- Après le vote sur le projet de résolution législative:
sprawozdawca. - Panie Przewodniczący! Chciałbym podziękować wszystkim koleżankom i kolegom z Parlamentu Europejskiego za świetną i owocną współprace. Mieliśmy 1700 poprawek, a więc zainteresowanie siódmym programem ramowym było ogromne.
Szczególnie dziękuję koleżankom i kolegom z Komisji ITRE, którzy włożyli największą pracę. Współpraca ze sprawozdawcami "cieniami" była doskonała i chciałem kolegom podziękować za tę współpracę. Urzędnicy Komisji i doradcy grup politycznych także włożyli wiele pracy.
Dzięki siódmemu programowi ramowemu chcemy wykorzystać możliwości wszystkich 25 krajów Unii Europejskiej. Chcemy wykorzystać doświadczenie najlepszych ludzi i infrastrukturę. Działania Parlamentu Europejskiego były szybkie, sprawne i odpowiedzialne. Nie możemy zwalniać tempa. Musimy wprowadzić program w życie 1 stycznia 2007 roku. O to apeluję.
28. Sektor owoców jagodowych, wiśni i czereśni przeznaczonych do przetworzenia (głosowanie)
Jest propozycja aby kwotę 50.000 w szóstym paragrafie, zastąpić kwotą 40.000, tak aby nie zmieniać dotychczas obowiązujących reguł.
Panie Przewodniczący! Chciałbym w sposób bardzo jednoznaczny odnieść się do sprawozdania, nad którym głosowaliśmy przedpołudniem ...
Panie Pośle przepraszam, ale w chwili obecnej wyjaśnienia dotyczące głosowania nie są przewidziane.
Myślę, że wszyscy tu obecni zasłużyli na odpoczynek. Wszyscy wyglądają na wypoczętych i mam nadzieję, że z przyjemnością powracają państwo do pracy nad sprawami europejskimi.
Od naszego ostatniego spotkania zdążyliśmy dowiedzieć się o śmierci dwóch wspaniałych Europejczyków, Gastona Thorna i Raymonda Barre'a, wspaniałych ludzi, którzy poświęcili się służbie swoich krajów jako wyjątkowi premierzy i członkowie Komisji Europejskiej. Gaston Thorn był członkiem Parlamentu Europejskiego przez okres 10 lat, od 1959 do 1969 roku. Przez lata 1969-1974 pełnił funkcję ministra spraw zagranicznych Luksemburga, a następnie został mianowany na premiera tego kraju i utrzymał to stanowisko do roku 1979. W latach 1981-1985 przewodniczył posiedzeniom Komisji Europejskiej. Pod jego przewodnictwem Wspólnota Europejska negocjowała warunki przystąpienia Hiszpanii i Portugalii do UE, wprowadziła politykę wspólnych obszarów łowiectwa morskiego i znalazła rozwiązanie dla długotrwałych problemów związanych z zasobami budżetowymi Wspólnoty i finansowania jej przyszłych wydatków.
Raymond Barre był wiceprzewodniczącym Komisji Europejskiej w latach 1967-1973, a premierem Francji od roku 1976 do 1981. Jako komisarz odpowiedzialny za sprawy gospodarcze i finansowe przedstawił wstępny projekt utworzenia europejskiej unii gospodarczej i walutowej w ramach planu Barre'a w latach 1969 i 1970.
Obie te osoby pracowały niestrudzenie nad europejską integracją do ostatnich dni swojego życia, dokonując niesłychanie istotnych i praktycznych działań wspierających ten proces w czasie, gdy było to bardzo skomplikowane.
W ostatni weekend Altiero Spinelii obchodziłby swoje setne urodziny. Jako jeden z twórców obecnych instytucji europejskich był on członkiem tej Izby przez okres dziesięciu lat. Miałem wielki zaszczyt móc pracować z nim przez ostatnich siedem lat jego życia. Podczas swojej dziesięcioletniej kadencji w Parlamencie Europejskim, a szczególnie w roli przewodniczącego komitetu ds. instytucjonalnych, Spinelli przyczynił się w dużej mierze do stworzenia ambitnego programu dla reformy instytucjonalnej. Jego projekt dla Traktatu ustanawiającego Unię Europejska, który został przyjęty przez Parlament Europejski znaczną większością głosów w roku 1984, stworzył podwaliny dla wielu istotnych zmian wprowadzanych wraz z zatwierdzaniem kolejnych reform dla Traktatu, w tym znacznego poszerzenia uprawnień ustawodawczych Parlamentu Europejskiego.
Podczas letniej przerwy byliśmy świadkami serii kataklizmów; począwszy od tragicznych w skutkach powodzi w Zjednoczonym Królestwie, a skończywszy na fali upałów we wschodnim rejonie Morza Śródziemnego i mających ostatnio miejsce rozległych pożarów w Grecji. Wydarzenia te przyczyniły się do straszliwego cierpienia wielu ludzi w Europie. W samej Grecji ponad 60 osób zmarło wskutek rozległych pożarów. Nie ma wątpliwości, że tragedia ta powinna stanowić najważniejszy punkt naszego spotkania tego popołudnia, a jestem przekonany, że wyrażając najszczersze ubolewanie względem ofiar tej i innych tragedii, mówię w imieniu nas wszystkich.
Naszym współczuciem obejmujemy także bliskich ponad 500 osób, które zginęły podczas trzęsienia ziemi w Peru 15 sierpnia tego roku oraz tysiące osób, które straciły życie w bezsensownym konflikcie w Iraku od czasu naszego ostatniego spotkania.
Nieszczęście, jakie dotyka niezliczone rzesze uchodźców umierających podczas nieudanych przepraw w łodziach przez Morze Śródziemne i Atlantyk w kierunku Unii Europejskiej, również wywołuje nasze zaniepokojenie i smutek. Wszyscy pozostajemy odpowiedzialni za znalezienie sposobu zaradzenia tym tragediom.
Chciałbym prosić wszystkich o powstanie i uczczenie pamięci zmarłych minutą ciszy.
(Wszyscy uczestnicy spotkania powstali, aby uczcić pamięć zmarłych minutą ciszy)
Kolejnym punktem porządku dziennego są jednominutowe wystąpienia w znaczących kwestiach politycznych odnośnie do artykuły 144 Regulaminu.
Katastrofy naturalne, które miały miejsce tego roku w Europie, potwierdzają, że istnieje potrzeba przeprowadzenia dwóch zasadniczych zmian w sposobie radzenia sobie z takimi klęskami. Po pierwsze, istnieje potrzeba stworzenia bardziej elastycznych mechanizmów wspierających poszkodowane państwa w przywracaniu ich do stanu pierwotnego, sprzed kataklizmu. Po drugie, problemy tego typu pokazują, iż konieczne jest utworzenie współpracujących ze sobą, europejskich sił natychmiastowego reagowania, które uzupełnią pomoc wymaganą w poszkodowanych rejonach.
W tym roku w mojej ojczyźnie, Bułgarii, także miały miejsce pożary i powodzie. Gdy przeprowadzano akcje gaszenia potężnych pożarów w rejonie Starej Zagory, jednego z większych miast w Bułgarii, rząd bułgarski poprosił o pomoc państwa członkowskie Unii. Nie mógł jej jednak uzyskać, ponieważ państwa te nie dysponowały w ówczesnym czasie wolnymi środkami. Pomoc nadeszła jednak ze strony Rosji na mocy porozumienia dwustronnego. Fakt ten negatywnie wpłynął na sposób postrzegania Unii Europejskiej w Bułgarii. Dlatego też proszę każdego z tu obecnych, aby spróbował przekonać Komisję Europejską do przeprowadzenia głębokiej analizy i opracowania wstępnych projektów utworzenia zjednoczonych sił europejskich, które wspierałyby państwa członkowskie w udzielaniu pomocy rejonom dotkniętym przez klęski żywiołowe i wypadki. Dziękuję.
Panie przewodniczący, międzynarodowy terroryzm stanowi negatywny aspekt globalizacji. Terroryści nadużywają wolności demokratycznych gwarantowanych przez nasze kraje, takich jak swoboda podróżowania, zainteresowanie mediów i prawa obywateli, aby realizować swoje cele poprzez strach i przemoc wobec niewinnych ludzi.
Zajęcie się tym problemem wymaga działań mających na celu pełne ujawnienie i zrozumienie prawdziwych mechanizmów terroryzmu, w tym jego źródeł religijnych i społecznych, a nawet cywilizacyjnych. My w państwach demokratycznych w tym względzie zaczynamy z gorszej pozycji. Choć staramy się ratować życie, terroryści chcą spowodować jak największą liczbę strat w ludziach, mając nadzieję, że będą mogli manipulować emocjami wywołanymi obrazami rzezi pokazywanymi na ekranach naszych odbiorników telewizyjnych.
Musimy rozróżnić pomiędzy zamachowcem-samobójcą i osobą, która taką osobę zwerbowała. Bardzo często zamachowiec-samobójca nie jest motywowany nienawiścią motywującą osobę werbującą tego zamachowca, ale obietnicą wiecznej szczęśliwości po heroicznej śmierci, która jest politycznie wykorzystywana przez tę werbującą osobę.
Zapobieganie jest lepszym rozwiązaniem niż reagowanie. Dlatego musimy znaleźć odpowiednią równowagę pomiędzy natychmiastowymi i długoterminowymi działaniami w zakresie walki z terroryzmem. Powinniśmy zatem wzmocnić współpracę pomiędzy służbami wywiadowczymi, policją i sądami na szczeblu międzynarodowym, a jednocześnie zająć się strukturalnymi przyczynami terroryzmu, szczególnie w krajach, z których pochodzi większość osób werbujących do takich działań.
(RO) Panie przewodniczący! Po upływie dziesięciu lat więzienia ze względów politycznych członkowie grupy Ilaşcu w Republice Mołdowy zostali zaproszeni do Parlamentu Europejskiego, gdzie wysłuchała ich podkomisja do spraw praw człowieka. Adrian Ivanţoc, Tudor Petru Popa oraz Alexandru Leşko przemawiali z żalem o tym, jak byli torturowani w więzieniach naddniestrańskich, oraz o powtarzających się nadużyciach i wielokrotnym naruszaniu praw człowieka, które tam miały miejsce. W swoich wypowiedziach nawoływali Wspólnotę Europejską do podjęcia bardziej zdecydowanych działań w celu rozwiązania konfliktu w regionie i wprowadzenia wszelkich międzynarodowych umów, szczególnie tych, które zapewnią wycofanie wojsk rosyjskich z regionu naddniestrzańskiego. Aby urzeczywistnić te życzenia legislacyjne, Parlament Europejski powinien odbyć posiedzenie i zwrócić się z pomocą - gdy już zostaną wysunięte konkretne propozycje wsparcia organizacji pozarządowych w Mołdowie - do helsińskiej Komisji ds. Praw Człowieka; powinien także udzielić wparcia dla publikacji prasy i czasopism w tym regionie, pomóc w wybudowaniu sieci transmisyjnej na prawym brzegu Dniestru, tak aby mieszkańcy Mołdowy mogli oglądać i słuchać audycji stacji narodowych, tak w radiu, jak i w telewizji. I wreszcie, co równie ważne, istnieje potrzeba radykalnej zmiany w sposobie negocjowania problemu naddniestrzańskiego. Zarówno sama Unia Europejska, jak i jedno z jej państw członkowskich, Rumunia, muszą zmienić swój status obserwatorów wydarzeń na status pełnoprawnych uczestników tych wydarzeń.
Panie Przewodniczący! Kilka miesięcy temu Parlament Europejski przyjął rezolucję potępiającą ksenofobię i szerzący się nacjonalizm w Europie. W dokumencie tym niektóre kraje, w tym Polska, zostały potraktowane nad wyraz ostro, niewspółmiernie do skali problemu.
Oczywiście kwestie dotyczące nienawiści rasowej trzeba traktować bardzo poważnie. Dlatego dziwi mnie, iż Komisja Europejska nie podejmuje stanowczych działań przeciw wzrastającym w siłę w niektórych krajach partiom o charakterze faszystowskim. Niektóre z nich mają nawet przedstawicieli pochodzących z wyborów we władzach regionalnych. Bojówki tych partii maltretują na ulicach obcokrajowców oraz publicznie wzywają do rewizji granic.
Jest to o tyle ważny problem, iż dotyczy w dużej części niektórych krajów tak zwanej starej Unii, które to kraje powinny już dawno poradzić sobie z tym problemem. A władze Wspólnoty wytykają nowym państwom członkowskim nawet nieznaczne incydenty.
- (ES) Panie przewodniczący! Dnia 12 sierpnia w Cieśninie Gibraltarskiej miała miejsce kolizja statku transportowego New Flame z tankowcem Torm Gertrud. To już dziewiąty wypadek na jednej z najbardziej uczęszczanych linii żeglugi morskiej, którą przepływa ponad 100 000 statków rocznie.
Wypadek ten wskazuje na naglącą potrzebę utworzenia portowej jednostki nadzoru i monitoringu, która opierałaby się na współpracy Królestwa Hiszpanii, Zjednoczonego Królestwa i Gibraltaru. Fakt, że taka jednostka kontrolująca nie istnieje, przyczynia się do narażenia życia wielu osób i, co zrozumiałe, obniża bezpieczeństwo lokalnego środowiska.
Jak dotychczas nie było wiadomo - a wydaje mi się, że Komisja Europejska powinna się o taką wiedzę postarać - co przewoził zatopiony statek: 27 000 ton zezłomowanego metalu, prawdopodobnie zanieczyszczonego, niebezpiecznego dla środowiska.
Odczuwam to jako konieczność, aby Parlament i Komisja Europejska nakłoniły władze państwa hiszpańskiego, Zjednoczonego Królestwa oraz Gibraltaru do utworzenia takiej jednostki nadzoru i monitoringu.
Panie przewodniczący, chciałbym zwrócić uwagę na innowację w dziedzinie europejskiej ochrony morza. W sobotę Szkocja stała się pierwszym europejskim krajem, który wdrożył dobrowolny system zamykania w czasie rzeczywistym stref połowowych w celu ochrony zasobów dorsza. Miejmy nadzieję, że system ten, opracowany w ramach wspólnej inicjatywy nowego rządu Szkocji i sektora rybołówstwa, będzie służył za wzór dla kolejnych projektów ochrony morza. O ile mi wiadomo, rząd Szkocji podjął współpracę ze swoimi odpowiednikami w Danii i Norwegii mającą na celu wykorzystanie doświadczeń zdobytych w trakcie realizacji tego szczególnego projektu.
Wspólna polityka rybołówstwa miała jak dotychczas katastrofalne skutki dla Szkocji i jestem głęboko przekonany, że przyszłość zarządzania rybołówstwem nie polega na kontroli na szczeblu centralnym, tzn. z Brukseli, ale na bezpośredniej współpracy pomiędzy państwami zajmującymi się rybołówstwem. Rząd Szkocji i szkocki sektor rybołówstwa należy pochwalić za zastosowanie takiego innowacyjnego podejścia w tej dziedzinie. Mam nadzieję, że w międzyczasie dobrowolne działania tego rządu i tego sektora zostaną wzięte pod uwagę, uznane i nagrodzone podczas grudniowej Rady.
Panie Przewodniczący! Napad Niemiec hitlerowskich na Polskę 1 września 1939 roku był kolejnym aktem przemocy w stosunku do mojej ojczyzny, w której przez 6 lat wojny zginęło 6 milionów Polaków, 17 procent z 35-milionowego wtedy narodu.
W ramach niemiecko-sowieckiego układu już dwa tygodnie później, 17 września 1939 roku, także Związek Sowiecki zaatakował Polskę, zabijając strzałem w tył głowy ponad 22 tysiące przedstawicieli polskiej inteligencji oraz okupując nas przez wiele lat. Dlatego odzyskanie niepodległości było nadzieją dla milionów rodaków. Jednak mimo wzniosłych słów i unijnych haseł o równouprawnieniu, niedyskryminacji niektórzy niemieccy politycy wraz z mediami nagminnie atakują zarówno moją ojczyznę, Polaków, polski rząd, katolickie media, a zwłaszcza Radio Maryja, co świadczy o trwającym ciągle agresywnym anty-poloniźmie.
W rocznicę agresji apeluję w imieniu poległych i żyjących o zaprzestanie przemocy, która niekiedy przypomina realizację planów jakich nieudało się osiągnąć w ciągu wojen.
(RO) Panie przewodniczący! Moja wypowiedź dotyczyć będzie praw ludności rumuńskiej w Serbii i Bułgarii. Terytorium położone na prawym brzegu Dunaju, w północno-zachodniej Serbii i północno-zachodniej Bułgarii, w tym obszar od gór Ratan do Dunaju oraz od Doliny Morawskiej do doliny Timoku w Serbii, a także od regionu Vidin do miasta Lom w Bułgarii, jest w głównej mierze zamieszkane przez Rumunów. Ludność ta, licząca 300 000 osób, stanowi mniejszość w każdym z tych krajów, zamieszkując ponad 130 małych i średniej wielkości wiosek oraz 20 miejscowości. Nie jest ona jednak uznawana za mniejszość narodową i nie ma możliwości praktykowania religii i odbierania edukacji w języku ojczystym. Język rumuński nie jest wykładany w tamtejszych szkołach. Zarówno język, jak i literatura i historia tej ludności są nauczane potajemnie w prywatnych domach. Jedyny kościół rumuński w miejscowości Mălăiniţa wkrótce zostanie zburzony. Helsińska Komisja ds. Praw Człowieka w Serbii zwróciła uwagę na tragiczną sytuację mieszkającej tam ludności rumuńskiej oraz na jej prawo do zachowania tożsamości narodowej. Niniejszym odwołuję się do instytucji europejskich, aby bezzwłocznie zajęły się tą sytuacją, występując w obronie praw mniejszości rumuńskiej w Serbii i Bułgarii.
(RO) Panie przewodniczący! Artykuł 29 Traktatu o Unii Europejskiej określa terroryzm jako poważne przestępstwo. Zgodnie z Traktatem o Unii Europejskiej działania, których konsekwencje zagrażają życiu ludzkiemu i które popularyzują przemoc i mają na celu zastraszenie danej ludności, uznaje się za przestępstwa o charakterze terrorystycznym. Wydarzenia, których byliśmy świadkami w Budapeszcie podczas ustanawiania Straży Węgierskiej, mogą zostać objęte przez tę definicję. Z tej okazji przywódca Straży Węgierskiej wyraził się w sposób dość szokujący, mówiąc o swoich obawach związanych z państwami Słowacji i Rumunii, dwoma krajami, w których żyje społeczność węgierska, a które - jak twierdził - mogłyby zaatakować Węgry. Myślę, że takie organizacje i takie działania ekstremistyczne rozbudzają tendencje separatystyczne wewnątrz społeczności mniejszościowych, które już osiągnęły duży stopień autonomiczności, i że sytuacja taka nie zgadza się z założeniami etycznymi państwa członkowskiego Unii Europejskiej. Organizacje tego typu powinny zostać rozwiązane, a wszelkie opinie podobne do tych wyrażanych przez Straż Węgierską powinny być zakazane i karane przez prawo. Z tego też względu pozwalam sobie odwołać się do osób zarządzających instytucjami europejskimi, aby stanowczo potępiły taką postawę i nakłoniły Agencję Praw Podstawowych do sporządzenia sprawozdania na temat tych wydarzeń oraz do nadzorowania sytuacji, w której znalazły się mniejszości narodowe zamieszkujące Węgry.
(FR) Panie przewodniczący! W wielu państwach członkowskich różne dramatyczne sytuacje przywołują nas do naszych europejskich zobowiązań. Tak też się dzieje w moim kraju, w którym statek spowodował śmierć rybaka. Wydarzenie to prowadzi nas do rozważenia kwestii bezpieczeństwa na morzu, a Francja wie teraz bardzo dobrze, gdzie znajduje się Republika Kiribati. Prosiłbym państwa do spojrzenia na mapę świata: nie jest to może szczególnie znane, ale chodzi o statek pod tanią banderą. Unia Europejska musi w najwyższym stopniu zająć się sprawą tanich bander, przyspieszyć proces legislacyjny dla pakietu Erika III, stworzyć pakiet Erika IV, który odnosiłby się do społecznych warunków szkolenia i zatrudniania marynarzy, a także umożliwić lepszą koordynację działań naszych państw w zakresie współpracy z Międzynarodową Organizacją Morską.
Jest to dość stary problem, który ujawnia się w regularnych odstępach czasu i do którego powracamy w wyniku różnych tragicznych wypadków. Chciałbym wezwać pana, panie komisarzu oraz nieobecnego tutaj pana lub panią, która reprezentuje Radę, abyście podjęli większe starania w tym kierunku.
(RO) Panie przewodniczący! Dnia 18 października 2007 roku Komisja Europejska ogłosi Dzień Walki z Handlem Ludźmi. Chciałabym wyrazić zadowolenie z zaistnienia tej inicjatywy, która zwróci uwagę społeczności europejskiej na ten delikatny i dla większości nieznany problem, który dotyka około 2,5 miliona ludzi każdego roku. Dlatego też chciałabym raz jeszcze zwrócić uwagę na fakt, że aby z powodzeniem zwalczać to zjawisko, państwa członkowskie powinny usprawnić koordynację swoich działań. W chwili obecnej prawa tych państw na to nie pozwalają. Państwa członkowskie mają jednak do swojej dyspozycji Konwencję Rady Europy o przeciwdziałaniu handlu ludźmi z roku 2005, która stanowi najbardziej kompletny instrument prawny do zwalczania tego zjawiska. Jednakże do tej pory tylko 18 z 27 państw członkowskich podpisało tę Konwencję, a tylko 3 państwa członkowskie dokonały jej ratyfikacji. Z tego powodu pozwalam sobie wezwać Komisję Europejską do tego, aby postarała się o możliwość podpisania Konwencji o przeciwdziałaniu handlu ludźmi w imieniu państw Wspólnoty z ramienia Rady. Panie przewodniczący! Handel ludźmi to poważny przypadek łamania praw człowieka. Musimy teraz przejść od słów do czynów. Nadszedł czas, w którym należy usprawnić karanie handlarzy ludźmi i umożliwić skuteczniejszą ochronę praw ewentualnych ofiar handlu. Ofiary tego handlu są sprzedawane ponownie, traktowane jak niewolnicy we współczesnej Europie; Europie, która - jak z dumą o niej mówimy - jest oparta na przestrzeganiu praw człowieka.
Panie Przewodniczący! Chciałbym przede wszystkim złożyć wyrazy głębokiego współczucia rodzinom wszystkich ofiar klęski żywiołowej w Grecji i w innych krajach. Łączę się w bólu z tymi osobami. Sam zostałem dotknięty klęska powodzi dziesięć lat temu, więc wiem, co to znaczy.
Klęski niestety będą się zdarzać. Tym większe znaczenie ma w tej sytuacji powołanie europejskich sił szybkiego reagowania. Jestem gorącym zwolennikiem jak najszybszego powołania takiej formacji. To zastanawiające, że właściwie bez oporów zgadzamy się na powoływanie kolejnych europejskich agencji, choć tych biurokratycznych tworów mamy już kilkadziesiąt, a tam, gdzie w grę wchodzi życie ludzkie, ciągle mamy wątpliwości. Czas z nimi skończyć i, na wzór ONZ-owskich "błękitnych chełmów”, utworzyć europejskie, może "czerwone” albo "białe chełmy” dla obrony nie przed ludźmi, ale przed wciąż bardzo groźną naturą.
Pożary lasów w Grecji, ich konsekwencje i wnioski, jakie należy wysnuć, aby umożliwić zapobieganie takim wypadkom i zapewnienie środków zaradczych (debata)
Następnym punktem porządku dziennego jest orzeczenie Komisji w sprawie pożarów lasów w Grecji, ich konsekwencji i wniosków, jakie należy wysnuć, aby umożliwić zapobieganie takim wypadkom i zapewnienie środków zaradczych.
komisarz. - (FR) Panie przewodniczący! Najpierw chciałbym przeprosić za nieobecność w imieniu mojego kolegi, posła Stavrosa Dimasa, który chciał wziąć udział w tej debacie, ale stało się to niemożliwe z uwagi na poważną operację oka, jaką niedawno przeszedł.
Szanowni państwo! Komisja Europejska chciałaby wyrazić najgłębsze ubolewanie w związku ze zniszczeniami spowodowanymi przez falę pożarów lasów w Grecji. Myślami jesteśmy przy ofiarach tych zdarzeń i ich rodzinach. Przewodniczący Barroso odbył podróż do Grecji w ten weekend, aby zapoznać się z sytuacją osobiście. Pani komisarz Hübner także znalazła się na miejscu wydarzeń, aby ocenić, w jakim stopniu fundusze europejskie mogłyby wspomóc prace rekonstrukcyjne; jutro zda sprawę z tej wizyty podczas spotkania w kolegium. Pan komisarz Dimas, który był w Grecji w pierwszej fazie pożarów, był świadkiem rozpoczęcia działań międzynarodowej pomocy na rzecz greckiej straży pożarnej, a także zdał sprawę z tych wydarzeń w kolegium, tak aby cała Komisja mogła dowiedzieć się o dostarczonej pomocy i zmobilizować wszelkie dostępne środki do pomocy w rekonstrukcji zniszczonej infrastruktury.
Wydarzenia te stanowią zarówno ludzką tragedię, jak i ekologiczną katastrofę. Pożary pozbawiły życia wiele osób, zniszczyły wiele domów i podstawy ekonomiczne całego narodu. Zakres zniszczeń jest dość poważny: obszar o powierzchni co najmniej 180 000 hektarów został spalony, a 130 miejscowości i wiosek uległo zniszczeniu. Na terenach najdotkliwiej poszkodowanych, takich jak Półwysep Peloponeski i środkowo-wschodnia Grecja, miejscowa gospodarka został poważnie nadszarpnięta. Wszyscy Europejczycy zostali poruszeni relacjami z miejsca zdarzeń, cała Europa została wezwana do zareagowania i powzięcia działań, gdy Grecja wyraziła prośbę o udzielenie jej pomocy.
Powołanemu przez Komisję centrum monitorowania i informacji (MIC) udało się skoordynować wsparcie ze strony 14 państw członkowskich, a społeczność międzynarodowa zapewniła dodatkową pomoc przeciwpożarową, odgrywając w ten sposób główną rolę w zapobieganiu rozprzestrzeniania się ognia. Dzięki udziałowi Komisji państwa europejskie wspierające Grecję były w stanie dostarczyć specjalistyczną pomoc powietrzną, w tym 13 bombowców wodnych Canadair oraz 20 helikopterów - o czym dowiemy się więcej w poniedziałek - a także lądowe jednostki przeciwpożarowe, pojazdy i wyposażenie innego rodzaju. Szczególnie cenną pomoc dostarczyły Norwegia, Szwajcaria, Serbia, Rosja oraz Izrael. Była to największa jak dotychczas operacja w Europie mająca na celu ochronę ludności, przeprowadzona na rzecz państwa członkowskiego. Pomoc była natychmiastowa i skuteczna, co stanowi doskonały przykład europejskiej solidarności.
Zniszczenia w wyniku pożarów w Grecji miały ogromną skalę, a zdarzenia przypadły akurat na czas eskalacji tego typu katastrof. Pomiędzy lipcem i sierpniem tego roku Komisja otrzymała kilkanaście wezwań o pomoc od różnych państw: Grecji, Cypru, Włoch, Bułgarii, Albanii oraz byłej republiki jugosłowiańskiej, Macedonii. Reakcja państw członkowskich, tak jak to zazwyczaj bywa, była natychmiastowa i wielkoduszna. Wzrost liczby wezwań o pomoc doprowadziła jednak do sytuacji, która wpłynęła negatywnie na ograniczone możliwości lotniczych operacji przeciwpożarowych. Unia Europejska powinna nadać znaczenie priorytetowe możliwości zmobilizowania dodatkowych środków i zadbać o wyposażenie państw członkowskich w dodatkowy sprzęt przeciwpożarowy, bądź ubiegając się o pomoc z państw spoza Unii, bądź ze strony sektora prywatnego.
Rząd grecki ocenił wartość strat na około 4 miliardy EUR, czyli około 2% greckiego PKB. Rząd ten opracowuje spójny plan działań mających na celu poprawę tej trudnej sytuacji i poinformował Komisję o tym, że będzie ubiegał się o pomoc z wykorzystaniem dostępnych programów unijnych.
Straszliwych zniszczeń środowiska wywołanych w Grecji dopełnia ryzyko ulewnych deszczów, które wypełniając rzeki, mogłyby poważnie osłabić cały ekosystem i doprowadzić do erozji gleby, a w następstwie do osuwania się terenu i zanieczyszczenia wód. Duża liczba obszarów chronionych została zniszczona, dlatego Komisja bada, w jaki sposób dostępne fundusze, a w szczególności fundusz Life+, mogłyby pomóc w rewitalizacji zdewastowanego środowiska naturalnego.
Komisarze przedyskutowali te zagadnienia szczegółowo, a Komisja zadecydowała o podjęciu wszelkich możliwych działań na rzecz pomocy rządowi greckiemu, w celu zaradzenia społecznym, środowiskowym i ekonomicznym konsekwencjom minionych zdarzeń. Jednym z możliwych i dostępnych sposobów udzielenia odpowiedniej pomocy greckiej społeczności jest ponowne opracowanie funduszy strukturalnych dla regionów i programów, których te zdarzenia dotyczą.
Ponadto istnieje możliwość uruchomienia Funduszu Solidarności na zasadzie odpowiedzi na prośbę przedłożonej przez władze greckie. Mając to na uwadze, współpraca Parlamentu i Rady będzie konieczna do tego, aby skrócić w miarę możliwości proces zatwierdzenia budżetu korygującego, przedstawionego przez Komisję z uwzględnieniem uruchomienia tego funduszu.
W związku ze wsparciem planowanym w ramach programów operacyjnych z roku 2006, z chwilą gdy władze Grecji przedłożą prośbę o zmianę w budżecie, Komisja rozpatrzy ją w sposób możliwie najpełniejszy w kontekście istniejących uregulowań prawnych. Jakiekolwiek dostępne fundusze zostaną rozdysponowane w celu udzieleniu pomocy ludności i regionom dotkniętym kryzysem. Komisja zastosuje procedurę w trybie pilnym, aby zapewnić szybkie podjęcie decyzji.
Na okres lat 2007-2013 Komisja uchwali nowe programy, zgodnie z planem z października, w następstwie prośby przedłożonej przez władze greckie. Programy te mogą również zostać zatwierdzone w późniejszym terminie w zależności od potrzeb oraz od tego, których regionów i sektorów będzie ta pomoc dotyczyć, na podstawie ogólnego planu przedstawionego przez rząd Grecji. Odnośnie do Europejskiego Funduszu Społecznego wydaje się koniecznym wystosowanie prośby do rządu Grecji, aby zapewnił znaczną ilość "zasobów ludzkich” w zakresie realizowanego planu działań. Plan musi obejmować wszystkie dziedziny: zatrudnienie, włączenie społeczne i służbę zdrowia, edukację i szkolenie oraz reformę administracji publicznej.
Wraz ze zmianami klimatycznymi mogą pojawić się bardziej suche zimy i cieplejsze lata, co stworzy idealne warunki do powstawania pożarów. Ryzyko wystąpienia pożarów w lasach wzrasta, a odpowiedź Europy na tę tragedię musi również uwzględniać potrzebę zredukowania ewentualnych konsekwencji pożarów w przyszłości. Zarządzanie lasami należy w dużej mierze do obowiązków państw członkowskich. Jest to zrozumiałe, ponieważ rządy tych państw mają większą swobodę w zarządzaniu swoimi terytoriami, inwestowaniu w środki zapobiegające pożarom i planowaniu działań służb ratowniczych.
Istnieje również wiele rozwiązań, dzięki którym Unia mogłaby zapewnić wsparcie dla działań krajowych w tej dziedzinie. Komisja zamierza stworzyć system komunikacji na potrzeby walki z pożarami lasów; zajmie się również zbadaniem praktycznych rozwiązań, które mogłyby zapewnić lepszą ochronę przeciwpożarową i sprawniejszą odbudowę gospodarki państw i ekosystemów.
Pomimo że reakcja Unii Europejskiej w zakresie ochrony ludności była godna podziwu, Komisja uważa, że nadszedł czas, aby zwiększyć jej możliwości w tej dziedzinie. Ten aspekt Komisja rozważa od 2006 roku, a przewodniczący Barroso poprosił już Michela Barniera o sporządzenie sprawozdania w tej sprawie. Przeprowadzimy szczegółowe badanie rekomendacji przedstawionych w tym sprawozdaniu, gdy zostaną przedłożone propozycje.
To pocieszające, że Parlament zawsze popierał ambitny rozwój zdolności europejskich w zakresie ochrony ludności. Mimo to, aby zapewnić wprowadzenie nowych środków, konieczna będzie jednomyślna zgoda państw członkowskich, a to nie raz już okazywało się trudne do osiągnięcia.
W roku 2006 Komisja zaproponował skorzystanie z funduszów wspólnotowych pochodzących z instrumentu finansowego ochrony ludności, aby dostarczyć dodatkowe środki ochrony, takie jak lotnicze jednostki przeciwpożarowe wyspecjalizowane w gaszeniu pożarów na dużą skalę. To punkt dziewiąty rezolucji z tego dnia, prawie słowo w słowo. Niestety niektóre państwa członkowskie nie podzielają takiego stanowiska, dlatego też nie można rozpocząć realizacji tego planu. Z tego względu Komisja wzywa państwa członkowskie do przyjęcia bardziej ambitnej postawy, gdy zostaną im przedłożone nowe propozycje w tej sprawie.
w imieniu grupy PPE-DE. - (EL) Panie przewodniczący! Komisarz Špidla opisał szczegółowo klęskę żywiołową, która nawiedziła mój kraj. Przewodniczący Komisji Europejskiej, pan Barroso, i komisarz Hübner odwiedzili Grecję i inne regiony dotknięte klęską żywiołową
W imieniu Greków, chciałbym skorzystać ze sposobności, aby podziękować Unii Europejskiej, państwom członkowskim i innym państwom za natychmiastowe wysłanie specjalnie wyszkolonych strażaków i wsparcia lotniczego, a przez to udzielenie Grecji istotnej pomocy w walce z katastrofalnymi pożarami.
Chciałbym także zaznaczyć, że podobne katastrofalne pożary (chociaż nie na taką skalę jak w Grecji) dotknęły wszystkie kraje południowoeuropejskie, w których wystąpiły podobne warunki.
Przede wszystkim musimy teraz skoncentrować się na następnym etapie, który już trwa. Pierwsze środki wsparcia ekonomicznego dla ofiar już okazują się skuteczne. W ciągu kilku dni większość uprawnionych do otrzymania pieniędzy na najpilniejsze potrzeby i zastąpienie utraconego dobytku dostało je. Wiele bezdomnych osób mieszka tymczasowo w przyczepach kempingowych.
Po zawarciu porozumienia pomiędzy greckim rządem a Komisją Europejską, poszkodowani rolnicy i hodowcy żywego inwentarza (dodajmy, że ci ostatni stracili w pożarach ponad 73 000 sztuk bydła) otrzymują zaliczki rekompensat za stratę upraw, zwierząt gospodarskich i sprzętu.
Chciałbym również poinformować komisarza, że to, o czym wspominał, jest już wdrażane: opracowywane jest studium i wstępny plan rekonstrukcji obszarów dotkniętych pożarem. Plan ma na celu szybkie i efektywne zaspokojenie najpilniejszych ludzkich i ekonomicznych potrzeb ofiar, jak również jak najszybszą naprawę szkód ekologicznych.
Szczególną część planu stanowi rekonstrukcja krajobrazu stanowiska archeologicznego w Olimpii, które wraz ze starożytnym stadionem, muzeum i innymi budynkami zostało ocalone dzięki nadludzkiemu wysiłkowi strażaków.
Trzeba przyznać, że wspólnotowy mechanizm ochrony ludności udzielił Grecji największej jednorazowej pomocy od czasu jego powołania do życia w 2001 r. Pomoc ta pokazała, że zasady współpracy i solidarności leżą u podstaw Unii Europejskiej.
Celem rezolucji, nad którą będziemy jutro głosować, jest, aby Komisja Europejska szybko zmobilizowała Fundusz Solidarności UE i uzyskała wszystkie przewidziane środki finansowe w celu przeciwdziałania średnio- i długoterminowym konsekwencjom.
Po drugie, należy stworzyć specjalny mechanizm szybkiego reagowania na klęski żywiołowe. Rzeczywiście, wykonano już pewne wstępne prace w tym kierunku. Uważamy również, wspomniał o tym pan Špidla, ale pozwolę sobie to podkreślić, że Komisja powinna rozważyć utworzenie niezależnych pomocniczych sił składających się z prywatnych samolotów strażackich lub należących do państw europejskich, w których nie występuje poważne ryzyko pożarów w miesiącach letnich. Te pomocnicze siły powinny stacjonować w krajach o wysokim stopniu zagrożenia pożarami i być gotowe do akcji począwszy od lata 2008 r.
Jestem pewien, że Unia Europejska będzie wspierać mój kraj i pokaże w praktyce, że solidarność jest podstawową zasadą w naszych wzajemnych relacjach.
Kończąc, chciałbym jeszcze raz podziękować za całą waszą dotychczasową pomoc.
"Lepsze stanowienie prawa” w Unii Europejskiej - Lepsze stanowienie prawa 2005: stosowanie zasady subsydiarności i proporcjonalności - XIII sprawozdanie roczne - Strategia uproszczenia otoczenia regulacyjnego - Korzystanie z instrumentów "miękkiego prawa" (debata)
Kolejnym punktem porządku jest wspólna debata na temat następujących sprawozdań:
autorstwa Katalin Lévai, w imieniu Komisji Prawnej, w sprawie lepszego stanowienia prawa w Unii Europejskiej;
autorstwa Berta Doorna, w imieniu Komisji Prawnej, w sprawie lepszego stanowienia prawa 2005: stosowania zasad subsydiarności i proporcjonalności - XIII sprawozdanie roczne;
autorstwa Giuseppe Garganiego, w imieniu Komisji Prawnej, w sprawie strategii uproszczenia otoczenia regulacyjnego;
autorstwa Manuela Mediny Ortegi, w imieniu Komisji Prawnej, w sprawie instytucjonalnych i prawnych skutków stosowania instrumentów tzw. "prawa miękkiego”.
sprawozdawczyni. - Panie przewodniczący, najpierw pragnę podziękować wszystkim tym, którzy wnieśli wkład do mojego sprawozdania - jestem im wdzięczna za udzieloną mi pomoc.
W ostatnich latach Komisja Europejska była coraz bardziej zainteresowana jakością prawodawstwa wspólnotowego, zarówno pod względem przejrzystości oraz dostępności z jednej strony, jak i efektywności i pozytywnego wpływu na obywateli i przedsiębiorstwa z drugiej strony.
Przywołując te cele, Komisja Europejska mówi o tworzeniu "lepszych uregulowań prawnych” lub o "lepszym stanowieniu prawa”. W gruncie rzeczy inicjatywa na rzecz lepszych uregulowań prawnych ma na celu maksymalizację korzyści ze stosowania nowoczesnych, racjonalnych i skutecznych przepisów prawa, przy jednoczesnej minimalizacji kosztów stosowania tych przepisów, aby we wszystkich państwach członkowskich Unii Europejskiej zapewnić na najwyższym poziomie zwiększenie wydajności, wzrostu gospodarczego i ostatecznie zatrudnienia.
Bez wątpienia tworzenie lepszych uregulowań prawnych ma zasadnicze znaczenie dla zapewnienia uczciwego i konkurencyjnego rynku, dobrobytu obywateli oraz skutecznej ochrony zdrowia publicznego i środowiska naturalnego. Cel ten stanowi ważny element strategii lizbońskiej, gdyż jego realizacja może się przyczynić do znacznego wzrostu wydajności i zatrudnienia. Tworzenie lepszych uregulowań prawnych stanowi wspólna odpowiedzialność. Przepisy prawa UE transponowane są przez rządy i parlamenty krajowe do prawa krajowego, ale wykonywane są często na szczeblu regionalnym i lokalnym. Istnieje ryzyko, że na poszczególnych etapach łańcucha od formułowania po wykonywane przepisy prawa są coraz bardziej rozbudowywane. Odpowiedzialność za tworzenie dobrych uregulowań prawnych jest zatem odpowiedzialnością wspólną.
Obecnie wiele państw członkowskich przeprowadza analizy skutków regulacji, a niektóre z nich opracowały wytyczne w tym zakresie. Jednakże w przypadku nowych wniosków legislacyjnych tylko nieliczne państwa członkowskie systematycznie przeprowadzają zintegrowane analizy skutków.
Stanowienie prawa na szczeblu europejskim ograniczyło znacznie biurokrację. Stosowanie we wszystkich państwach członkowskich jednego wspólnego przepisu jest prostsze i skuteczniejsze niż w sytuacji, gdy istnieje złożona sieć różnych przepisów prawa obowiązujących na szczeblu krajowym lub regionalnym. Przepisy prawa europejskiego są skuteczne w usuwaniu szkodliwych barier konkurencji i sprzecznych przepisów prawa krajowego, więc program upraszczania może przynieść konkretne korzyści ekonomiczne nie tylko poprzez zmniejszenie obciążeń administracyjnych. Doświadczenia poszczególnych państw członkowskich wskazują, że władze publiczne mogą zrobić wiele, aby zmniejszyć nieuzasadnione obciążenia administracyjne wynikające z przepisów prawa. Według Komisji Europejskiej takie działania mogą się przyczynić do zwiększenia wzrostu gospodarczego w UE o około 1,5% PKB i uwolnienia około 150 miliardów euro na inwestycje.
W moim sprawozdaniu wspieram realizację celu zagwarantowania, że otoczenie regulacyjne będzie proste i skuteczne, a także że nie będzie wykraczać poza to, co niezbędne. Z drugiej jednak strony musimy podkreślić, że taki proces powinien być w pełni przejrzysty i realizowany z pełnym zaangażowaniem Parlamentu Europejskiego i pod kontrolą publiczną oraz w ramach szerokich i publicznych konsultacji z udziałem ekspertów i wszystkich zainteresowanych stron, tzn. nie tyko przedstawicieli rządów i przedsiębiorców, ale także i w szczególności organizacji pozarządowych.
Ponadto chciałabym zaproponować utworzenie rady ds. oceny skutków regulacji. Kwestią o zasadniczym znaczeniu jest, aby taki organ służący radą i pomocą w rozwijaniu kultury stosowania przez Komisję Europejską procedur wysokiej jakości oceny skutków działał niezależnie od departamentów odpowiedzialnych za wyznaczanie kierunków polityki. Jednakże nie oznacza to z konieczności, że ocena skutków regulacji musi być przeprowadzana przez ekspertów zewnętrznych, niepracujących w danej instytucji. Niezbędnym jest także, aby rada ds. oceny skutków regulacji wsparła opracowanie wspólnej metodologii, którą można by stosować we wszystkich przypadkach oceny skutków regulacji.
Dodatkowo chciałabym zaproponować wdrożenie szczególnego projektu w ramach procedury oceny skutków regulacji, a mianowicie projektu dotyczącego tzw. "benchmarkingu społecznego”. Projekt ten powinien zaspokajać w szczególności potrzeby stosownych grup docelowych, takich jak np. osób znajdujących się w szczególnie niekorzystnej sytuacji, kobiet, mniejszości etnicznych, rodziców wychowujących dzieci oraz osób starszych, nieuleczalnie chorych czy niepełnosprawnych.
Podsumowując, pragnę podkreślić, że celem inicjatywy na rzecz lepszych uregulowań prawnych jest opracowywanie i wdrażanie prostszych oraz bardziej jednoznacznych i bardziej przyjaznych dla obywateli przepisów prawa na podstawie wyników stale prowadzonych ocen skutków tych przepisów, uwzględniających w szczególności potrzeby słabszych grup społecznych, które nie mogą bronić się same. Bez wątpienia kluczowymi elementami mojego sprawozdania są przejrzystość, prostota i ograniczanie biurokracji.
Panie przewodniczący! Chciałbym nawiązać do znakomitej argumentacji pani posłanki Lévai. To dobrze, że Parlament przynajmniej raz w roku poświęca czas na przeanalizowanie jakości prawodawstwa i uregulowań prawnych. Nasze uregulowania prawne i prawodawstwo są wizytówką Unii Europejskiej. Tworzą ramy, w których nasi obywatele żyją i pracują, i w których muszą działać przedsiębiorstwa. Oznacza to, że musimy położyć duży nacisk na ich jakość.
Jak sprawy wyglądają w chwili obecnej? Czy idą w dobrym kierunku? Komisja rozwinęła wiele inicjatyw. Powołano radę ds. oceny skutków, która robi naprawdę dużo dobrego. To jednak nie wystarczy. Mówiłem już wielokrotnie: potrzebna jest większa przejrzystość i raz jeszcze apeluję, aby zespół ekspertów z zewnątrz stwierdził, czy oceny skutków dokonane przez Komisję zostały przygotowane zgodnie z właściwą metodologią.
Potrzebujemy przeglądu, a nie biurokracji. Pani posłanka Frassoni zawsze woła: "Chce pan większej biurokracji”, ale ja nie chcę żadnej biurokracji. Chcę tylko większej przejrzystości i uważam, że każda forma przejrzystości stanowi zaletę władzy. Dodatkową zaletą byłoby to, gdyby oceny skutków były przeprowadzane w oparciu o poprawki w samym Parlamencie - a muszę powiedzieć, że jak dotąd nie były one szczególnie udane - moglibyśmy się zastanowić, czy przedłożyć je niezależnemu organowi o takim charakterze zamiast radzie ds. oceny skutków Komisji.
Fakt, iż ma istnieć zespół ekspertów zajmujący się problemem obciążeń administracyjnym stanowi ważny krok we właściwym kierunku. To bardzo pozytywne zjawisko, które powinno odegrać swoją rolę w dziedzinie ograniczania biurokracji. Oczywiście ważny jest także skład tego zespołu. Nie może to być z pewnością wielkie gremium, nie może to być coś w rodzaju niby-parlamentu, lecz mały komitet ekspertów: a więc żadnych rekinów przemysłu, żadnych urzędników cywilnych, żadnych polityków, tylko zwykli specjaliści, którzy wiedzą, czym jest ocena skutków, którzy wiedzą, czym jest biurokracja i którzy mają duże doświadczenie w swojej dziedzinie uzyskane w kontekście krajowym.
Komisja określiła jasny cel: do roku 2012 obciążenia administracyjne muszą być zmniejszone o 25%. To bardzo dobrze, ale powinien to być oczywiście cel netto. Oznacza to, że należy spowodować ograniczenie o 25% stanu obecnego, a nowe obciążenia administracyjne powinny zostać włączone do obliczeń i odliczone od wyników, bo w innym przypadku będzie to jedynie strata czasu.
Chciałabym naświetlić jeszcze jeden punkt wymagający szczególnej uwagi ze strony Komisji. Obecnie dyskutujemy nad zmniejszeniem obciążeń administracyjnych, ale w przyszłości będziemy także musieli pracować nad zmniejszeniem kosztów zgodności. Koszty zgodności to koszty ponoszone przez przedsiębiorstwa i obywateli w związku z przestrzeganiem przepisów i są one niezwykle wysokie. Kiedy będziemy mówić o kosztach uregulowań prawnych, musimy także zająć się kosztami zgodności, które obecnie są pomijane.
sprawozdawca. - (IT) Panie przewodniczący, panie i panowie! W listopadzie 2006 r. Komisja przyjęła dokument roboczy, wstępne sprawozdanie z postępów w realizacji strategii uproszczenia otoczenia regulacyjnego, stanowiący kontynuację innego komunikatu z października 2005 r. Jest to ważne zjawisko, które, jak słusznie powiedział pan poseł Doorn, oznacza kontynuację procesu, który sami zainicjowaliśmy chcąc doprowadzić do uproszczenia otoczenia regulacyjnego, które oznacza przejrzystość oraz stanowi przejrzystą, kompleksową metodę stanowienia prawa.
Dokument roboczy został oceniony przez Komisję Prawną, która oszacowała postęp osiągnięty w zakresie wdrażania procesu upraszczania, wprowadzonego, jak już powiedziałem, w 2005 r. Program ten będzie obejmował w szczególności przekształcenie 43 dokumentów i chciałbym tu podać wysokiej izbie następujące dane: 12 kodyfikacji, 8 uchyleń i 46 innych środków związanych ze znacznym uproszczeniem. Oprócz nich 500 nowych inicjatyw legislacyjnych zostało włączonych do innego programu odnawialnego specjalnie poświęconego kodyfikacji, w tym około 200 w samym tylko roku 2007.
W tym miejscu chciałbym, oczywiście bardzo krótko, wyróżnić kilka punktów, które stanowią sedno mojego sprawozdania, aby poinformować wysoką izbę o aktualnym stanie rzeczy u podstaw oraz o ogólnym kierunku myślenia całej Komisji Prawnej.
Mam trzy jasne przesłania dla Komisji. Uważam, że istotne jest, aby wyraźnie powiedzieć, że istnieje potrzeba, po pierwsze, aby od tej chwili systematycznie włączać inicjatywy dotyczące uproszczenia do określonej części programu działalności legislacyjnej i programu prac Komisji; po drugie, aby wskazać w nim, jaki priorytet Komisja zamierza nadać każdej indywidualnej inicjatywie w zakresie uproszczenia i po trzecie, aby uniknąć rozpowszechniania dokumentów zawierających listy inicjatyw w zakresie uproszczeń, tak by mieć możliwie jak najwyraźniejsze ramy odniesienia.
Raz jeszcze podkreśliłbym więc, że Komisja musi być konsekwentna, także w stosunku do celów w zakresie uproszczeń, które wyznaczyła. Podobnie przekształcanie powinno stać się raz na zawsze standardową techniką legislacyjną. W sumie, jako przewodniczący komisji, w której zasiadają nasi koledzy Katalin Lévai, Bert Doorn i Manuel Medina, uważam, że te cztery inicjatywy regulacyjne kompleksowo ujmują sytuację i że Komisja ma obowiązek się nad nimi zastanowić.
Powinno być zatem zawsze możliwe dysponowanie całością tekstu regulacyjnego; nawet jeśli zostały wprowadzone nowe poprawki, zarówno nowe, jak i niezmienione części powinny zostać wyraźnie oznaczone. To jest kluczowy projekt dla Parlamentu, ponieważ spowoduje, że prawodawstwo wspólnotowe będzie bardziej czytelne i przejrzyste, na czym nam wszystkim zależy.
Jeśli chodzi o ścisłość dokument roboczy Komisji proponuje wykorzystanie wstępnych streszczeń wniosków Komisji w celu lepszego wyjaśnienia celów uproszczenia. Ta inicjatywa mogłaby jednak przynieść skutki odwrotne od zamierzonych: chociaż streszczenie może być uzasadnione w przypadku tekstu opisowego, takiego jak komunikat, inaczej jest w przypadku tekstu regulacyjnego, w przypadku którego wstępne streszczenie może powodować nieco niepewności. Na ten punkt należy zwrócić szczególną uwagę.
Na koniec, sprawozdanie dąży do podkreślenia ewidentnego znaku dobrej woli, jakim jest poprawka do Regulaminu Parlamentu Europejskiego dotycząca odpowiednio ulepszenia procedury kodyfikacji (art. 80 Regulaminu) oraz i wprowadzenia nowej procedury ad hoc dotyczącej przekształcenia (art. 80a Regulaminu). Są to kwestie, które Parlament musi rozważyć, mam nadzieję w zgodzie i generalnie bez poprawek, tak aby jutro wysoka izba mogła zaznaczyć swoją aprobatę dla tej ważnej sprawy.
Sprawozdanie z działalnosci EURES: w kierunku jednolitego rynku pracy (debata)
Kolejnym punktem porządku dziennego jest debata nad pytaniem ustnym do Komisji dotyczącym sprawozdania z działalności Europejskich Służb ds. Zatrudnienia w latach 2004-2005: w kierunku jednolitego europejskiego rynku pracy, skierowanym przez Jana Anderssona w imieniu Komisji Zatrudnienia i Spraw Socjalnych (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007).
autor. - (SV) Panie przewodniczący! Wcześniej rozmawialiśmy o znaczeniu mobilności dla wzrostu i zatrudnienia w Europie. Następnie dyskutowaliśmy o mobilności pracowników, którzy podejmują dalsze szkolenia, szukają nowej pracy we własnym kraju, zmieniają zawody w drodze dalszych szkoleń, oraz o mobilności geograficznej w granicach jednego kraju, jak też o mobilności transgranicznej. Jeśli spojrzymy na Europę, zrozumiemy, że są to czynniki istotne dla wzrostu. Niektóre kraje mające najwyższą mobilność osiągają również najwyższe współczynniki wzrostu i zatrudnienia w Europie. To bardzo istotne.
Jak wygląda sytuacja w Europie? Cóż, sytuacja różni się dosyć znacznie w zależności od kraju, lecz jednocześnie zauważamy poprawę. W ostatnich latach zaobserwowaliśmy poprawę. Pochodzę z regionu przygranicznego, położonego pomiędzy dwoma krajami skandynawskimi, gdzie, co muszę zaznaczyć, mobilność nie była wysoka, ale znacznie zwiększyła się w ostatnich latach. Ze względu na wzrost i zatrudnienie, fakt, że ludzie mieszkający po jednej stronie granicy państwowej mogą przenieść się na drugą jej stronę, ma istotne znaczenie. Być może nie mogą oni znaleźć pracy w swoim kraju, a znajdują ją za granicą. Przyczynia się to do podniesienia współczynnika wzrostu w całym regionie i ma pozytywny skutek długoterminowy.
Istnieją również liczne przeszkody. Widziałem je w tej pracy. Istnieją przeszkody w poszczególnych systemach zabezpieczenia społecznego, w podatkach itd., są też przeszkody spowodowane brakiem informacji. W odniesieniu do informacji na ten temat, prowadzimy współpracę służb zatrudnienia, współpracę EURES. Rozwijała się ona w ostatnich latach. Częściowo dzięki specjalnym limitom, ale prawdopodobnie przede wszystkim poprzez portal, do którego mają dostęp indywidualni obywatele i gdzie mogą znaleźć informacje na temat dostępnego zatrudnienia oraz na temat sytuacji zabezpieczenia społecznego. Jak wygląda kwestia podatków? Co muszę zrobić, jeżeli chcę przekroczyć granicę?
W najnowszym budżecie Parlament Europejski przegłosował zwiększenie o 2 miliony EUR środków przeznaczonych na współpracę EURES. Dlatego składamy pytanie ustne oraz rezolucję. Zauważamy, że istnieje szereg potrzeb, jakie trzeba spełnić, aby dalej zwiększać mobilność. W naszym pytaniu ustnym skupiliśmy się na osobach z krajów trzecich. Wybiega ono w przyszłość. Wiemy, że Europa potrzebuje większej liczby pracowników, zwłaszcza obywateli krajów trzecich. Osoby takie już u nas pracują, ale powinniśmy rozszerzyć naszą współpracę - zwłaszcza z krajami sąsiadującymi, objętymi współpracą sąsiedzką - i stworzyć im większe możliwości uzyskania istotnych informacji dotyczących zatrudnienia, systemów zabezpieczenia społecznego i podatków.
Druga część dotyczy pracowników sezonowych. Pracownicy sezonowi od dawna przyjeżdżają do Unii, ale również oni potrzebują lepszej informacji w zakresie zatrudnienia, korzyści socjalnych i obowiązujących zasad. Można ją uzyskać poprzez portal EURES.
Wreszcie, chciałbym także zadać pytanie, czy Komisja ma pomysły dotyczące poprawy mobilności w innych aspektach. Odbyliśmy szeroką dyskusję dotyczącą zasad i mobilności pomiędzy nowymi a starymi państwami członkowskimi. Nadal szereg państw UE stosuje przepisy przejściowe. Mam nadzieję, że okres ten będzie jak najkrótszy oraz że niebawem będziemy mogli w pełni korzystać ze swobodnej mobilności i znikną wszystkie przepisy przejściowe. Istotne jest również, abyśmy mogli rozejrzeć się i zobaczyć, jak będzie wyglądała sytuacja w przypadku większej mobilności w krajach, które nie stosowały środków przejściowych, ponieważ mobilność nie jest tam szczególnie wysoka. Mobilność nie jest wysoka, a prawdopodobnie istnieją ogólne powody, aby usprawnić informację. Jeśli przepisy przejściowe znikną, musimy również poprawić informowanie indywidualnych pracowników o wolnych miejscach pracy oraz o tym, jakie są wymagania, jaki należy wnieść wkład, jeśli chodzi o zabezpieczenie społeczne, podatki i tak dalej.
To pytania, jakie musimy zadać Komisji. Wiem, że Komisja ma takie same cele, co Parlament Europejski, ale co Komisja planuje zrobić?
komisarz. - (CS) Panie przewodniczący, panie i panowie! Zanim odpowiem na postawione mi pytania, pragnę przypomnieć państwu, na czym polega system EURES.
Jest to system, system wyjątkowy, którego wielką zaletą jest połączenie sieci składającej się z ponad 800 wykwalifikowanych doradców ze skutecznym portalem, ułatwiającym dostęp do danych i interaktywną ich wymianę.
Od roku 2006 portal EURES oferował łatwy dostęp do wszystkich ofert pracy w Unii Europejskiej, jak też do krajowych publicznych służb zatrudnienia w krajach należących do Europejskiego Obszaru Gospodarczego w 25 językach europejskich. Portal gwarantuje dostęp do średnio ponad 1 200 000 ofert. Jednocześnie doradcy EURES z jednej strony pomagają pracownikom i ich rodzinom, którzy planują skorzystanie z możliwości oferowanych przez mobilność.
Teraz przejdę do odpowiadania na poszczególne pytania zadane przez pana posła.
Zacznę od pierwszego pytania dotyczącego możliwości rozszerzenia systemu EURES na obywateli krajów trzecich.
Jak państwo wiedzą, EURES został wprowadzony do dyspozycji obywateli Europejskiego Obszaru Gospodarczego, aby pomóc im w znalezieniu pracy poza ich krajami ojczystymi, a tym samym zwiększyć mobilność. Obecnie Komisja planuje udostępnienie systemu EURES również pracownikom z innych krajów: nie tylko wyjdziemy naprzeciw ich oczekiwaniom, ale także przyniesiemy korzyści samej Unii. Mając na względzie starzejącą się populację i spadek demograficzny w Europie, musimy przygotować się na niedostatki europejskiej siły roboczej w przyszłości, które dotkną kluczowe sektory gospodarki oraz nasz styl życia. Oprócz tego, system EURES może również przyczynić się do opracowania bardziej globalnego rozwiązania problemu migracji z krajów trzecich.
W wyniku tego, dodano nowy kierunek do ogólnych celów systemu EURES na lata 2007-2010, który dotyczy możliwości rozszerzenia zakresu informacji dostępnej za pośrednictwem portalu EURES, aby wyjść naprzeciw potrzebom pracowników z krajów trzecich.
W następstwie planu działania Komisji dotyczącego legalnej migracji, pragniemy obecnie szczegółowo przeanalizować możliwości rozszerzenia systemu EURES w tym kierunku. Na początkowym etapie moglibyśmy rozważyć uzupełnienie istniejących sekcji oferujących informacje o "warunkach życia i pracy” o informacje dostosowane do potrzeb obywateli z krajów trzecich, którzy chcą wejść na rynek europejski, oraz dostarczyć takie informacje również w językach tych krajów.
Drugie pytanie dotyczy włączenia sezonowych i krótkoterminowych, tymczasowych ofert pracy do systemu EURES. Prawdą jest, że wstępne analizy, które przeprowadziliśmy dla systemu EURES, nie określały potrzeby i wielkości zapotrzebowania na krótkoterminowe oferty pracy za granicą. Statystyki, jakimi dysponujemy, obejmowały jedynie minimalny okres jednego roku, nie uwzględniono zapotrzebowania na pracę sezonową lub praktyki zawodowe i staże.
Jednakże, w następstwie zaleceń Parlamentu Europejskiego dotyczących zwiększenia budżetu na system EURES w 2007 r., przeprowadzono badania w ramach systemu w celu określenia potrzeby i wykonalności wprowadzenia takiej usługi. Reakcja szeregu krajów była bardzo pozytywna. Niektórzy partnerzy mieli już do czynienia z usługą tego typu w branży turystycznej, budownictwa i rolnictwa. W przyszłości, w miarę opracowywania planów dalszego rozwoju systemu EURES, automatycznie będzie brana pod uwagę możliwość rozszerzenia tej usługi.
W odniesieniu do trzeciego pytania, Komisja również jest zdania, że zarówno mobilność zawodowa, jak i geograficzna, może odegrać pozytywną rolę w poprawie funkcjonowania europejskiego rynku pracy, a zatem ważne jest wspieranie i zwiększanie takiej mobilności.
Komisja opracowuje w związku z tym plan działania, oparty na wynikach Europejskiego Roku Mobilności Pracowników 2006, który to plan ma na celu zwiększenie mobilności na europejskim rynku pracy oraz wyeliminowanie głównych przeszkód dla jej dalszego rozwoju.
Ten plan działania będzie promował wzmocnienie roli systemu EURES, czyniąc z niego główny instrument wspierania mobilności pracowników w całej Unii Europejskiej oraz zwiększając wiedzę o nim. Plan będzie miał trzy główne cele:
1. zwiększenie strategicznego wymiaru systemu EURES poprzez wzmocnienie jego potencjału analitycznego w odniesieniu do przepływów pracowników i zmian mobilności na europejskim rynku pracy;
2. podniesienie jakości usług oferowanych przez EURES, poprzez zaoferowanie pracownikom mobilnym i ich rodzinom bardziej wszechstronnych usług;
3. rozszerzenie zakresu działania systemu poprzez zwiększenie powiązań z innymi dostawcami podobnych usług - lub z sektorem prywatnym - oraz stopniowe otwieranie usług systemu na pracowników z innych części świata, jak już wspomniałem w odpowiedzi na pierwsze pytanie.
Czwarte, ostatnie, pytanie dotyczy transgranicznych projektów systemu EURES i ich roli w pomaganiu państwom członkowskim w eliminacji środków przejściowych.
Zajmowanie się konkretnymi problemami, które pojawiają się w stosunkach transgranicznych, zawsze było ważnym priorytetem dla EURES-u. Mamy obecnie aż 20 projektów współpracy transgranicznej, najnowsze z nich dotyczą współpracy Czech i Niemiec oraz Słowacji i Węgier. Poza tym, obecnie prowadzonych jest 14 analiz wykonalności, mających na celu wskazanie nowych projektów i usług, czy to pomiędzy "nowymi” państwami członkowskimi, czy też pomiędzy "nowymi” a "starymi” państwami członkowskimi.
Jednakże, panie i panowie, uważam, że nadszedł czas, aby porzucić koncepcję "starych” o "nowych” państw: w pewnym sensie Hiszpania jest niewątpliwie nowym państwem, podobnie jak Grecja itd. Zastanawiam się, jak długo jeszcze będziemy używać takiej klasyfikacji w odniesieniu do równoprawnych państw członkowskich Unii Europejskiej.
Tak czy inaczej, prowadzonych jest 14 analiz wykonalności, aby wskazać nowe projekty. Są to projekty praktyczne, zaprojektowane w celu ułatwienia obywatelom - pracodawcom oraz pracownikom transgranicznym - codziennego życia. Do partnerów można by zaliczyć związki zawodowe, organizacje zrzeszające pracodawców, publiczne służby zatrudnienia na szczeblu lokalnym i regionalnym. Mamy nadzieję, że dzięki tym projektom ułatwimy wymianę pracowników pomiędzy krajami partnerskimi i zachęcimy je do podjęcia koniecznych kroków w zakresie środków przejściowych.
Panie i panowie! Chciałbym zakończyć, wskazując na kolejny istotny aspekt pracy EURES-u, czyli na ograniczenie możliwości dumpingu socjalnego. Bez wątpienia osoby, które są dobrze poinformowane w momencie przyjazdu do innego kraju, są w o wiele lepszej sytuacji niż osoby, które nie posiadają niezbędnych informacji. Również pod tym względem EURES jest wyjątkowym i bardzo skutecznym narzędziem.
Kolejnym punktem porządku dziennego jest sprawozdanie sporządzone przez Jacques'a Toubona w imieniu Komisji Rynku Wewnętrznego i Ochrony Konsumentów w sprawie przeglądu jednolitego rynku: przezwyciężanie barier i niewydolnych rozwiązań poprzez lepsze wprowadzanie przepisów prawa w życie i ich stosowanie.
sprawozdawca. (FR) Panie przewodniczący, panie komisarzu, panie i panowie! Jest to sprawozdanie z inicjatywy własnej zaproponowane przez naszą grupę polityczną, które po kilku miesiącach pracy znajduje poparcie znacznej większości członków Komisji Rynku Wewnętrznego i Ochrony Konsumentów. Muszę przyznać, że z zadowoleniem przyjmuję to szerokie poparcie, ponieważ jeżeli zostanie podtrzymane przez Parlament na posiedzeniu plenarnym będziemy mogli uczestniczyć w pełni w pracach prowadzonych obecnie przez Komisję Europejską nad sporządzeniem komunikatu w sprawie strategii rynku wewnętrznego XXI wieku, który ma zostać przedłożony w jesieni w przyszłym roku, a ponadto będziemy mogli w pełni wpłynąć na te prace.
Wprowadzenie rynku wewnętrznego stanowi podstawowe osiągnięcie Unii Europejskiej ostatnich 50 lat. Rynek wewnętrzny stanowi kluczowy element integracji europejskiej, a obecnie także strategii lizbońskiej. Wprowadzanie rynku wewnętrznego jest jednak stale rozwijającym się procesem i potrzebujemy przede wszystkim podchodzić do tej kwestii z politycznego punktu widzenia. Uważam, że jest to najoryginalniejsza cecha sprawozdania, które państwu przedkładam.
Przez Europę przetaczają się obecnie fale niepokoju i kwestią o podstawowym znaczeniu jest uświadomienie sobie, że rynek wewnętrzny nie może być dalej rozwijany, jeżeli napotykać będziemy stale szerzący się sceptycyzm, a nawet wrogość ze strony społeczeństwa, które istnienie rynku wewnętrznego i polityki konkurencji uważa często za podstawową przyczynę wielu problemów społecznych, z którymi borykają się obywatele Unii Europejskiej.
Każda strategia rynku wewnętrznego musi zatem mieć za cel zmianę tego braku wiary i tej wrogości w zaufanie do rynku wewnętrznego, częściowo poprzez zwracanie uwagi na korzyści, które ten rynek przynosi, a częściowo i jednocześnie poprzez realizację celów otwartości i konkurencyjności oraz spójności społecznej z jej poszczególnymi elementami składowymi: ochroną środowiska naturalnego, zatrudnieniem, kulturą i dostępem dla grup słabszych społecznie.
W naszym sprawozdaniu, staraliśmy się osiągnąć taką równowagę i uważam, że powodem, dla którego sprawozdanie to cieszy się tak szerokim poparciem jest to, że cel ten udało się w znacznej mierze osiągnąć. To jest właśnie najważniejsze zalecenie, które chcemy skierować do Komisji Europejskiej: rynek wewnętrzny nie może być rozszerzany i pogłębiany bez wsparcia ze strony obywateli Unii Europejskiej.
Proponujemy więc trzy podejścia: przywrócenie zaufania, zniesienie obciążeń i usytuowanie naszej polityki rynku wewnętrznego w kontekście międzynarodowym. Dlatego położyliśmy nacisk na wszystkie aspekty wpływające na warunki życia obywateli Unii Europejskiej, takie jak ochrona środowiska naturalnego czy ochrona konsumentów. Wzywamy do zapewnienia ściślejszej współpracy w tym zakresie pomiędzy nami a parlamentami krajowymi, aby parlamenty te miały większą świadomość korzyści z jednolitego rynku.
Ważną sporządzoną przeze mnie poprawką, która według mnie spotka się z szerokim poparciem jest zmieniona poprawka nr 12. Poprzez tę poprawkę, odzwierciedlającą decyzje Rady Europejskiej z dnia 21 czerwca w sprawie mandatu udzielonego Konferencji Międzyrządowej w celu uwzględnienia punktu dotyczącego usług użyteczności publicznej w nowym traktacie zmieniającym, wzywamy Komisję Europejską do wyraźnego określenia sytuacji usług użyteczności publicznej, usług świadczonych w interesie ogólnym i usług świadczonych w ogólnym interesie gospodarczym, ponieważ uważamy, że usługi te odgrywają bardzo istotną rolę w efektywnie funkcjonującym rynku wewnętrznym cieszącym się poparciem społecznym. Zdaliśmy sobie z tego już sprawę, kiedy debatowaliśmy nad dyrektywą w sprawie rynku wewnętrznego usług.
Położyliśmy także bardzo duży nacisk na MŚP oraz na osoby słabsze społecznie, a w szczególności na niepełnosprawnych. Jeśli chodzi o rozwój prawa do konsumpcji zwracamy uwagę, że skala konsumpcji transgranicznej jest niewielka, około 6%, a zatem oczywiście zbyt mała. Oczywiście w polityce rynku wewnętrznego uwzględniamy politykę energetyczną oraz walkę z globalnym ociepleniem, a także otwarcie sektorów sieciowych. Jedną z podstawowych - i kontrowersyjnych - propozycji jest uwzględnienie w przypadku każdej nowej regulacji prawnej kryterium rynku wewnętrznego.
To wszystko, co chciałem powiedzieć w trakcie mojego krótkiego wystąpienia. Myślę, że jeżeli uda nam się połączyć wewnętrzną siłę rynku wewnętrznego oraz zaangażowanie producentów i konsumentów w realizację tej polityki, będzie to rzeczywisty czynnik pobudzający wzrost dobrobytu i zatrudnienia oraz zachowanie europejskiego modelu społecznego, przy jednoczesnym zapewnieniu Unii Europejskiej mocnej pozycji gospodarczej na świecie.
sprawozdawczyni komisji opiniodawczej ECON. (FR) Panie przewodniczący, panie komisarzu! Moim zadaniem jest przedstawienie opinii Komisji Gospodarczej i Monetarnej i tym razem, jeżeli wolno mi tak powiedzieć, z przyjemnością. Wybrany przez nas sprawozdawca nie zgodził się na przedłożenie tego sprawozdania pod swoim imieniem i nazwiskiem, ponieważ był przeciwny temu, że w wyniku głosowania w Komisji Gospodarczej i Monetarnej nacisk położony został na warunki podatkowe dla harmonijnego rynku wewnętrznego. Mówiąc wprost, Komisja Gospodarcza i Monetarna uważa, że harmonijne funkcjonowanie rynku wewnętrznego wymaga podjęcia przez Komisję Europejską określonych inicjatyw w celu zapobieżenia zakłóceniom spowodowanym różnicami w poziomach opodatkowania. Mogę tylko poprzeć takie stanowisko Komisji Gospodarczej i Monetarnej.
Według mnie są jeszcze dwie kwestie, na które należałoby dzisiaj zwrócić uwagę. Pierwszą z nich jest realizacja polityki konkurencji. Ostatnie wydarzenia, a szczególnie wydarzenia związane z działalnością agencji ratingowych, uświadomiły nam ponownie, jeżeli potrzebowaliśmy tego uświadamiania, że jednolity rynek wymaga rygorystycznej polityki konkurencji obejmującej wszystkie sektory rynku.
Tym drugim aspektem, o którym sprawozdawca napomknął, jest wymiar międzynarodowy oraz zdolność Unii Europejskiej w kontekście funkcjonowania swojego rynku wewnętrznego do uczynienia zeń instrumentu międzynarodowej normalizacji. Obecnie dotyczy to jeszcze bardziej rynków finansowych i mam nadzieję, że i w tym przypadku, Komisja Europejska będzie mogła przejąć inicjatywę, proponując normalizację na szczeblu międzynarodowym, która jest nam potrzebna, jeżeli mamy osiągnąć postępy w sprawowaniu nadzoru.
komisarz. - Panie przewodniczący, panie posłanki i panowie posłowie! Od lutego, to znaczy od czasu opublikowania przez Komisję Europejską sprawozdania okresowego, odbyliśmy kilka bardzo produktywnych dyskusji w sprawie przeglądu jednolitego rynku. Obecnie prace nad tym zagadnieniem wkroczyły w decydującą fazę i Komisja Europejska przewiduje, że opublikuje swoje wnioski w listopadzie.
Pragnę podziękować członkom Komisji Rynku Wewnętrznego i Ochrony Konsumentów, a szczególnie sprawozdawcy, panu posłowi Jacques'owi Toubonowi za stworzenie imponującego pakietu zaleceń i propozycji. Pragnę podziękować także członkom Komisji Gospodarczej i Monetarnej za ich bezsporny i konstruktywny wkład do sprawozdania, nad którym dziś tutaj debatujemy. Komisja Europejska jest także wdzięczna ściśle zaangażowanym grupom politycznym, które sporządziły wysokiej jakości dokumenty polityczne. Zdaję sobie sprawę, że tak jak w przypadku każdego dobrego sprawozdania, w przypadku niektórych kwestii występują różnice opinii lub akcentów.
Rozważmy przez chwilę, o co w tym wszystkim chodzi. Jednolity rynek to 500 milionów obywateli i ponad 20 milionów przedsiębiorstw. Od czasu ustanowienia w 1992 r. jednolity rynek przyczynił się do wzrostu produkcji Unii Europejskiej o ponad 2% i do stworzenia niemalże trzech milionów nowych miejsc pracy. Wzrost dobrobytu Unii Europejskiej i jej wpływu na arenie międzynarodowej to wielkie osiągnięcia. Zachowanie tego dobrobytu i tego wpływu wymaga od nas dalszego rozwoju jednolitego rynku. Błędem byłoby uważać ten dobrobyt i ten wpływ za rzecz oczywistą. Musimy zachować przewagę konkurencyjną Unii Europejskiej dla przedsiębiorstw Unii Europejskiej, a szczególnie dla jej obywateli. Nie będziemy w stanie zachować Unii Europejskiej zapewniającej wysokiej jakości usługi użyteczności publicznej w zakresie zdrowia, edukacji i opieki społecznej bez gospodarki opartej na zdrowych podstawach. Niech mi będzie więc wolno w tym miejscu określić naszą ideę przewodnią: potrzebę, abyśmy wszyscy - Komisja Europejska, Parlament i państwa członkowskie - okazali poprzez nasze reformy przywództwo i odwagę.
Przegląd jednolitego rynku stanowi niezbędny element działań tej Komisji Europejskiej na rzecz budowy Unii Europejskiej namacalnych osiągnięć i realizacji celów agendy na rzecz obywateli. Stoi jednak przed nami nadal szereg wyzwań jednolitego rynku. Niech mi będzie wolno podać kilka przykładów.
Jeśli chodzi o usługi pocztowe, niedługo ukończymy prace nad ostatecznym kształtem pakietu środków mających na celu pełne otwarcie tego rynku. W dziedzinie polityki energetycznej, pan komisarz Piebalgs przedstawi wkrótce propozycje dotyczące ustanowienia jednolitego europejskiego rynku energii. Komisarz Kuneva kieruje pracami dotyczącymi wszechstronnego przeglądu przepisów Unii Europejskiej w zakresie ochrony konsumentów. Współpracujemy z Parlamentem i z państwami członkowskimi nad ustanowieniem ram patentu europejskiego.
Rozważając każdy z przypadków z osobna, każda poszczególna reforma jednolitego rynku ma znaczenie, ale kiedy rozważy się je razem, ich znaczenie jest jeszcze większe. Jednolity rynek w swoim obecnym kształcie - ten olbrzymi, dynamiczny, otwarty rynek - jest wynikiem wszystkich tych trudnych reform, wszystkich tych trudnych decyzji, które podjęliśmy.
Krótko mówiąc, stała efektywność jednolitego rynku - jego potencjał poprawy warunków życia i warunków społecznych wszystkich obywateli Unii Europejskiej - wymaga od nas okazania przywództwa i odwagi, nie tylko w wyznaczaniu kierunków dalszych działań, ale także w podejmowaniu przez nas niezwykle realnych i często trudnych wyborów politycznych, przed którymi dzisiaj stoimy.
Niech mi będzie wolno jednak powrócić do kwestii samego przeglądu i zwrócić uwagę na kilka wybranych elementów: po pierwsze, na metodologię naszej pracy - metodologię wdrażania polityki jednolitego rynku - i po drugie, na nasze wspólne priorytety polityczne.
Jeśli chodzi o metodologię naszej pracy, wszyscy wiemy - i państwa sprawozdawca wyraźnie o tym wspomina - że musimy wzmocnić partnerstwo i identyfikację ze wspólnymi celami. Dlatego z zadowoleniem przyjmuję wysunięte przez Parlament żądanie stworzenia mocniejszych sieci współpracy.
Wprowadzanie jednolitego rynku stanowi wspólne przedsięwzięcie i musimy działać razem, aby ten cel urzeczywistnić, zawsze świadomi potrzeb obywateli. Oznacza to wykorzystywanie doświadczeń zgromadzonych w trakcie realizacji skutecznych projektów, takich jak SOLVIT, a także oferowanie obywatelom lepszej pomocy w rozwiązywaniu problemów transgranicznych, z którymi się borykają. Oznacza to także posuwanie do przodu prac nad opracowywaniem i przyjmowanie nowych instrumentów mających na celu wzmocnienie współpracy pomiędzy państwami członkowskimi, takich jak system informacji rynku wewnętrznego. Zdecydowanie uważam - tak jak i panie posłanki i panowie posłowie - że bliskie partnerstwo jest kluczem do skuteczności naszych działań.
Nich mi będzie wolno z zadowoleniem przyjąć interesującą propozycję zawartą w państwa sprawozdaniu - koncepcję "kryterium rynku wewnętrznego” w przypadku wszystkich nowych środków. Jest to kwestia, która jest istotnym elementem naszych mechanizmów dotyczących "lepszych uregulowań prawnych”, którego znaczenia nie da się nie podkreślić. Jeżeli stwierdzimy, że w rzeczywistości nowe propozycje utrudnią przepływ osób, towarów, usług lub kapitału - a tym samym wywrą niekorzystny wpływ na jednolity rynek - będziemy musieli zdać sobie z tego sprawę i zapytać, czy nie powinniśmy zmienić kierunku, zanim komuś stanie się krzywda?
Niech mi będzie wolno teraz przejść do naszych wspólnych priorytetów politycznych dla jednolitego rynku. W sprawozdaniu okresowym dla wiosennej Rady Europejskiej Komisja Europejska zwróciła uwagę na kilka kierunków, w których należałoby rozwijać jednolity rynek. Niech mi będzie wolno wybrać przykłady dotyczące obszarów, które znam najlepiej.
Państwa sprawozdawca słusznie wskazuje detaliczne usługi finansowe jako obszar, w którym jednolity rynek można by rozwijać dalej. Uważam, że Unia Europejska może pomóc swoim obywatelom w robieniu lepszych interesów w przypadku kredytów hipotecznych, ubezpieczeń, kart płatniczych, rachunków bankowych itp.
Dnia 19 września Komisja Europejska będzie gospodarzem posiedzenia w Brukseli, mającego na celu zgromadzenie pełniejszych informacji dotyczących priorytetów wszystkich zainteresowanych stron. Zapraszam wszystkich tych spośród państwa, którzy są tym zainteresowani do przybycia na to posiedzenie.
Niech mi będzie także wolno także wprowadzić do tej debaty kolejną kwestię, kwestię, która powinna zostać uwzględniona w przeglądzie jednolitego rynku, a mianowicie e-administrację. Wszystkie państwa członkowskie świadczą coraz większą liczbę usług elektronicznie, ograniczają koszty i dążą do ułatwienia obywatelom dostępu do takich usług. Jednakże, choć e-administracja stwarza nowe możliwości, istnieje wiele wyzwań, którym musimy sprostać.
Niech mi będzie wolno podać dwa przykłady. Pierwszym z nich jest elektroniczny system zamówień publicznych. Musimy zapewnić, że przyjmując technologie i normy bezpieczeństwa, władze krajowe nie będą tworzyć rynków zamówień publicznych udzielanych drogą elektroniczną, które byłyby dostępne tylko oferentom krajowym. Podobnie, przygotowując się do wdrażania dyrektywy w sprawie usług, państwa członkowskie powinny dysponować wspólnymi systemami tak, aby mogły bezpiecznie wymieniać się informacjami.
Kolejnym punktem porządku jest pytanie ustne Giuseppe Garganiego, w imieniu Komisji Prawnej, do Komisji dotyczące stanu procesu legislacyjnego w sprawie "Statutu europejskiej spółki prawa prywatnego” oraz "Czternastej dyrektywy w sprawie prawa spółek” - B6-0137/0000).
autor. - (IT) Panie przewodniczący, panie komisarzu, panie i panowie! Debata w tej kwestii jest bardzo ważna zarówno w kontekście instytucjonalnym, jak i politycznym, wziąwszy pod uwagę, że ma ona istotne znaczenie polityczne i instytucjonalne.
Chciałbym powiedzieć bardzo wyraźnie, i odpowiadam za swoje słowa, że Komisja Europejska poważnie zawiodła Parlament Europejski, ponieważ nie zastosowała się do formalnych wniosków Parlamentu i nie przedstawiła wniosków legislacyjnych w sprawie europejskich spółek prawa prywatnego oraz zmiany lokalizacji głównych siedzib spółek kapitałowych.
Wniosek z żądaniem o przedstawienie wniosku legislacyjnego w sprawie statutu spółki został oficjalnie złożony w lutym 2007 r., w oparciu o art. 192 traktatu i - co chciałbym podkreślić i chciałbym prosić pana komisarza, aby uważnie słuchał, ponieważ jest to bardzo ważne pytanie, panie przewodniczący, na które musi zostać udzielona odpowiedź - po szczegółowej debacie i przesłuchaniu wykwalifikowanych i kompetentnych ekspertów, którzy udowodnili nam, jak ważny jest taki instrument i jak przydatny będzie dla popierania małych przedsiębiorstw, które chcą aktywnie działać na rynku wewnętrznym.
Obowiązkiem Komisji było, panie komisarzu, natychmiastowe uruchomienie procedury przyjęcia wniosku legislacyjnego, poczynając od oceny skutków. Komisja dysponowała analizą wykonalności z grudnia 2005 r., ale nie zrobiła nic i zamiast tego zwlekała i dopiero w lipcu rozpoczęła konsultacje w sprawie zapotrzebowania - była to znów tylko hipotetyczna dyskusja - na europejską spółkę prawa prywatnego, jak gdyby wybrani przedstawiciele całej Unii nie mogli legalnie oprzeć swego wniosku na merytorycznym akcie legislacyjnym.
Nie będę się szczegółowo zajmował prawodawstwem europejskim, ponieważ Klaus Lehne, jeden z wiodących ekspertów naszej komisji i lider w tej dziedzinie krótko omówi aspekty prawne tej kwestii. Chciałbym się bardziej szczegółowo przyjrzeć problemowi i przypomnieć panu komisarzowi, aby mógł należycie uwzględnić wszystko, co powiem o relacji istniejącej między instytucjami, na której powinna się opierać konieczna współpraca między Komisją i Parlamentem.
Moim zdaniem, panie komisarzu, zachował się pan nieuprzejmie wobec Parlamentu, potraktował pan Parlament lekceważąco. Zignorował pan wnioski Parlamentu przyjęte na mocy art. 192, a w szczególności porozumienie międzyinstytucjonalne w sprawie lepszego stanowienia prawa, wielokrotnie zresztą nie podejmowano działań - jestem przewodniczącym tej komisji i doskonale wiem, ile pytań czeka na odpowiedź - mimo że Komisja formalnie zobowiązała się nie tylko uwzględniać wnioski, ale także udzielać szybkich i stosownych odpowiedzi komisjom Parlamentu. Tym razem wcale tak nie było!
Niewywiązanie się z tych zobowiązań oznacza odpowiedzialność Komisji, której nie waham się nazwać prawną, wobec Parlamentu Europejskiego. Na konferencji w sprawie prawa spółek zorganizowanej przez prezydencję niemiecką Klaus Lehne słusznie powiedział, że Komisje Europejską można zasadnie postawić przed Trybunałem Sprawiedliwości za niewywiązanie się ze zobowiązań.
Parlament, i mówię to jasno, powinien mieć świadomość, że Komisja na swojej stronie internetowej już potwierdziła, że konsultacje przeprowadzone w 1997 r. i w 2002 r. wykazały duże i konkretne zapotrzebowanie ze strony podmiotów gospodarczych. Komisja wie zatem, jak ważna jest ta sprawa i ma świadomość, że powinna i jest obowiązana odpowiadać na wnioski Parlamentu.
Nie tylko nie zatwierdziła wniosku legislacyjnego, ale na konferencji w Berlinie pan komisarz posunął się nawet do tego, że stwierdził, iż konieczna jest dalsza dyskusja nad przydatnością wniosku. To nas bardzo zaskoczyło, ponieważ teraz musimy rozważyć - jak mówi pan komisarz - czy Parlament Europejski ma jeszcze szanse, aby skutecznie udowodnić znaczenie tego wniosku legislacyjnego.
Dyrektywa w tej dziedzinie - już kończę - z pewnością stworzyłaby mocne podstawy prawne dla swobody prowadzenia działalności i swobody świadczenia usług. Oczekujemy na szczegółowy projekt ze strony pana komisarza, co oznacza nie tylko dostosowywanie się do różnych lobby z Anglii, z Wielkiej Brytanii i z Irlandii, jak sądzę, ale zajęcie się niesprzyjającą sytuacją. Nie chodzi o to, aby służyć interesom poszczególnych krajów, panie komisarzu, o czym pan dobrze wie, ale interesom Europejczyków! Parlament to nie jest lobby i my jasno i wyraźnie mówimy o tym wymogu i o tej konieczności!
komisarz. - Panie przewodniczący! Pytanie ustne złożone przez pana posła Garganiego w imieniu Komisji Prawnej daje mi możliwość przekazania państwu najświeższych informacji na temat obecnych działań Komisji dotyczących czternastej dyrektywy o prawie spółek i europejskiej spółki prawa prywatnego (EPC).
Jak państwu wiadomo, w ramach "lepszego stanowienia prawa” 20 lipca dyrekcja generalna ds. rynku wewnętrznego i usług uruchomiła publiczne konsultacje w sprawie statutu europejskiej spółki prawa prywatnego. Te konsultacje mają na celu zebranie opinii zainteresowanych stron co do zapotrzebowania na taki statut i jego ewentualnej treści.
Wiem, że Parlament Europejski chciałby, aby Komisja przyspieszyła ten proces. Jednakże musimy przeprowadzić niezbędne prace przygotowawcze. Zasadniczą ich częścią jest zasięgnięcie opinii zainteresowanych stron w sprawie różnych możliwych rozwiązań regulacyjnych - to znaczy: statutu bardziej jednolitego, ale mniej elastycznego, lub też statutu, który daje użytkownikom dużą swobodę, ale powoduje istnienie różnorodnych struktur europejskiej spółki prawa prywatnego na terenie Unii Europejskiej. Musimy wysłuchać opinii zainteresowanych stron, które rozwiązanie jest najatrakcyjniejsze dla spółek. Na tym polega lepsze stanowienie prawa.
Analiza wykonalności z końca 2005 r. zawiera raczej ogólną ocenę bieżącej sytuacji, ale nie udziela jasnej odpowiedzi co do najlepszego rozwiązania politycznego i możliwych elementów statutu europejskiej spółki prawa prywatnego. Dlatego właśnie potrzebujemy bardziej szczegółowej analizy. Analiza będzie oczywiście stanowić dobry materiał wyjściowy dla naszej pracy. Korzystamy także ze sprawozdania Parlamentu Europejskiego w sprawie statutu europejskiej spółki prawa prywatnego oraz jego zaleceń dotyczących ewentualnej treści takiego statutu.
Jeśli chodzi o wniosek dotyczący czternastej dyrektywy o prawie spółek, to prace przygotowawcze w tej sprawie nie są jeszcze ostateczne. Lepsze stanowienie prawa i polityka dotycząca skutków wymaga od nas udowodnienia, że inicjatywa daje wyraźne korzyści gospodarcze, zanim będziemy mogli się nią zająć. Wkrótce powinienem móc przedstawić bardziej autorytatywne oświadczenie w tej kwestii w kontekście wartości dodanej takiego wniosku.
Musimy jeszcze dokładniej się zastanowić przed przygotowaniem takiego wniosku, który może budzić kontrowersje. Jak państwo wiedzą, nie boję się kontrowersji, ale muszę być przekonany, że potencjalne korzyści takiej inicjatywy dla Unii Europejskiej zasługują na wniosek legislacyjny.
Nie chodzi tutaj o ociąganie się, ale o przekonanie, iż, aby ostateczny rezultat był dobrej jakości, trzeba należycie przeprowadzić prace przygotowawcze. W ciągu najbliższych paru miesięcy poinformuję państwa, w jaki sposób zamierzam postępować w tych ważnych sprawach.
w imieniu grupy PPE-DE. - (DE) Panie przewodniczący, panie komisarzu, panie i panowie! Po pierwsze muszę powiedzieć, że jestem zadowolony, że pan komisarz McCreevy w swojej odpowiedzi na to pytanie ustne nie odrzucił sugestii Parlamentu Europejskiego. W ciągu kilku ostatnich lat odbyło się tyle przesłuchań i konsultacji dotyczących europejskiej spółki prawa prywatnego, że nie mogę zrozumieć, dlaczego potrzebne są nam trzecie, czwarte, piąte, a może nawet szóste i jeszcze wiele kolejnych. Sprawa jest zamknięta. Mamy wstępny wniosek w planie działania Komisji. To zostało zatwierdzone, w poprawionym planie działania, przez większość zainteresowanych stron. Przesłuchania w Parlamencie zaowocowały jednoznacznym przesłaniem. Decyzje Parlamentu były bardzo jasne i na tej podstawie nie mogę zaakceptować żadnych dalszych opóźnień.
Eksperci generalnie zgadzają się, że istnieje luka prawna w dyrektywie o przenoszeniu siedzib zagranicę. Unia Europejska oferuje swobodę przepływu kapitału - to znaczy możliwość przenoszenia swojej własności lub kapitału w inne miejsce - ale jeżeli jestem właścicielem firmy, to obecnie nie mam takiej możliwości, ponieważ nie mogę swobodnie decydować, gdzie na obszarze Unii Europejskiej zlokalizować moją firmę albo gdzie ją przenieść. To jest ewidentna luka prawna. Komisja, w swoim rocznym programie legislacyjnym, ogłosiła zamiar zlikwidowania tej luki. Obecna sytuacja jest taka, że Europejski Trybunał Sprawiedliwości rozwija swoje własne orzecznictwo w tym obszarze i dąży do deregulacji w stylu dzikiego zachodu, z tej to prostej przyczyny, że władza ustawodawcza jest opieszała; nie robi nic, aby zająć się dziedzinami, w których brak jest harmonizacji. Najwyższy czas, aby władza ustawodawcza zaczęła działać, zamiast zrzucać całą odpowiedzialność na Trybunał Sprawiedliwości.
I ostatni punkt: monopol Komisji Europejskiej na inicjatywę nie istnieje w próżni. Jak każdy monopol musi być postrzegany w określonym kontekście, a w tym przypadku kontekst wynika z traktatu i porozumień międzyinstytucjonalnych. Jak wynika z tych dokumentów zarówno Rada, jak i Parlament Europejski mają pośrednie prawo inicjatywy. Komisja, w porozumieniu międzyinstytucjonalnym zobowiązała się do reagowania na ich wnioski. Ponieważ tak jest, chcę bardzo wyraźnie zaznaczyć, że jeśli Komisja nie dostarczy merytorycznej odpowiedzi w tej kwestii w przewidzianym czasie, zaproponuję Komisji Prawnej, aby wszczęła w Trybunale Sprawiedliwości postępowanie przeciwko Komisji z powodu zaniechania działań.
w imieniu grupy PSE. - Panie przewodniczący! Jestem zadowolony z uwag komisarza McCreevy, zwłaszcza że zobowiązanie do lepszego stanowienia prawa wiąże się ewidentnie z pracą zespołową organów regulacyjnych oraz osób, których sprawa dotyczy, nad konkretnym dokumentem. Jestem także zadowolony ze stwierdzenia, że muszą istnieć cele gospodarcze i że dokument musi odzwierciedlać potrzeby rynku.
Przeglądając dokonane przez Komisję podsumowanie tych konsultacji w sprawie prawa spółek widzę, że mniej niż połowa respondentów apeluje o przyjęcie statutu europejskiej spółki prawa prywatnego. To chyba kłóci się nieco z niektórymi oświadczeniami, które słyszeliśmy do tej pory, więc może pan komisarz mógłby wyjaśnić dokładnie, jakie to były odpowiedzi. Zauważam także, że większość osób chciała raczej kodyfikacji i konsolidacji obowiązującego prawa spółek, niż jakichś dalej idących środków. Najwyraźniej komisarz ma do czynienia z kłopotliwym dokumentem.
Oto, co chciałbym wiedzieć: w jakim stopniu zidentyfikowaliśmy do tej pory wyraźne zapotrzebowanie na przepisy na szczeblu europejskim, w odróżnieniu do przepisów krajowych? Podejrzewam, że w niektórych przypadkach naciski pochodzą od osób wywodzących z krajów, w których przepisy są bardzo skomplikowane i które chcą, aby prawo europejskie uprościło te kwestie. Jednakże problem polega na tym, że europejskie przepisy prawne stanowią dodatek do przepisów krajowych i często okazuje się, że to bardzo utrudnia życie. Z pewnością celem tego działania jest uproszczenie i wyjaśnienie przepisów.
w imieniu grupy ALDE. - Panie przewodniczący! Kiedy ostatni raz zabierałam głos w tej sprawie w lutym, zwróciłam uwagę pana komisarza na fakt, iż nie podobają mi się wszystkie zalecenia w sprawozdaniu Parlamentu, takie jak wielkość kapitału, ponieważ uważam, że każdy statut przygotowany zgodnie z nimi będzie faworyzował większe spółki. Dlatego też jestem zadowolona z tego, że w ramach ostatnich konsultacji komisarz apeluje o odpowiedzi ze strony MŚP.
Wszyscy jednak musimy proaktywnie szukać tych odpowiedzi, zwracając uwagę raczej na małe firmy niż na średnie. Z pewnością będę to robić w moim regionie i mogę powiedzieć, że w Wielkiej Brytanii są inne instytucje, które postępują podobnie, a zatem cieszę się ze starań mających podkreślić znaczenie małych przedsiębiorstw. Tak jest zwłaszcza w przypadku, gdy brak jest często informacji od małych firm, a przecież każdy przyzna, że to właśnie te firmy nie mają środków, aby radzić sobie z różnymi przepisami i ustawami, więc przynajmniej w teorii chcemy, aby to one właśnie skorzystały najbardziej na statucie.
Moim zdaniem Parlament złożył kilka propozycji, które sprawią, że statut nie uzyska poparcia tych małych firm, więc mamy problem. Zależy mi na tym, aby statut był prosty, bo w innym wypadku, przynajmniej dla małych firm, będzie to tylko listek figowy kryjący brak zmian.
(FR) Panie przewodniczący, panie komisarzu, panie i panowie! Konkurencyjność spółek i wydajność rynku wewnętrznego także wymagają odpowiednich i aktualnych statutów prawnych dla spółek. W przypadku dużych przedsiębiorstw dokonano pewnego postępu przyjmując w dniu 8 października 2001 r. rozporządzenie w sprawie statutu europejskiej spółki prawa prywatnego. W 2004 r. Komisja Europejska rozpoczęła dyskusję nad nową formą europejskiej spółki, adresowaną bardziej do małych i średnich przedsiębiorstw: europejską spółką prawa prywatnego.
Ta inicjatywa została bardzo ciepło przyjęta przez wszystkich tych, którzy czekali na nią przez minione 30 lat - tak, 30 lat. Wyniki analizy wykonalności statutu przeprowadzonej przez Komisję zostały zaprezentowane w grudniu 2005 r. Wskazywały one wyraźnie, że znaczna większość pytanych podmiotów gospodarczych chce takiego statutu, z dwóch ważnych powodów. Po pierwsze, wprowadzenie europejskiego statutu byłoby korzystne pod względem usunięcia przeszkód dla prowadzenia działalności i mobilności MŚP w Unii Europejskiej. Po drugie, ułatwiłoby stworzenie europejskiej marki dla MŚP, zwłaszcza tych z nowych państw członkowskich.
Kolejnym punktem porządku dnia jest oświadczenie Komisji w sprawie ryzyka zamknięcia Stoczni Gdańskiej.
komisarz. - Panie przewodniczący! Zajmuję się tą sprawą w imieniu mojej koleżanki, Neelie Kroes, komisarz ds. konkurencji.
Komisja nie dąży do zamknięcia Stoczni Gdańskiej. Stocznia Gdańska odegrała zasadniczą rolę w europejskiej historii oraz w walce o wolność i o ponownie zjednoczoną Europę. Chcielibyśmy, aby ta stocznia dokonała realnej, daleko idącej restrukturyzacji i aby zaczęła odnosić sukcesy jako przedsiębiorstwo zdolne do konkurowania w oparciu o własne zasługi w UE i na światowych rynkach stoczniowych.
W ostatnich dekadach przemysł stoczniowy w całej Europie ulega restrukturyzacji. Komisja ma świadomość, że dla wielu stoczni i regionów jest to trudny proces. Wiele stoczni zamknięto i potencjał stoczniowy musiał zostać ograniczony. W przypadkach zastosowania krajowej pomocy państwa przy tej restrukturyzacji Komisja musiała wykonać swoje obowiązki wynikające z traktatu w celu zapewnienia, aby nie została zakłócona uczciwa konkurencja między stoczniami w Unii Europejskiej.
Komisja ma teraz taki sam obowiązek dotyczący jej interwencji w sprawie Gdańska. Warunki, na jakich pomoc państwa dla podupadających przedsiębiorstw jest zgodna z traktatem zostały wyraźnie przedstawione w wytycznych wspólnotowych w sprawie pomocy państwa na ratowanie i restrukturyzację przedsiębiorstw.
Należyta restrukturyzacja Stoczni Gdańskiej była przez wiele lat odkładana; pieniądze ze środków publicznych nie zostały wykorzystane na utworzenie trwałych miejsc pracy, ale na utrzymywanie przy życiu firmy, która w normalnych warunkach rynkowych przestałaby istnieć.
Komisja ma potrójny cel. Po pierwsze, zapewnić, by restrukturyzacja Stoczni Gdańskiej doprowadziła do długoterminowej opłacalności przedsiębiorstwa. Mogłoby to ewentualnie oznaczać ograniczenie jej działalności, lecz w końcu doprowadziłoby do wyłonienia się mniejszej, ale bardziej wydajnej i samowystarczalnej stoczni.
Po drugie, w celu ograniczenia zakłócania konkurencji i wszelkich szkód dla europejskich konkurentów spowodowanych przez interwencję państwa, zdolność produkcyjna stoczni musi zostać ograniczona. Znaczący wkład w restrukturyzację powinien także mieć miejsce ze środków własnych, z uwzględnieniem sprzedaży aktywów, które nie są konieczne dla przetrwania stoczni, albo z zewnętrznych źródeł finansowania na warunkach rynkowych.
Po trzecie, zapewnienie równego traktowania. Stocznie w innych krajach, a także pozostałe polskie stocznie znacznie zmniejszyły swoje moce. Stocznia Gdańska nie może być wyjątkiem.
Fundusze strukturalne oraz pozostała pomoc UE została wykorzystana przez inne państwa członkowskie do poradzenia sobie z trudnym okresem przejściowym i do wsparcia dotkniętych regionów. Wielokrotnie przypominaliśmy polskim władzom o tej możliwości.
Komisja prowadzi i będzie prowadzić szczegółowy i konstruktywny dialog z polskimi władzami w celu znalezienia sposobu umożliwiającego spełnienie warunków dotyczących pomocy państwa oraz zatwierdzenie pomocy państwa. Ten proces trwa.
Stocznia Gdańska zasługuje na mającą szanse powodzenia przyszłość dzięki zdobyciu nowej i zrównoważonej pozycji w konkurencyjnym przemyśle stoczniowym w UE.
w imieniu grupy PPE-DE. - Panie Przewodniczący! Jako euro-deputowany z Gdańska poczuwam się do podwójnej odpowiedzialności: po pierwsze za los 3000 miejsc pracy i zakładu, który ma rangę symbolu w Polsce, po drugie jednak, za to, abyśmy wspólnie przestrzegali zasad racjonalnej gospodarki, na której wspiera się Wspólnota Europejska, i która przyniosła dobrobyt milionom mieszkańców Europy. Wierzę więc, że dzisiejsza debata nie będzie manifestacją polityczną. Polityki jest za dużo wokół Stoczni Gdańskiej. Była ona dotąd nadmiernie politycznie eksploatowana. Ufam, że będzie to krok w kierunku znajdowania optymalnych rozwiązań.
Wierzę również, że takie intencje przyświecały radykalnej lewicy w Parlamencie, która wywołała debatę, ale chciałbym jednak przypomnieć, że to nie marzyciele o ustroju szczęścia społecznego, ale praktycy realnego socjalizmu zwani u nas postkomunistami dwukrotnie w akcie politycznej zemsty likwidowali Stocznię Gdańską, co podcinało jej wiarygodność ekonomiczną i jest jednym ze źródeł dzisiejszych problemów.
Byłem świadkiem i skromnym uczestnikiem tego zbiorowego uniesienia w sierpniu 1980 roku, które zrodziło Solidarność, później ruch 10 milionów ludzi. Wiem, że wśród 3000 pracowników dzisiejszej Stoczni są ci, którzy wówczas ryzykowali życie w imię ludzkiej godności, w imię praw człowieka i innych wartości wypisanych na sztandarach Unii Europejskiej. Robili to z odwagą, ale i z rozwagą, bez użycia przemocy, dlatego ta droga, bez użycia przemocy, narzędzi terroru może być drogowskazem dla nas w XXI wieku.
I oczywiście chciałoby się, żeby te wielkie skupiska pracownicze, stocznie, kopalnie, huty, które były ostoją Solidarności, dawały jej moc nieporównywalnie większą niż osamotnieni dysydenci w innych krajach, żeby te skupiska stawały się teraz wzorami sukcesu ekonomicznego na wolnym rynku. Ale to jest bardzo trudne, niemożliwe w krótkim okresie czasu, o czym poucza doświadczenie wielkich ośrodków przemysłu ciężkiego na Zachodzie Europy, które potrzebowały całych dziesięcioleci, aby przekształcić się w nową ekonomiczną jakość. Zwłaszcza w tej branży, w branży stoczniowej, która staje wobec konkurencji z Dalekiego Wschodu, Korei, Chin, Wietnamu, gdzie decyduje nie tylko tani koszt siły roboczej, ale przede wszystkim rozmaite otwarte i zakamuflowane formy interwencjonizmu państwowego.
Chciałbym, aby ta złożoność docierała również do Komisji Europejskiej, bo jeżeli się tego nie bierze pod uwagę, to skutkiem są skupiska frustracji i podłoże populizmu politycznego w naszym kraju. Mogę zrozumieć zarówno frustrację stoczniowców, którzy mają poczucie historycznych zasług i którzy, jak to mówią, zderzają się z bezduszną biurokracją. Jak i z drugiej strony frustracje Komisji Europejskiej, która ma do czynienia z wyjątkowo niepokornym, krnąbrnym zakładem pracy, na którym wyłamały sobie zęby niejedne władze. Wiem, że pracownicy tej stoczni nie powinni być karani za niezbyt udolne, wręcz niesprawne prowadzenie tych spraw przez obecną ekipę rządową. Wiem również, że podstawą uzgodnienia powinna być długofalowa wizja, a nie naprędce pisane plany. Ta długofalowa wizja to jest inwestor, który wyposaży stocznię w nowoczesną technologię zamiast przestarzałych obecnie spornych pochylni. I wierzę, że dzisiejsza debata jest krokiem w tym właśnie kierunku.
w imieniu grupy PSE. - Panie Przewodniczący! Dobrze się stało, że odbywamy debatę na temat Stoczni Gdańskiej. Ważne są tu dwie bezpośrednie okoliczności tej debaty: pierwsza - są to rocznice podpisania porozumień szczecińskich 30 sierpnia i gdańskich 31 sierpnia 1980 roku, a druga bardzo ważna okoliczność, to aktualna kondycja finansowa Stoczni Gdańskiej.
Stocznia Gdańska jest symbolem historycznych przemian w Polsce, ale także początku wielkich przemian w skali Europy i w skali świata. To tutaj się zaczęło. To do Stoczni Gdańskiej również w latach osiemdziesiątych przyjeżdżali przywódcy wolnego świata, zachęcając do wytrwałości w walce. To tutaj także walczono o prawa człowieka, o wolność słowa, o wolne związki zawodowe, o godność ludzką, o rozwój na kształt ówczesnej Europejskiej Wspólnoty Gospodarczej.
Jest to zatem żywy pomnik, z którego powinniśmy być dumni, ale jest to też stocznia - może przede wszystkim dzisiaj jest to przedsiębiorstwo produkujące statki. Przypomnieli o tym stoczniowcy tydzień temu w Brukseli: nie mówili oni o zasługach historycznych, mówili o sprawach gospodarczych, o swoim życiu, o swoich miejscach pracy. Otóż przemysł stoczniowy jest jednym z przemysłów globalnych - statki można łatwo kupować w Azji, niekoniecznie w Europie.
Mając powyższe na uwadze, panie komisarzu, w postanowieniach dotyczących konkurencyjności nie powinniśmy koncentrować się li tylko na tzw. "uczciwej konkurencji” wewnątrz Unii. Potrzebne jest podejście globalne, czyli spojrzenie na przemysł stoczniowy Unii Europejskiej w globalnym otoczeniu konkurencyjnym, a następnie rozważenie wszystkich uwarunkowań działalności stoczni wewnątrz Unii Europejskiej, w tym Stoczni Gdańskiej czy Stoczni Szczecińskiej.
Unijne uregulowania rynkowe są akceptowalne i akceptowane jako zasada, ale sposób ich wprowadzania w życie i harmonogram czasowy muszą być realistyczne, zwłaszcza adresowane do poszczególnych podmiotów. Zatem prywatyzacja jako środek do celu - tak, prywatyzacja jako cel, który ma być wykonany do określonego dnia - w tym momencie mogą być pewne wątpliwości. Zwracam się zatem do rządu polskiego o ścisłą współpracę z Komisją, a do zarządu stoczni o sprawne zarządzanie tym przedsiębiorstwem.
w imieniu grupy ALDE. - Panie Przewodniczący! Chciałbym przede wszystkim wyrazić radość, że dzisiaj Parlament Europejski rozważa tę sprawę, i wdzięczność za tę inicjatywę. Chciałbym podziękować Panu Komisarzowi McCreevy za dzisiejszą deklarację i powiedzieć, że jest rzeczą bardzo ważną, ażebyśmy myśleli o Unii Europejskiej jako wspólnocie.
Wchodząc do gmachu Parlamentu Europejskiego przechodzimy obok statuy, rzeźby, która powiada L'Europe a un coeur - Eurapa ma serce. Na język polityki to przekładając oznacza to siłę europejskiego modelu społecznego. To 27 lat temu robotnicy Stoczni Gdańskiej wystąpili do walki przeciwko systemowi komunistycznemu, wystąpili do walki o chleb i wolność, chcieli przywrócić sens pracy ludzkiej, chcieli uwolnić gospodarkę z monopolu państwa. Dziś ta historyczna stocznia staje przed dramatycznym poleceniem Komisji Europejskiej zredukowania swojej produkcji o 2/3, a w każdym razie zamknięcia dwóch pochylni.
Uważamy, że należy w tej sytuacji: po pierwsze, ograniczyć zamknięcie pochylni do jednej i w ten sposób przywrócić szansę rentowności stoczni. Po drugie, dać czas na racjonalizacje zarządzania stocznią, dlatego, że obecne zarządzanie pozostawia wiele do życzenia. Po to, aby stała się rentowna i po to, ażeby 3000 robotników nie straciło pracy. Po trzecie, pamiętać, że Stocznia Gdańska jest jednym z wielkich miejsc pamięci europejskiej i świadectw, że solidarność społeczna jest jedną z wartości konstytutywnych Unii Europejskiej.
Tej decyzji instytucji europejskie ignorować przecież nie mogą. Pragmatyzm naszych działań powinien iść w parze ze zrozumieniem, że budujemy Unię dla ludzi i dzięki ludziom. Siła w konstrukcji w europejskiej zależy od tego jak potrafimy być innowacyjni i konkurencyjni, ale jednocześnie jak potrafimy być wrażliwi na los słabych i mniej korzystających z dobrego losu. Taki jest też sens, w moim przekonaniu, liberalnego przesłania wolności. Odwołać bym się chciał także do pewnego wspomnienia jakie zachowuję: pokolenia Europejczyków we wszystkich krajach Unii Europejskiej, którzy nosili z dumą i z nadzieją znaczek Solidarności w klapie. Są ci ludzie i w tej sali. Skoro tak, to jest to pokolenie, które buduje jedność europejską i powinno być świadome znaczenia historycznego Stoczni Gdańskiej.
w imieniu grupy UEN. - Panie Przewodniczący! Towarzyszyłem robotnikom ze stoczni w czasie rozmów u pani komisarz Kroes i u pana komisarza Špidli. Byłem z nimi również w tym czasie, kiedy stali przed Komisją Europejską i apelowali do Europy o to, żeby im pomóc. Dzisiaj Stocznia Gdańska wychodzi z kłopotów finansowych, zaczyna pracować z zyskiem. Byłoby wielkim nieporozumieniem, gdyby w tym momencie silne restrykcje finansowe uniemożliwiły jej wypracowanie zysku finansowego i odniesienie sukcesu przez pracujących tam ludzi i nas wszystkich.
Chciałbym też zaznaczyć aspekt historyczny. Nie bylibyśmy dzisiaj w 27 państw w zjednoczonej Europie, Europie wolnej od groźby wojny atomowej, gdyby nie Solidarność, która zrodziła się właśnie w Stoczni Gdańskiej. O tym muszą pamiętać dzisiaj wszyscy, również ci politycy, którzy tu zasiadają.
Chciałbym też zwrócić uwagę na zupełną zgodność poglądów w tej sprawie, niezależnie od różnic politycznych, wszystkich mówców, którzy zabierali głos w tej sprawie dotychczas i jak sądzę będą zabierać. To musi być wzięte pod uwagę.
Szanowni państwo! Jak państwo widzą, w sali posiedzeń zainstalowano dwa nowe ekrany informacyjne. Są większe i umożliwiają o wiele więcej rozwiązań niż stare ekrany.
Jest to pierwszy krok trwającego właśnie projektu mającego na celu lepszą jakość i prezentację informacji dotyczących przebiegu posiedzeń plenarnych, zarówno dla posłów, jak i dla publiczności.
W szczególności po każdym głosowaniu imiennym będzie krótko wyświetlany graficzny układ izby, ukazujący sposób głosowania w Parlamencie. Ta nowa cecha, znana wielu parlamentom krajowym, stanowi jedynie odzwierciedlenie informacji, które są zawsze szczegółowo podawane w załączniku "Wyniki głosowania” do protokołów z posiedzeń.
Jednakże, w związku z decyzją prezydium Parlamentu podjętą wczoraj wieczorem, Konferencja Przewodniczących w swej nieskończonej mądrości w czwartek zdecyduje, czy przewodniczący grup będą w przyszłości chcieli na stałe wykorzystywać ten element systemu.
W międzyczasie dziś rano odbyły się konsultacje z grupami politycznymi, podczas których wyraziły one zgodę na wykorzystanie tej prezentacji graficznej na zasadach eksperymentu podczas naszych dzisiejszych porannych głosowań.
(IT) Panie przewodniczący, panie i panowie! Prosiłam o głos w sprawie związanej z harmonogramem naszej pracy: Fakt, iż rozpoczęcie nowego roku szkolnego przez kilka lat zbiegało się w czasie z naszym posiedzeniem plenarnym i niestety zbiegnie się z nim także w przyszłym roku, powoduje poważne problemy rodzinne dla naszych posłów i dla wielu naszych urzędników. Moim zdaniem jest to kwestia, którą Parlament powinien przedyskutować, ponieważ dobro naszych dzieci, którym w drodze do szkoły powinni towarzyszyć rodzice, to sprawa, którą wypada zająć się Parlamentowi.
Dziękuję, pani posłanko Frassoni. Jestem pewien, że to słuszny wniosek, ale spóźniła się pani na posiedzenie, więc marsz do dyrektora!
Panie przewodniczący! Nie wiem, jakiego artykułu to dotyczy, ale na mojej liście głosowań znajduje się inne sprawozdanie, nad którym mamy głosować - sprawozdanie posłanki Ayala Sender. Czy zbieramy się ponownie o godz. 12.30?
Ta debata jeszcze się nie odbyła, a głosowanie odbędzie się jutro. Dziękuję za poruszenie tej sprawy.
na piśmie. - (PT) Mamy tutaj inicjatywę Republiki Finlandii, której celem jest dostosowanie przepisów dotyczących plików do analizy do obowiązującego prawodawstwa.
W rzeczywistości protokół z 2003 r., który wszedł w życie w kwietniu bieżącego roku zmienia tytuł III konwencji o Europolu, a w szczególności część dotyczącą plików do analizy oraz gromadzenia, przetwarzania, wykorzystania i usuwania danych osobowych zawartych w takich plikach.
To oznacza, że przepisy wykonawcze, które zostały przyjęte będą musiały zostać odpowiednio zmienione.
Jest to zatem środek, który, chociaż jest środkiem tymczasowym, jest konieczny i właściwy.
Jeśli chodzi o ścisłość, środek ten będzie obowiązywać przez czas określony, ponieważ wszystkie wcześniejsze przepisy zostaną uchylone wraz z wejściem w życie decyzji Rady ustanawiającej Europejski Urząd Policji.
(DE) Panie przewodniczący! Głosowałem za tą rezolucją, ale jest jeden punkt, na który chciałbym zwrócić uwagę - wzmianka o tworzeniu europejskich sił ochrony. Tu, w Parlamencie Europejskim, mamy do czynienia z tendencją do reagowania na określone wydarzenia poprzez natychmiastowe wzywanie do utworzenia nowej instytucji lub stworzenie nowego stanowiska.
W tym przypadku należy jednak wyraźnie raz jeszcze zaznaczyć, że odpowiedzialność za reagowanie na katastrofy naturalne nie może zostać zwyczajnie zdjęta z barków państw członkowskich. Przeciwnie, jest to przede wszystkim ich odpowiedzialność i na nich spoczywa podejmowanie działań zapobiegawczych oraz zagwarantowanie, aby służby pożarnicze dysponowały możliwie najlepszym sprzętem i wyszkoleniem tak, aby mogły skutecznie walczyć z katastrofami. Tylko w wyjątkowych przypadkach - chodzi tu o katastrofy o wyjątkowo wielkiej skali, istniała będzie możliwość skorzystania ze wsparcia i solidarności Unii Europejskiej, która zostanie wówczas poproszona o interwencję. Jednakże odpowiedzialność ta musi dotyczyć w pierwszym rzędzie państw członkowskich.
(DE) Panie przewodniczący! Głosowałam za rezolucją w sprawie katastrof naturalnych, ponieważ jeszcze raz okazało się, że w takich skrajnych sytuacjach Europa wcale nie jest niewrażliwa i że potrzebuje solidarności UE. Jedno musi być jasne: niezbędna jest znacznie lepsza koordynacja i nie można dopuszczać do zaistnienia takich sytuacji, w których państwa członkowskie będą potrzebować dodatkowej pomocy od państw trzecich, ponieważ sami nie będziemy w stanie zapewnić niezbędnej pomocy. Wyzwaniem dla państw członkowskich jest stworzenie lepiej zorganizowanych struktur pomocy, w szczególności opierającej się o wykorzystanie ochotników, na przykład poprzez możliwie najlepsze wyszkolenie i wyposażenie straży pożarnej.
Istotnym problemem jest usuwanie ciał martwych zwierząt domowych i dzikich. Wymaga on szybkiej interwencji - zarówno po to, by zapobiec ryzyku powstawania ognisk chorób, jak i zmniejszyć skalę szkód w środowisku.
(DE) Panie przewodniczący! Ja również głosowałem za tą rezolucją, chociaż moim zdaniem te straszliwe pożary lasów nie powinny prowadzić do dalszego rozrostu instytucji UE. Zgodnie z moim rozeznaniem, ani europejska agencja ochrony cywilnej, ani europejski zespół interwencyjny mający likwidować skutki katastrof, nie będą zdolne do zapewnienia skutecznej ochrony w Unii Europejskiej. Istnieje ryzyko, że w związku z ich powstaniem dojdzie raczej do rozbudowy biurokracji i wzrostu kosztów.
Dlatego też musimy pracować nad poprawą współpracy międzynarodowej, tak, abyśmy byli przygotowani na mogące wydarzyć się w przyszłości katastrofy naturalne oraz utrzymywać zarówno nasze straże pożarne, jak i lasy w kondycji wystarczająco dobrej, aby te katastrofy nie przybierały w przyszłości takiej skali.
Panie przewodniczący! Muszę powiedzieć, że na liście głosowań mojej grupy omawiana rezolucja w sprawie katastrof naturalnych figuruje jako pożary lasów. Jednak tamtego lata w Europie wydarzyło się wiele nieszczęść innego rodzaju. Ja chciałbym poruszyć sprawę jednej z najgorszych w ostatnim stuleciu powodzi, jaka nawiedziła mój własny region. Jedna trzecia miliona ludzi przez ponad tydzień pozbawiona była wody pitnej. 4000 domów zostało poważnie uszkodzonych, a dziesiątki tysięcy osób zmuszonych było do ewakuacji, której koszt wyniósł 150 mln euro.
Mam nadzieję, że mój rząd złoży wniosek do Komisji Europejskiej o pomoc, aby umożliwić odbudowę mojego hrabstwa oraz miast położonych na jego obszarze i w innych częściach Wielkiej Brytanii, tak aby otrzymać pewną rekompensatę kosztów, które w nieunikniony sposób dotkną wąskie grupy mieszkańców.
Panie przewodniczący! Chciałabym tylko powtórzyć to, co powiedział poseł Ford na temat katastrof naturalnych w Wielkiej Brytanii. Można nie być tego świadomym, ale zalanych zostało 40 000 lokali i budynków mieszkalnych. Powódź dotknęła 900 szkół. Główne linie kolejowe są wciąż nieczynne. Katastrofa dotknęła też grunty uprawne, w tym 75% brytyjskich upraw grochu. W moim własnym regionie, Yorkshire and the Humber, ucierpiały tysiące ludzi. Wielu spośród nich wciąż nie może wrócić do swoich mieszkań.
To, czego oczekujemy teraz od Komisji, zważywszy, że rząd Wielkiej Brytanii wystąpił teraz o pomoc w ramach funduszu solidarności, to szybka odpowiedź na ten wniosek. Jednak równocześnie należy zapewnić, aby wszystkie instytucje UE uczyniły ze zmiany klimatu główny priorytet. Mam nadzieję, że gdy za kilka miesięcy przez tę Izbę przechodzić będą duże akty prawne, moi koledzy będą pamiętać o katastrofach naturalnych ubiegłego lata i zagwarantują, że wniesiemy nasz wkład w rozwiązywanie długoterminowego problemu zmiany klimatu. Mam nadzieję, że nie będzie już katastrof naturalnych o skali, z jaką mieliśmy do czynienia tego lata.
Panie przewodniczący! Ja również chciałbym wyrazić poparcie dla zastosowania funduszy przekazanych przez Komisję Europejską. Mój region - południowo-wschodnia Anglia, ucierpiał wyjątkowo, zwłaszcza hrabstwo Oxfordshire i część Berkshire, a mój kolega, poseł Hannan i ja złożyliśmy wniosek do Komisji Europejskiej o przyznanie środków kryzysowych. Powód, dla którego stoję tu jest taki, że pragnę poprosić Komisję o przyśpieszenie procesu przyznawania środków, które pozwolą na odbudowę i przywrócenie normalności w moim regionie, w południowo-wschodniej Anglii.
na piśmie. - (FR) W związku z głosowaniem nad rezolucją w sprawie katastrof naturalnych, do jakich doszło zeszłego lata, chciałabym wyrazić solidarność z rodzinami ofiar oraz ludźmi mieszkającymi w zniszczonych regionach. Jest to również przesłanie z podziękowaniami dla wszystkich specjalistów, ochotników i przedstawicieli miejscowych władz, którzy pomagali zwalczać pożary i ratować ofiary powodzi.
Wierzę, że teraz istnieje potrzeba uruchomienia kryzysowych środków pomocowych Wspólnoty - a szczególnie środków finansowych, które pomogą w regeneracji tych regionów, które zostały poważnie zniszczone. Należy również odbudować potencjał produkcyjny dotkniętych katastrofami obszarów, postarać się o stworzenie większej liczby miejsc pracy oraz podjąć odpowiednie kroki na rzecz zrównoważenia kosztów społecznych wynikających z utraty pracy lub innych źródeł dochodów.
W dalszym ciągu jestem zaniepokojona rosnącą liczbą katastrof spowodowanych przez ekstremalne warunki pogodowe, które zdaniem ekspertów są skutkiem zmiany klimatu, powodującej globalne ocieplenie. Dlatego też wzywam Komisję, aby podjęła działania na rzecz zagwarantowania zgodności z zobowiązaniami podjętymi w Kioto oraz ich następstwami.
na piśmie. - Podczas, gdy brytyjscy konserwatyści popierają wspólny projekt rezolucji w sprawie katastrof naturalnych i głosują za nim, żywią również obawy dotyczące stworzenia "europejskich sił” (ust. 9), ponieważ uważamy, że zarówno zdolność do zapobiegania, jak i szybkiego reagowania powinna koncentrować się na zasobach państw członkowskich.
na piśmie. - (PT) Uważamy, że ta rezolucja jest dobra i proponujemy, aby głosować za jej przyjęciem. Musimy jednak zwrócić uwagę, że brakuje w niej jakichkolwiek ważnych propozycji (pomimo kilku odnośników do poprzednich rezolucji PE), a poza tym nalega ona na inne propozycje, w stosunku do których mamy poważne wątpliwości.
Dlatego też musimy przypominać o potrzebie dokonania rewizji rozporządzenia w sprawie Funduszu Solidarności, tworzenia mechanizmów wspierania dotkniętych klęskami ludzi i wspomagania akcji zalesiania, z poświęceniem należytej uwagi zapobieganiu wielkim katastrofom spowodowanym przez zmianę klimatu. Powinien powstać publiczny system ubezpieczeń rolnych, finansowany przez Unię Europejską, który powinien zagwarantować rolnikom minimalny dochód w takich sytuacjach kryzysowych, jak susze, pożary i powodzie.
Zasadnicze znaczenie ma popieranie polityki prewencji, mającej na celu zajęcie się problemem klęsk żywiołowych, dotykających głównie obszar śródziemnomorski oraz wprowadzenie radykalnych zmian w WPR, mających na celu zapobieżenie procesowi zanikania małych i średnich gospodarstw i gospodarstw rodzinnych poprzez zachęcanie do prowadzenia produkcji rolnej, wspieranie różnorodności biologicznej i zagospodarowania gruntów.
Żywimy wątpliwości względem wspólnotowego mechanizmu ochrony obywateli, ponieważ może okazać się on jeszcze jednym sposobem na likwidację ważnych aspektów suwerenności narodowej, takich jak zarządzanie zasobami naturalnymi, a w szczególności obszarami leśnymi.
na piśmie. - Już od kilku lat pierwszą jesienną sesję Parlamentu rozpoczynamy dyskusją o tragicznych skutkach katastrof naturalnych, które latem nawiedzają Europę. Susze, fale upałów, powodzie oraz pożary pustoszą Europę. Jeśli do tego dodamy spowodowane siłami natury katastrofy przemysłowe, to otrzymamy obraz Europy, w której obywatele stają się bezradni wobec niszczących sił przyrody.
W pożarach w Grecji zginęło w tym roku ponad 60 osób, wiele rodzin straciło dorobek całego życia, spłonęły tysiące hektarów lasów i gajów oliwnych. To tragiczny bilans! Wiem, co oznacza taka tragedia. Mój kraj także nawiedzały powodzie, długo liczyliśmy ofiary tragicznych katastrof górniczych. Dlatego rodzinom i bliskim ofiar greckiej tragedii oraz mieszkańcom regionów dotkniętych pożarami pragnę przekazać wyrazy współczucia i europejskiej solidarności.
Jednocześnie uważam, że Europa nie może być bierna wobec takich zdarzeń! I chodzi tu nie tylko o unijną pomoc finansową, która pozwoli na odbudowę regionów dotkniętych kataklizmem. Przede wszystkim wewnątrz Unii musimy wypracować skuteczniejszy mechanizm prewencyjno-ostrzegawczy, który, nawet jeśli nie pozwoli uniknąć katastrofy, to z pewnością wpłynie na ograniczenie jej rozmiarów. I chociaż ochrona ludności przed katastrofami to zadanie każdego państwa, to jednak należałoby pomyśleć o skuteczniejszym monitoringu krajowych polityk antykryzysowych, a być może także - o wspólnych siłach szybkiego reagowania w przypadku takich katastrof.
na piśmie. - (PT) Chciałbym wyrazić nasze najgłębsze współczucie dla ofiar wielkich pożarów lasu, które miały miejsce wiosną - szczególnie w Grecji - oraz solidarność z rodzinami i wszystkimi dotkniętymi przez to nieszczęście.
Szanowny panie prezydencie Cavaco Silva! Witam w Parlamencie Europejskim. Parlament Europejski z wielką przyjemnością wita prezydenta Republiki Portugalii.
(DE) Panie przewodniczący! Koledzy, to wielka przyjemność dla mnie i dla nas wszystkich, że możemy powitać dziś w Parlamencie Europejskim prezydenta Republiki Portugalii, pana Aníbala Cavaco Silvę. Panie prezydencie! Przez 10 lat pełnienia urzędu premiera Portugalii działał pan na rzecz konsolidacji instytucji demokratycznych i skutecznie promował jej rozwój gospodarczy. Jako dalekowzrocznie myślący Europejczyk, pewną ręką prowadził pan Portugalię po drodze do członkostwa w Unii Europejskiej. Widzę, że przewodniczący Komisji Europejskiej José Manuel Durão Barroso jest również tutaj. Powinienem też przypomnieć, że Portugalia niedawno objęła prezydencję Unii. Panie przewodniczący Barosso, także pana witamy dziś gorąco.
10 lat mija od chwili, gdy prezydent Republiki Portugalii po raz ostatni przemawiał w Parlamencie Europejskim. Od tego czasu przebyliśmy długą drogę. Dzisiaj jest pan tutaj, w Parlamencie w Strassburgu, jako prezydent Republiki Portugalii, po to, by uczcić trzecią prezydencję pana kraju w UE. Trzy prezydencje Portugalskie można najlepiej opisać jako "ambitne w imieniu Wspólnoty”. Za każdym razem Portugalia zajmowała się ważnymi problemami współczesności - na przykład strategią lizbońską lub stosunkami UE z Afryką lub Ameryką Południową. Obecna prezydencja nie stanowi wyjątku. Tym razem Portugalia odnotowała udane zakończenie konferencji międzyrządowej oraz przyjęcie zreformowanego traktatu; wzmocnienie polityki zagranicznej i polityki bezpieczeństwa oraz, w szczególności, rozwój bliższych stosunków pomiędzy UE a Afryką, Ameryką Łacińską i państwami regionu śródziemnomorskiego; dalsze działania w związku ze zmianą klimatu; oraz realizację strategii lizbońskiej.
Odkrycia dokonane na wszystkich krańcach naszego globu przez żeglarzy, którzy w XIV wieku wypływali z Lizbony, stanowiły skuteczny pierwszy krok w kierunku globalizacji. Otwarcie na świat i kultura tolerancji, jaką w ciągu wieków rozwinął wasz kraj, stanowią szczególnie wartościowe doświadczenie w kontekście współczesnej globalizacji, stąd też są one korzystne dla nas w Unii Europejskiej.
Wysiłki Portugalii na rzecz rozwoju stosunków z Ameryką Łacińską oraz kontynuacji stosunków z Ameryką Południową, poprzez jej szczególny związek z Brazylią, w znacznej mierze odzwierciedlają nasze poglądy. Wasza kultura tolerancji i otwartość na cały świat stanowią w dzisiejszym świecie szansę. W trakcie obecnej prezydencji pana kraj będzie mógł kontynuować budowę na fundamentach położonych przez czternastowiecznych odkrywców z taką samą odwagą i wytrwałością, jaką wykazali się oni. Życzymy wam wiele powodzenia i licznych sukcesów w realizacji tego zadania.
prezydent Republiki Portugalii - (PT) Panie przewodniczący Parlamentu Europejskiego, panie przewodniczący Komisji Europejskiej, panie i panowie!
Chciałbym wyrazić podziękowania dla przewodniczącego Parlamentu Europejskiego za jego uprzejme słowa oraz głęboką wdzięczność za zaproszenie, abym mógł być tu z wami. Jest to dla mnie zaszczyt, że mogę przemówić do was wszystkich, przedstawicieli narodów Europy i członków tej wielkiej instytucji europejskiej, Parlamentu Europejskiego.
Jestem świadom decydującej roli, jaką odgrywał ten Parlament w udanym procesie integracji europejskiej. Nie zapomniałem o intensywnej i owocnej współpracy z tą instytucją w 1992 roku, gdy jako premier przewodniczyłem pierwszej Portugalskiej prezydencji Rady, której motto, jak może państwo pamiętają, brzmiało: Ku Unii Europejskiej. Udział Parlamentu Europejskiego miał zasadnicze znaczenie dla ustanowienia silnego rynku wewnętrznego oraz postępu projektu zrodzonej w Maastricht Unii Europejskiej.
Teraz, po raz trzeci, mój kraj obejmuje prezydencję Rady Unii Europejskiej. I ponownie mamy do czynienia z olbrzymimi wyzwaniami. Wyzwaniami, które zwracają uwagę na potrzebę konwergencji w odniesieniu do politycznej woli państw członkowskich i instytucji europejskich. Bardziej niż kiedykolwiek wcześniej ważne jest skoncentrowanie naszej kolektywnej energii i determinacji na tym, czego potrzebujemy przy budowie silniejszej i bardziej spójnej Europy. To jest w końcu to, czego oczekują od swoich przywódców obywatele Europy.
Prezydencja Portugalska zrobi wszystko, co w jej mocy, aby ustanowić konwergencję, niezbędną dla postępu w budowie Europy. W szczególności wierzę, że nasza współpraca z Parlamentem Europejskim będzie równie uczciwa i otwarta, jak w trakcie dwóch poprzednich prezydencji Portugalskich.
Jednym z priorytetów prezydencji jest ukończenie zreformowanego traktatu w oparciu o porozumienie osiągnięte w trakcie czerwcowej Rady Europejskiej. Porozumienie to uważam za bardzo ważny krok, który, mam nadzieję, pozwoli nam na wyjście z okresu naznaczonego pewną erozją procesu budowy Europy. Dlatego też wzywam do podjęcia skoordynowanego wysiłku na rzecz zapewnienia, że nowy traktat zostanie podpisany w trakcie prezydencji Portugalskiej.
Bezpośrednio po ukończeniu negocjacji i zamknięciu tego rozdziału, Unii Europejska musi skoncentrować się, bardziej spójnie i z nowym zaufaniem, na tych wyzwaniach, jakimi są troski obywateli Europy: wzroście gospodarczym, zatrudnieniu, bezpieczeństwie, środowisku, energetyce i globalizacji. To jest plan, zgodnie z którym musi działać Europa, dla nas samych oraz dla przyszłych pokoleń.
Dlatego też wydaje mi się, że jest to właściwa chwila, aby podkreślić wartość solidarności, jako podstawowego filara budowy Europy. Solidarności, która w istocie stanowi waruneksine qua non dla budowy Europy przyszłości, wraz z drugą naprawdę fundamentalną zasadą - zasadą pomocniczości. Solidarności namacalnej, praktycznej, przekładającej się na politykę i wspólne działanie, a nie solidarności retorycznej,à la carte.
Pozwolę sobie w tym miejscu przypomnieć deklarację Schumana z 1950 r. i cytuję, żeEuropa ...będzie powstawała przez konkretne realizacje, tworząc najpierw rzeczywistą solidarność. W trakcie naszych wysiłków w kierunku budowy silniejszej i bardziej spójnej Europy musimy dalej kierować się tymi słowami. Utrata idei przynależności do Unii silnie zakotwiczonej w solidarności stanowi jedno z największych zagrożeń dla integracji europejskiej. Aby być prawdziwą Unią, musimy zachować poczucie Wspólnoty, która nie bez przyczyny stała się pierwszą nazwą, nadaną procesowi budowy Europy.
Jedną z takich konkretnych realizacji, która stworzyłarzeczywistą solidarność, było pojęcie spójności gospodarczej i społecznej, ustanowione w Jednolitym Akcie Europejskim z 1986 r., w związku z którym miałem zaszczyt uczestniczyć w negocjacjach i który podpisałem jako premier Portugalii.
Nadzwyczajne postępy integracji europejskiej w ciągu ostatnich 20 lat nie byłyby możliwe bez polityki spójności gospodarczej i społecznej. Przyczyniły się one do spójności politycznej, wzrostu gospodarczego, wzrostu zatrudnienia, spójności terytorialnej, do równych szans oraz do wzmocnienia pozycji Europy w świecie.
Dziś mamy nowe powody, aby z nową energią zainteresować się zasadą spójności. Myślę o narastającym procesie globalizacji, migracji na wielką skalę oraz procesach demograficznych prowadzących do braku równowagi społecznej i gospodarczej wynikającego ze starzenia się populacji.
Dobrze znamy trzy aspekty zrównoważonego rozwoju: społeczny, gospodarczy i środowiskowy. Jest to główny cel integracji europejskiej, który jest przy różnych okazjach potwierdzany i został zawarty w strategii lizbonskiej.
Przy tej okazji chciałbym skupić się na aspekcie społecznym, a bardziej szczegółowo na zagadnieniu ubóstwa i wykluczenia społecznego.
Oprócz zasady solidarności istnieje też etyczne i moralne pojęcie postępu, bez którego utraciłyby znaczenie podstawowe wartości idei europejskiej - wartości takie, jak stałe dążenie do pokoju, stawianie na pierwszym miejscu wolności i praw człowieka, duch wspólnoty, nacisk na równość i sprawiedliwość społeczną, poszanowanie dla pracy oraz próby propagowania szerszego i bardziej wyzwalającego poczucia odpowiedzialności obywatelskiej.
Jednogłośne uznanie za europejski cel walki z ubóstwem i wykluczeniem społecznym nakłada na nas wszystkich odpowiedzialność za znalezienie nowych rozwiązań dla coraz bardziej złożonych i długotrwałych problemów. Agenda Społeczna, w połączeniu z celami strategii lizbońskiej, wytycza ambitne i trudne wyzwanie, z jakim mamy do czynienia.
W tym odniesieniu pozwalam sobie zauważyć, że w tym roku upływa 50 rocznica utworzenia Europejskiego Funduszu Społecznego oraz 10 rocznica powstania Europejskiej Strategii Zatrudnienia. Jest to również Europejski Rok Równych Szans dla Wszystkich.
Jako Prezydent Republiki Portugalii, wybrałem zagadnienie integracji społecznej jako jeden z priorytetów moich działań. W ciągu pierwszego roku kadencji mojego urzędu propagowałem Drogę do Integracji, aby zmobilizować obywateli Portugalii i ostrzec ich o pilnej potrzebie zajęcia się wskaźnikami długotrwałego ubóstwa, nierównego podziału dochodów i wykluczenia, które w dalszym ciągu dotyczy tysięcy obywateli.
Jestem teraz bardziej niż kiedykolwiek przekonany o konieczności sprostania temu wyzwaniu, przy użyciu elastycznych i innowacyjnych rozwiązań: większej odpowiedzialności dla organizacji pozarządowych i ogółu obywateli, lepszej koordynacji działań państwa z inicjatywami społeczeństwa obywatelskiego, uznania, że polityka redystrybucji nie tylko nie wyklucza, lecz nawet wymaga stworzenia większej ilości lepszych szans na udział w tworzeniu dobrobytu, w indywidualnych osiągnięciach i zrównoważonym rozwoju - dla wszystkich.
Przed Portugalią wciąż jest jeszcze długa droga do osiągnięcia standardów europejskich. Ale również prawdą jest, że cała Europa wciąż jest jeszcze daleka od osiągnięcia celów spójności społecznej, które stara się osiągnąć i z których nie może zrezygnować.
To fakt, że nierównym poziomom zamożności w Unii, widocznych dzięki wskaźnikom społecznym i gospodarczym w ostatnich dekadach, towarzyszyło znaczące zbliżenie się do średniej europejskiej najsłabiej rozwiniętych państw członkowskich.
Konwergencja gospodarcza państw nie może jednak być mylona z konwergencją grup społecznych w tych krajach - procesem podlegającym nakazowi słuszności i sprawiedliwości społecznej. Z tej perspektywy należy przyznać, że dokonał się niewielki postęp.
(DE) Kolejnym punktem porządku dziennego jest przedstawienie przez Radę projektu budżetu generalnego na 2008 r.
Urzędujący Przewodniczący Rady. - (PT) Panie przewodniczący, panie i panowie! Mam zaszczyt przedstawić, w imieniu prezydencji Rady, projekt budżetu generalnego Wspólnot Europejskich na rok finansowy 2008, przyjęty przez Radę w dn. 13 lipca 2007 r.
Po pierwsze, chciałbym odnotować wspaniałą i konstruktywną atmosferę, jaka dominowała w trakcie spotkań poprzedzających pierwsze czytanie budżetu na rok 2008 przez Radę. Posiedzenie w ramach procedury pojednawczej przyniosło znaczące wyniki, a dokładnie porozumienie w sprawie pięciu wspólnych deklaracji dotyczących ważnych zagadnień, stanowiące dobrą podstawę dla przyszłych prac.
W tym odniesieniu, jestem przekonany, że doskonała współpraca między dwoma działami organu budżetowego, przy cennym wsparciu Komisji, wróży uzyskanie pozytywnych wyników. Mogę państwa zapewnić, że Rada pragnie kontynuować konstruktywny dialog w sprawie budżetu, aby uzyskać zadowalające porozumienie w sprawie dobrego budżetu Wspólnoty na 2008 r.
W marcu 2007 r. obchodziliśmy 50-tą rocznicę Traktatów Rzymskich i potwierdziliśmy nasze wspólne wartości i cele. W tak dynamicznym projekcie, jakim jest Unia Europejska, budżet Unii Europejskiej, podobnie jak wspólna waluta jest jednym z najbardziej namacalnych wyrazów tego, co oznacza dla europejskiego obywatela i podatnika bycie Europejczykiem. Dlatego też budżet Unii Europejskiej musi zostać zaprojektowany tak, aby odpowiadał naszym wspólnym wyzwaniom. Wyzwania są różne, ale jeśli mogę, zwrócę uwagę na te, które uważam za najważniejsze. Po pierwsze, wyzwanie w postaci likwidacji barier dla przedsiębiorczości w celu stworzenia dynamicznej gospodarki europejskiej w oparciu o strategię lizbońską. Drugim wyzwaniem jest stworzenie transeuropejskiej sieci transportowej, która zbliży nas do siebie i skonsoliduje europejski rynek wewnętrzny. Wyzwanie społeczeństwa informatycznego wskazuje na znaczenie zasobów ludzkich i integracji społecznej.
Unia Europejska będzie czerpać swoją siłę z oświeconego udziału swoich obywateli w tym projekcie - unikalnym w nowoczesnej historii. Na najnowsze wyzwanie, które dotyczy zwłaszcza niektórych regionów - wyzwanie zmiany klimatu - musimy znaleźć odpowiedź w postaci odnawialnych źródeł energii oraz wydajniejsze i odpowiedzialne społecznie wykorzystanie zasobów naturalnych.
Wszystkie te wyzwania pojawiają się w kontekście globalizacji gospodarki światowej, która stanowi poważne wyzwanie dla naszej starej Europy, któremu musimy sprostać na poziomie gospodarczym i społecznym, poprzez politykę, która zwiększy produktywność europejskiej gospodarki i wzmocni spójność społeczną. Tego wszystkiego oczekują Europejczycy od naszego rządu. Wszyscy musimy podwoić wysiłki, aby zagwarantować, że nasze budżety będą stanowić skuteczną i wydajną odpowiedź na polityczne priorytety.
Dlatego też musimy zmniejszyć ciężary administracyjne, obawy, jakie żywią Rada i Parlament Europejski, a Komisja musi przyśpieszyć proces zatwierdzania programów operacyjnych i projektów, aby uniknąć opóźnień w ich realizacji. Szybsze zatwierdzanie nie może jednak podważać zasad dobrego zarządzania budżetem. To prawda, że potrzebujemy większej elastyczności, ale nie za cenę zaprzestania racjonalnego i odpowiedzialnego wykorzystywania pieniędzy europejskich podatników.
Zanim przedstawię bardziej szczegółowo projekt budżetu na 2008 r., chciałbym przypomnieć o przewodnich zasadach, kierujących decyzjami Komisji. Pokrótce, zasadniczymi elementami było odpowiednie finansowanie różnych priorytetów Unii Europejskiej; starannie kontrolowany wzrost środków przeznaczonych na płatności; zgodność z bieżącymi pułapami ram finansowych, z pozostawieniem wystarczającego marginesu poniżej pułapów na różne pozycje i podpozycje; i na koniec - dyscyplina finansowa i dobre zarządzanie budżetem.
Jeśli mogę, wspomnę o jednym szczególe. Aby zakończyć analizę wstępnego projektu budżetu, Rada użyła połączenia narzędzi budżetowych, które okazały się bardzo użyteczne i zostały opracowane w kontekście budżetowania celów i działań. Spośród tych narzędzi chciałbym zwrócić uwagę na formularze planowania działań, stosowane tam, gdzie Rada uzna, po dokładnym sprawdzeniu niektórych, że ogólna jakość procesu uległa znacznej poprawie i wyraża nadzieję, że takie podejście budżetowe będzie dalej rozwijane w przyszłości.
Projekt budżetu na 2008 r. mówi o kwocie 128 000 mln euro w postaci środków na zobowiązania i 119 000 mln euro w postaci środków na płatności. Jeśli chodzi o zobowiązania, chciałbym państwu przypomnieć, że Rada uważa za najważniejsze, by osiągnęły one w budżecie na 2008 r. odpowiedni poziom ogólny, z należytym uwzględnieniem zdolności do absorpcji. Jak państwo wiedzą, uważamy, że przeszacowanie środków na płatności nie stanowi rozwiązania dla niezapłaconych zobowiązań, Reste à liquider. Jedną z naszych wiodących zasad było więc dokonanie oceny potrzeb - rzeczywistych i wyraźnie określonych. Poskutkowało to wzrostem płatności o 3,4% w porównaniu z 2007 r.
Jeśli chodzi o podpozycję 1a - Konkurencyjność dla wzrostu i zatrudnienia - Rada zamierza zapewnić odpowiednie finansowanie priorytetów wynikających ze strategii lizbońskiej, pozostawiając znaczne marginesy na pokrycie priorytetów Unii Europejskiej określonych we wnioskach z czerwcowej Rady Europejskiej, jak również innych, nieprzewidzianych jak dotychczas potrzeb. Pomimo, iż Rada zamierza ograniczyć wzrosty w tej podpozycji w porównaniu z budżetem na 2007 r., chciałbym zaznaczyć, że będzie nadal pilnować bardzo znacznego wzrostu wysokości budżetu na badania, tj. 7,75% w zobowiązaniach i 45% w płatnościach, w świetle współczynnika wykonania w ostatnich latach oraz zdolności do absorpcji. Wzrost ten odzwierciedla wielką wagę, jaką Rada przywiązuje do skutecznej realizacji strategii lizbońskiej, która - jak już wspomniałem - jest zasadniczym elementem rozwoju gospodarczego Unii Europejskiej.
Jeśli chodzi o podpozycję 1b - Spójność dla wzrostu i zatrudnienia - Rada zamierza przyjąć środki na zobowiązania proponowane przez Komisję we wstępnym projekcie budżetu. Jeśli chodzi o środki na płatności, chciałbym podkreślić, że proponowana podwyżka utrzymana została na jeszcze wyższym poziomie - tj. 6,2%, z uwzględnieniem zdolności do absorpcji i dotychczasowych doświadczeń dotyczących zakończenia starych programów i realizacji nowych.
Jeśli chodzi o pozycję 2 - Ochrona i zarządzanie zasobami naturalnymi - środki proponowane przez Radę zostały określone w oparciu o dotychczasowe wyniki, a doświadczenie pokazało, że pomimo ich horyzontalnego stosowania, środki te, ogólnie rzecz biorąc, są zawsze bardzo zbliżone do końcowego poziomu wykonania.
Chciałbym przejść do kilku przemyśleń dotyczących aprobowania programów operacyjnych i projektów w obszarach rozwoju obszarów wiejskich oraz funduszy strukturalnych i Funduszu Spójności na okres 2007-2013 r. Taki był temat wspólnego oświadczenia, zatwierdzonego podczas posiedzenia w ramach procedury pojednawczej. Mogę zapewnić, że Rada przywiązuje największe znaczenie polityczne do możliwie najszybszej i najlepszej realizacji wszystkich programów operacyjnych i projektów.
Jeśli chodzi o pozycje 3a i 3b - Obywatelstwo, wolność, bezpieczeństwo i sprawiedliwość - Rada zamierza wprowadzić jedynie niewielkie korekty w środkach na zobowiązania i płatności, zgodnie z możliwościami absorpcji i wcześniejszym współczynnikiem wykonania.
Jeśli chodzi o pozycję 4 - UE jako partner globalny - Rada zamierza zawrzeć w swoim projekcie budżetu kilka priorytetów o cechach politycznych. Mówię tu o Palestynie, w odniesieniu do której projektuje się wzrost o 80 mln euro w rezerwie oraz Kosowie, dla którego projektuje się wzrost o 180 mln euro, również w rezerwie. Wciąż znajdujemy się na pierwszym etapie procesu budżetowego i jestem pewien, że będziemy mieć następne okazje, aby podać dokładniejsze liczby.
Na obecnym etapie Rada zamierza przyjąć w odpowiednim zakresie budżet Wspólnej Polityki Zagranicznej i Polityki Bezpieczeństwa, proponowany w projekcie budżetu, jako stanowiący tymczasowe minimum. Jest jednak wysoce prawdopodobne, że kwota proponowana dla budżetu Wspólnej Polityki Zagranicznej i Polityki Bezpieczeństwa okaże się niewystarczająca w świetle rozwoju sytuacji międzynarodowej. Myślę, że wszyscy rozumiemy, co jest stawką.
Chciałbym zakończyć moje wyjaśnienia kilkoma słowami na temat pozycji 5 - Administracja. Podejście Rady opiera się na kryteriach horyzontalnych, takich jak zwiększona wydajność i jednocześnie szczególny charakter każdej instytucji, zwłaszcza pod kątem tworzenia nowych stanowisk w związku z rozszerzeniem. W odniesieniu do własnego wycinka budżetu, Rada zamierza założyć wzrost w wysokości tylko 0,2%, co, jak sądzę, stanowi wyraźny sygnał polityczny.
Przeprowadzono również szczegółową analizę budżetów zdecentralizowanych agencji. Zarówno w odniesieniu do subsydiów, jak i liczby nowych stanowisk do zatwierdzenia, wykorzystano metodę opierającą się o kryteria horyzontalne.
Korzystając z tej okazji, chciałbym powiedzieć kilka słów na temat potrzeby zagwarantowania dobrego zarządzania finansami instytucji Unii Europejskiej. W tym odniesieniu, Rada jest zachwycona wspólnymi oświadczeniami, zatwierdzonymi podczas posiedzenia w ramach procedury pojednawczej i które poruszają takie zagadnienia, jak zdecentralizowane agencje, agencje wykonawcze, dochody przeznaczone na określone cele oraz rekrutację związaną z ostatnimi rozszerzeniami.
Wszyscy wiemy, że jest to tylko pierwszy krok w procedurze budżetowej, ale wyrażam głęboką ufność, że wspólnie będziemy mogli wykorzystać wszelkie możliwości, aby osiągnąć końcowe porozumienie i sporządzić pod koniec roku zadowalający budżet.
Naszym głównym celem jest posiadanie we właściwym czasie do dyspozycji takiego budżetu na 2008 r., który będzie odpowiedni dla realizacji priorytetów politycznych Unii, ale nie będzie zbyt wielki, ponieważ oznaczałoby to przyzwolenie na możliwy brak jego skutecznego i racjonalnego wykonania. Musimy nie tylko pamiętać, że ten budżet będzie mieć wpływ na dobrobyt każdego i zarazem wszystkich obywateli Unii, ale też, że to podatnicy każdego z państw członkowskich ponoszą koszty. Dlatego też musimy znaleźć odpowiednią równowagę. Jestem pewien, że trzy instytucje, których przedstawiciele są dziś tutaj, dołożą wszelkich starań, aby tak się stało.
sprawozdawca. - (FI) Panie przewodniczący, panie przewodniczący Rady, pani komisarz! Parlament Europejski musi teraz przedyskutować przedstawiony przez Radę projekt przyszłorocznego budżetu. Na początku chciałbym podziękować krajowi piastującemu prezydencję, Portugalii, za doskonałą i przejrzystą współpracę. Portugalia pracowała wspaniale, wraz z Parlamentem Europejskim, a w szczególności z jego Komisją Budżetową. Debata przebiegała bardzo sprawnie. Chociaż przedstawiony przez Radę projekt daje okazję do uwag, praca prezydencji daje nam dobre powody do założenia, że osiągniemy doskonały rezultat końcowy.
Przedstawiony przez Radę projekt budżetu jest oszczędny. W porównaniu ze wstępnym projektem budżetu, środki na zobowiązania zostały zmniejszone o 717 mln euro, przy marginesie dla wieloletnich ram finansowych wynoszącym 3,9 mld euro. Środki na płatności uległy jeszcze większym cięciom - zmniejszono je o 2,1 mld, co oznacza, że całe 10,3 mld euro znalazło się w ramach finansowych, co oznacza tylko 95% dochodu krajowego brutto UE. Gdy teraz, po długich i trudnych rozmowach wspomnimy ramy finansowe przyjęte zaledwie rok temu, to będziemy musieli uznać poziom środków na płatności - i zwłaszcza ten poziom - za nierealistycznie niski.
Szkoda, że pozycje budżetu 1a (konkurencyjność dla wzrostu i zatrudnienia) i 1b (spójność dla wzrostu i zatrudnienia) stały się przedmiotami szczególnie drastycznych cięć. W pierwszym przypadku środki na płatności zmniejszono o ponad 500 mln euro, a w drugim - o 498 mln euro. Obydwie te pozycje dotyczą kluczowego priorytetu Unii Europejskiej, strategii lizbońskiej, która uległa teraz osłabieniu poprzez odebranie jej ponad miliarda euro.
Mamy również zasadnicze problemy z budżetem w związku z pozycją 1. W zeszłym roku Parlament Europejski ostrzegł Radę, że finansowanie europejskiego systemu nawigacyjnego Galileo jest niewystarczające. Obecnie brakuje kwoty 2,4 mld euro, ponieważ sektor prywatny nie wziął w nim udziału. Poprzez niniejszą rezolucję Parlament Europejski wspiera ten projekt, wykorzystując środki Wspólnoty pochodzące z budżetu Unii. Jest to procedura najprostsza, najmniej biurokratyczna i najbardziej demokratyczna. Tym niemniej, tak olbrzymią sumę, jak 400 mln euro rocznie trudno jest znaleźć z uwagi na bieżące ramy finansowe. Dlatego też potrzebujemy wspólnej decyzji Parlamentu i Rady. Możemy uratować ten ważny projekt europejski, ale należy zrobić to w kontekście tej procedury budżetowej.
Kolejny problem stanowi Europejski Instytut Technologii, EIT. Jeśli chcemy go powołać, to będzie on musiał być finansowany w zrównoważony sposób. Nie można tego robić w oparciu o nadzieje i założenia. Potrzebujemy realistycznych decyzji. Pomysł, że EIT będzie niemal na pewno dostawać pieniądze z programów UE opierających się o wolną konkurencję, to tylko marzenie. Co by to było, gdyby stało się tak naprawdę? Dlatego potrzebujemy realistycznych rozwiązań.
Następny punkt dotyczy sprawozdania Bogusława Liberadzkiego, w imieniu Komisji Transportu i Turystyki, w sprawie projektu dyrektywy Parlamentu Europejskiego i Rady w sprawie transportu lądowego towarów niebezpiecznych - C6-0012/2007 -.
wiceprzewodniczący Komisji Europejskiej. - (FR) Panie przewodniczący, panie i panowie! Cieszę się, że mogę przedstawić dziś państwu projekt poprawki do dyrektywy w sprawie transportu lądowego towarów niebezpiecznych.
Transport towarów niebezpiecznych stanowi 8% przewozów wszystkich towarów - codziennie prawie milion operacji. Musimy zagwarantować swobodę przepływu towarów niebezpiecznych oraz intermodalny charakter usług na poziomie krajowym i międzynarodowym, mając równocześnie na uwadze aspekt bezpieczeństwa, aby chronić nasze środowisko, obywateli i pracowników tego sektora.
Projekt ten ma na celu aktualizację czterech dyrektyw i czterech decyzji Komisji w sprawie transportu towarów niebezpiecznych poprzez połączenie ich w pojedynczy akt prawny. Jest to znaczące uproszczenie prawa Wspólnoty w tym zakresie.
Dodatkowo, zakres przepisów Wspólnoty wymaga rozszerzenia o transport śródlądowymi drogami wodnymi - sektor dotychczas nie objęty przepisami Wspólnoty. Oczywiście jest to mniej znaczący rodzaj transportu lądowego, jednak wypadek na śródlądowej drodze wodnej może mieć poważne następstwa. Pojedynczy zestaw przepisów dotyczących całego transportu towarów niebezpiecznych umożliwi zmniejszenie tego zagrożenia. Na koniec, projekt dotyczy zarówno transportu międzynarodowego, jaki krajowego.
Takie są cele projektu, którego sprawozdawcą jest pan poseł Liberadzki. Przed rozpoczęciem debaty chciałbym podziękować waszemu sprawozdawcy i komisji TRAN za poparcie projektu Komisji.
sprawozdawca. - Panie Przewodniczący! Panie Komisarzu! W imieniu Komisji Transportu i Turystyki mam przyjemność złożyć sprawozdanie, w którym po pierwsze wyrażamy satysfakcję, że Komisja przedłożyła rozpatrywany dzisiaj projekt dyrektywy.
Zgadzamy się w zupełności z Panem Komisarzem, że przedłożenie to ujednolica, a z drugiej strony zmniejsza ilość regulacji dotyczących przewozów ładunków niebezpiecznych. Po drugie, zgadzamy się także, iż regulacja ta może mieć bardzo duże znaczenie dla bezpieczeństwa transportu, a także dla jakości życia obywateli. Wreszcie regulacje, które chcemy przyjąć, a w zasadzie scalić z wielu dotychczas istniejących źródeł, eliminując ilość tych źródeł, opierają się na wypracowanych przez ONZ rekomendacjach dotyczących przewozu ładunków niebezpiecznych transportem drogowym, przewozu ładunków niebezpiecznych transportem kolejowym, a także w żegludze śródlądowej, czyli łącznie to jest ponad 110 miliardów tono-kilometrów rocznie w skali naszej wspólnoty.
Chciałbym, przedkładając to sprawozdanie, podkreślić, iż Komisja Transportu i Turystyki niemal jednomyślnie je przyjęła traktując, że jest ono ważne, że jest ono potrzebne, że wprowadza nową jakość, czyli rozszerza także regulacje dotyczące przewozu ładunków niebezpiecznych w pociągach pasażerskich, a także reguluje momenty, w których państwa członkowskie z innych przyczyn niż stricte bezpieczeństwa, mogą wprowadzać pewne odstępstwa od ogólnie obowiązujących reguł i reguluje sposób wprowadzania tych odstępstw i zachowania się w skali naszej wspólnoty.
Chciałbym zwrócić się do wszystkich obecnych o poparcie dyskutowanych i wprowadzanych poprawek, a szczególnie poprawki nr 44, gdzie na wniosek Rady, oprócz pojazdów wprowadzamy pojęcie wagonów i statków żeglugi śródlądowej, żeby uniknąć pewnych nieporozumień ewentualnych - chciałbym prosić o głosowanie za. Chciałem także szczególnie prosić o głosowanie za poprawką 45, która po wielu dyskusjach była wypracowana jako dobry kompromis dotyczy to art. 1 ust. 3 punkt b, gdzie wprowadzamy słowa: kiedy uzasadnione or justified można, oczywiście określać trasy i można określać środek transportu, który będzie wykonywać przewóz. Tym sposobem poprawka 16 mogłaby upaść jako bezprzedmiotowa, czy moglibyśmy głosować przeciw.
Chciałbym w dwóch przypadkach zwrócić się także o głosowanie przeciw poprawkom 46 i 47. Dlaczego? Wydaje się, że te regulacje już są zawarte w tekście, że często rozumieją się per ipso, że mogłyby tylko nadmiernie rozbudować wprowadzaną regulację. I niejako na koniec chciałbym podziękować za współpracę z moimi kolegami shadow reporterami, gdyż była to dobra współpraca. Chciałbym szczególne wyrazy podziękowania skierować do Rady oraz do Komisji. Zarówno Rady pod prezydencją niemiecką, jak i pod prezydencją portugalską. Spotykaliśmy się bodaj pięć razy roboczo. Nie ma między nami istotnych rozbieżności, a te, które zaistniały byliśmy w stanie rozwiązać. Była to, moim zdaniem, współpraca modelowa.
Panie przewodniczący, pani komisarz, panie i panowie! Tak, projekt dyrektywy w sprawie wewnętrznego transportu towarów niebezpiecznych jest sprawą bardzo ważną, ponieważ w każdym roku w Unii przewozi się 110 miliardów tonokilometrów towarów niebezpiecznych: 58% drogami, 25% koleją i, jak dotychczas - 17% śródlądowymi drogami wodnymi.
Celem tego projektu dyrektywy jest uproszczenie i skoordynowanie obowiązujących przepisów dotyczących transportu towarów niebezpiecznych. Rozszerza on również zakres przepisów UE, które obecnie obejmują transport drogowy i kolejowy, na transport śródlądowymi drogami wodnymi. To uproszczenie ogranicza biurokrację i polepsza intermodalność. Wspólne przepisy dotyczące przewozów drogowych, kolejowych i śródlądowymi drogami wodnymi gwarantują jednorodny poziom bezpieczeństwa na całym obszarze Wspólnoty w transporcie wewnętrznym i transgranicznym. Jednorodne przepisy dotyczące środków transportu służą uproszczeniu i promocji transportu multimodalnego.
Rozszerzenie zakresu przepisów na transport śródlądowymi drogami wodnymi jest bardzo dobrym posunięciem. Oznacza to, że zasady bezpieczeństwa odnoszą się do wszystkich śródlądowych dróg wodnych Wspólnoty. Będzie to mieć korzystny wpływ na warunki pracy na pokładzie, na bezpieczeństwo transportu oraz ochronę środowiska. Jednorodne przepisy wpłyną na obniżkę kosztów, ponieważ uniknie się potrzeby udzielania licznych upoważnień i pozwoleń. Ponadto, stwarzają one szansę na potencjalne wykorzystanie oraz perspektywy rynkowe dla transportu śródlądowymi drogami wodnymi. Przecież staramy się przesunąć większą liczbę przewozów towarów niebezpiecznych na śródlądowe drogi wodne.
Projekty poprawek przyjęte przez Komisję Transportu i Turystyki odzwierciedlają stanowisko Rady. Działamy w porozumieniu i jeśli to możliwe, zamierzamy załatwić tą sprawę w pierwszym czytaniu. Pozwolę sobie przy tym podkreślić, że proszę Izbę o przyjęcie zwłaszcza jednego projektu poprawki, o którym sprawozdawca już mówił i który jest kompromisowy. Ważne jest zawarcie w tej dokumentacji praktycznych przepisów. Zgadzamy się z Komisją i Radą w tej sprawie. Ten projekt poprawki dotyczy przepisu umożliwiającego państwom członkowskim ustanawianie szczegółowych wymogów bezpieczeństwa, oraz być może też przedstawianie zaleceń dotyczących środków transportu, jeśli uzasadnią to przed Komisją.
W podsumowaniu, pozwolę sobie gorąco podziękować sprawozdawcy, współpraca z którym układała się tak dobrze oraz poprosić Izbę o przyjęcie tego sprawozdania w pierwszym czytaniu.
w imieniu grupy PSE. - Panie przewodniczący! Chciałbym w imieniu mojej grupy podziękować sprawozdawcy nie tylko za jego sprawozdanie, ale też za otwartość, jeśli chodzi o angażowanie w tą ważną sprawę Parlamentu, Rady i różnych frakcji politycznych.
Posłowie będą świadomi, że obecne prawo Wspólnoty w tej dziedzinie opiera się przede wszystkim na czterech dyrektywach dotyczących przewozu towarów niebezpiecznych. Dyrektywy RID i ADR dotyczą odpowiednio transportu kolejowego i drogowego, przy czym transportu towarów niebezpiecznych dotyczą załączniki do tych dwóch dyrektyw.
Projektowana nowa dyrektywa rozszerza teraz zakres prawa Wspólnoty na śródlądowe drogi wodne. Potrzebujemy poparcia dla tego posunięcia.
Niektórzy ludzie mogą myśleć, że sprawozdawca nie posunął się wystarczająco daleko w kwestionowaniu zakresu dyrektywy. Są też inni, przede wszystkim z przemysłu, którzy uważają, że ta dyrektywa zawiera zbyt wiele zakazów i że posuwa się zbyt daleko.
Sprawozdawca naprawdę znalazł właściwy punkt równowagi. Na pewno ważnym aspektem tego wszystkiego jest to, że będziemy mogli ustanowić jednolity system regulacji dla transportu towarów niebezpiecznych śródlądowymi drogami wodnymi, z ustalonymi normami i własną odpowiedzialnością znaną wszystkim, w tym państwom członkowskim.
Niniejsze sprawozdanie dostarcza nam wartość dodaną, jak to już wyjaśnił sprawozdawca. Przyczyni się ono do zwiększenia bezpieczeństwa i dlatego też ja i moja grupa uważamy, że zasługuje na nasze pełne poparcie.
w imieniu grupy ALDE. - (NL) Jak już mówiono, Panie przewodniczący, projekt ma na celu aktualizację i konsolidację istniejących dyrektyw w sprawie lądowego transportu towarów niebezpiecznych. Pojedynczy tekst prawny obejmie teraz, obok transportu kolejowego i drogowego, przewozy śródlądowymi drogami wodnymi. Szczerze dziwię się, w jaki sposób ktokolwiek mógłby się temu sprzeciwiać. Nie mogę sobie wyobrazić, że ktokolwiek mógłby zakwestionować przydatność i potrzebę przyjęcia środków, które zagwarantują możliwie najbezpieczniejsze prowadzenie tych operacji. Jeżeli środki te mogłyby zostać połączone i jaśniej sformułowane, to skorzystalibyśmy na tym wszyscy.
W komisji podtrzymywaliśmy większość poprawek sprawozdawcy - głównie technicznych. Widać wyraźnie, że sprawozdawca blisko współpracował w tej sprawie z Radą. W przypadku tego rodzaju dyrektywy jest to najlepszy sposób działania. Godne uznania jest także, że sprawozdawca ma zamiar doprowadzić do porozumienia w pierwszym czytaniu. Lecz grupa ALDE była raczej zaskoczona poprawką 45 i uważa ją za nieco przypadkową. Dlaczego by nie porozumieć się w sprawie użycia tekstu zawartego w poprawce 16, z której każdy był zadowolony, łącznie z nami? Dlaczego mamy robić wszystko, czego chce Rada, nawet jeśli ma to działać na niekorzyść sprawnego działania łańcuchów logistycznych? Dlaczego nie mielibyśmy porozmawiać o tym z Radą? Nie wszystkie państwa członkowskie popierają ten "kompromis”. Co osiągną sprawozdawca, a także posłanka Sommer oraz posłowie Jarzembowski i Simpsonjeżeli państwa członkowskie będą mogły arbitralnie faworyzować jeden środek transportu względem innych? Na pewno oczywiste jest, że każdy środek transportu musi na swój sposób zagwarantować bezpieczeństwo i skuteczność swojego funkcjonowania. Dlaczego uczestnicy rynku nie mogliby tego ustalić sami? Zagwarantowaliśmy to już wcześniej w poprawce 16 i wzywam was do ponownego przyjrzenia się poprawce 45 - pomyślcie może jeszcze raz.
Moje podziękowania dla sprawozdawcy za jego ciężką pracę. Myślę jednak, że to wielka szkoda, że pozwolił się przekonać do ponownego wprowadzenia tego przepisu w sprawie użycia zalecanych środków transportu "tylnymi drzwiami”. Ponownie wzywam do ponownego rozważenia waszego stanowiska względem poprawki 45.
w imieniu grupy UEN. - Panie Przewodniczący! Projekt nowej dyrektywy dotyczącej regulacji transportu lądowego towarów niebezpiecznych jest przepisem potrzebnym. Scala on dotychczasowe przepisy unijne w jeden akt prawny i poszerza je o transport wodny.
Uwzględnienie w projekcie przepisów międzynarodowych dotyczących transportu towarów niebezpiecznych powoduje, że dyrektywa staje się jednolitym dokumentem o charakterze międzynarodowym. Nowa dyrektywa daje też możliwość uwzględnienia w określonym zakresie warunków krajowych, podyktowanych potrzebami gospodarczymi i stanem dróg. Przykładem może tu być zakres użytkowania megalinerów.
Wniesione poprawki mają w zasadzie charakter techniczny i nie budzą zastrzeżeń, z wyjątkiem poprawek 46-47. Sprawozdawcy, panu Liberadzkiemu, chciałbym podziękować za konstruktywny wkład pracy w opracowane sprawozdanie. UEN uważa, że dyrektywa stanowi odpowiedź na oczekiwania zainteresowanych stron.
w imieniu grupy Verts/ALE. - (DE) Panie przewodniczący, pani komisarz, panie i panowie! To są bardzo korzystne przepisy w sprawie transportu multimodalnego. Myślę, że w przyszłości będą one rozrastać się, ponieważ są bardziej przejrzyste i zrozumiałe. W końcu objęły one transport śródlądowymi drogami wodnymi, o co wnioskowali Zieloni we wcześniejszym sprawozdaniu. Trudno mi zrozumieć, dlaczego trwało to tak długo. Zanieczyszczenie spowodowane wypadkiem z udziałem jednostki przewożącej wysoce toksyczne chemikalia może oczywiście powodować dalece bardziej skoncentrowane zanieczyszczenie, niż w przypadku pełnego morza.
Następny punkt to sprawozdanie posłanki Inés Ayali Sender, w imieniu Komisji Transportu i Turystki, w sprawie logistyki transportu towarowego w Europie - kluczowego dla zrównoważonej mobilności.
sprawozdawczyn. - (ES) Panie przewodniczący! Dziś po południu dyskutujemy nad sektorem kluczowym dla europejskiego wzrostu, konkurencji i zatrudnienia, tj. o logistyce.
Logistyka jest podstawą jakości życia codziennego naszych obywateli, choć oni niezbyt wyraźnie to odczuwają. To przedsięwzięcie jest próbą m.in. poszerzenia pola widzenia tej kwestii wśród obywateli.
Jest to sektor, którego udział w PKB Unii Europejskiej sięga ok. 13%, i ma on wielkie znaczenie dla gospodarki, ponieważ odpowiada za 10 do 15% ostatecznego kosztu produktów końcowych w Europie. W pewnych sektorach, takich jak ważny przemysł samochodowy, przekracza nawet koszty społeczne.
Jest to także sektor, który dotychczas był wyłącznie domeną przemysłu i rynku; jego sukces i potencjał wzrostu wydawał się bezsporny i tak musi być dalej. Jednakże wierni naszemu silnemu przekonaniu, że najlepszy rynek to rynek dobrze regulowany, który ułatwia i promuje pozytywne możliwości, a co więcej, zapobiega potencjalnemu ryzyku, zanim stanie się ono barierą i przeszkodą w niezbędnym wzroście, kreatywności i rozwoju naszych obywateli, niniejszym popieramy decyzję Komisji, ażeby zacząć spoglądać na ten sektor pod kątem wkładu, jaki Unia Europejska może zapewnić, ażeby zwiększyć możliwości i ograniczyć oczywiste ryzyko, mając na względzie prognozy wzrostu sektora transportowego w Europie. Obecnie mówi się o wzroście rzędu 50% w okresie od 2000 do 2020 roku. W związku z tym sektor ten będzie mógł wykorzystać i zwiększyć możliwości dostępne dla niego w sytuacji, postrzeganej przez nas jako skoncentrowanej wokół pięciu podstawowych priorytetów.
Pierwszym priorytetem jest przeprowadzone w ostatnim czasie rozszerzenie Wspólnoty na wschód, co doprowadziło do zwiększenia odległości i obszarów peryferyjnych; jednocześnie jednak rozszerzenie stworzyło nowe możliwości, zarówno jeśli chodzi o rynki, jak i handel pomiędzy zróżnicowanymi kulturowo obywatelami Wspólnoty.
Drugi priorytet to globalizacja, która przyspiesza handel, różnicuje potrzeby i redefiniuje położenie geograficzne narodów i terytoriów. Myślę tu o moim własnym kraju, Hiszpanii, która wydaje się być krajem peryferyjnym, w kontekście rozszerzenia, a jednak dzięki globalizacji kraj ten leży na skrzyżowaniu tak ważnych obszarów handlu, jak Ameryka Łacińska i Afryka, czy też szlaków handlowych prowadzących do Azji.
Innym priorytetem, jeśli chodzi o logistykę, jest zmiana klimatu i obecne potrzeby energetyczne. Musimy bardziej efektywnie wykorzystywać infrastrukturę, usprawnić zarządzanie ruchem drogowym i ograniczyć liczbę przejazdów bez ładunku, a obecna logistyka może się do tego w dużym stopniu przyczynić.
Czwartym priorytetem są możliwości w zakresie systemu wymiany informacji, jakich poszukujemy w Europie w ramach siódmego programu ramowego i całej przyszłości gospodarki opartej na wiedzy. Logistyka to konkretyzacja inteligentnego transportu - transport, w którym planowanie stanowi pojęcie fundamentalne, oparte w coraz większym stopniu na inteligentnych systemach transportu. SESAR, SafeSeaNet i Track and Trade to wszystko są urządzenia i nowe technologie z powodzeniem stosowane w tym sektorze.
I wreszcie zmiany demograficzne i oczekiwania młodych ludzi związane z zatrudnieniem to także obszar, do którego logistyka może wnieść decydujący wkład. W tym celu niniejsza propozycja sprawozdania ma pomóc Komisji zidentyfikować problem "wąskiego gardła” i próbie opracowania nowych propozycji.
Musimy zapobiec powstaniu zbyt dużego obciążenia administracyjnego poprzez zastosowanie właśnie tych inteligentnych systemów do zmniejszenia i ograniczenia formalności, które są jednak nadal skomplikowane, zwłaszcza w dziedzinie np. ceł i handlu morskiego; jednakże mam nadzieję, że wnioski, jakie składa Komisja odnośnie swego planu działania, mają szansę przynieść jakąś korzyść.
Innym "wąskim gardłem”, w którym także proponujemy szereg rozwiązań, jest brak infrastruktury i niedociągnięcia w jej finansowaniu. W tym celu ponownie podkreślamy konieczność zniesienia systemu sieci transgranicznej poprzez otwarcie nieużywanych przejść w Pirenejach, lub, co naszym zdaniem także pomoże i zredukuje zatory na niektórych drogach, otwarcie tuneli kolejowych w Alpach.
Istnieje już także konkretny wniosek w tym celu, który szczególnie popieram, a mianowicie wniosek o stworzenie systemu dedykowanych kolei towarowych. Chcielibyśmy ponaglić Komisję, aby przedstawiła nam plan w związku z tym zagadnieniem.
Jeśli chodzi o potrzebę finansowania, chcielibyśmy, aby do debaty o sprawie przyszłego finansowania odpowiednio ambitnej, europejskiej polityki transportowej włączono logistykę jako obszar priorytetowy.
Jeśli chodzi o brak siły roboczej, popieramy Komisję i jej wniosek o to, by uatrakcyjnić tę profesję, ale chcielibyśmy, by dotyczył on nie tylko szkoleń, ale także poprawy warunków pracy i warunków społecznych.
Na koniec chcemy także poprzeć i zachęcić Komisję w tym względzie, wskazując na potrzebę uwzględnienia w przyszłości transportu miejskiego specjalnego rozdziału o logistyce obszarów zurbanizowanych. Naszym zdaniem nasi obywatele na co dzień mają do czynienia z zatorami drogowymi, jeśli szwankuje logistyka, której sprawne działanie jest na co dzień nieodczuwalne. W związku z tym wierzymy, że nadszedł czas by logistyka zajęła należne miejsce w dyskusji europejskiej.
wiceprzewodniczący Komisji. - (FR) Panie przewodniczący, panie i panowie! W szczególności pragnę podziękować posłance Ayali Sender za jej sprawozdanie w sprawie logistyki transportu towarowego. Chciałbym także przypomnieć posłance Sender naszą wizytę w Saragossie, gdzie mogliśmy obserwować korzyści z wysiłków obecnie podejmowanych w Europie w zakresie rozwoju logistyki.
Sprawozdanie to przydaje nam wielkich nadziei w związku ze strategią przyjętą przez Komisję w jej komunikacie o logistyce w 2006 r. Postanowienia te to ważny krok we wspólnych wysiłkach Parlamentu i Komisji, mających na celu poprawę działania transportu towarowego w Europie.
Uważam to za wielką zachętę, ponieważ za parę tygodni sam zaprezentuję plan działania w dziedzinie logistyki.
Pani posłanka Ayala Sender w sposób wyczerpujący zdefiniowała ważne kwestie: wymiar ekonomiczny i efektywność logistyki, które są kluczowym elementem konkurencyjności naszych gospodarek. Logistyka ułatwia przepływ naszych towarów i podnosi ich konkurencyjność poprzez udostępnianie odległych rynków. Tak więc logistyka stała się ważnym i dynamicznym sektorem, który tworzy miejsca pracy, a Europa posiada najbardziej prężne firmy logistyczne. Co więcej, dzięki logistyce poprawia się kondycja środowiska. Jak powiedziała posłanka Ayala Sender, logistyka pomaga nam minimalizować zatory drogowe. Transport towarów i logistyka muszą także sprostać wyzwaniom związanym z redukcją liczby wypadków drogowych oraz emisją hałasu i zanieczyszczeń.
Praca, którą należy wykonać w zakresie logistyki, nie dotyczy regulowania tego dynamicznie rozwijającego się sektora, ale zapewnienia mu zrównoważonej przyszłości poprzez umożliwienie mu zmobilizowania potencjału efektywności, który nadal się kryje w przemyśle transportowym. Tak naprawdę to właśnie dlatego rozwinęliśmy ideę komodalności, skutecznego połączenia różnych sposobów transportu. W tym względzie możemy wykorzystywać logistykę do osiągania celów ekonomicznych i środowiskowych.
Jednakże istnieje nadal wiele barier dla rozwoju logistyki. Po pierwsze, brak harmonizacji i wspólnotowych przepisów stoi na drodze nowym rozwiązaniom, w szczególności rozwojowi informacji i technologii komunikacji. Moglibyśmy lepiej planować transport towarowy, moglibyśmy ulepszyć działanie i bezpieczeństwo systemów transportu, powinniśmy poprawić monitoring towarów i zapewnić dostęp klienta do niezbędnej informacji. Łańcuch operacji logistycznych musi funkcjonować jako spójna całość, nawet jeśli w grę wchodzi kilku partnerów i kilka sposobów transportu.
Po drugie, musimy położyć większy nacisk na jakość transportu towarów i wprowadzić praktykę wskaźników jakości usług i dzielenia się dobrymi praktykami. To oznacza lepszej jakości szkolenia dla osób z małym doświadczeniem i uznawanie ich kwalifikacji.
Po trzecie, musimy zająć się problemem zatorów komunikacyjnych, przeszkód dla transportu towarowego. Konsultowaliśmy się z pracownikiem każdego obszaru logistyki i otrzymaliśmy kilkaset odpowiedzi, które pomogą nam w przygotowaniu planu działania w dziedzinie logistyki.
Sprawozdanie posłanki Ayala Sender także trafnie podkreśla uproszczenie procedur administracyjnych, potrzebę zainwestowania w infrastrukturę oraz problemy, jakie sprawia logistyka w obszarach miejskich. Potrzebujemy konkretnych odpowiedzi na te wszystkie pytania.
Miło mi, że Komisja Transportu i Turystki przywiązuje wielką wagę do planu działań na rzecz logistyki, który zaprezentuję w październiku. Plan ten będzie zawierał propozycje zastosowania konkretnych środków, jasne cele i konkretny harmonogram. Będzie on jedną z inicjatyw, obejmującą priorytetową sieć kolejową przewozu towarów, politykę portową i dwa dokumenty Komisji w sprawie obszaru morskiego bez granic i autostrad morskich. Przyjęcie tych środków będzie ważnym sygnałem i umożliwi nam określenie alternatywnych sposobów transportu, charakteryzujących się efektywnością, zintegrowaniem i przyjaznych dla środowiska oraz, oczywiście, spełniających potrzeby użytkowników. Z planem działań będą wiązały się środki służące uatrakcyjnieniu transportowych szlaków kolejowych, morskich i lądowych.
Komisja nie twierdzi, że jest w stanie rozwiązać gnębiące Europę problemy związane z transportem towarów, lecz w tej kwestii sprawozdanie posłanki Ayali Sender także stanowi znak dla państw członkowskich, zachęcając je do opracowywania własnych inicjatyw logistycznych, zwłaszcza poprzez inwestowanie w infrastrukturę w bliskiej współpracy z Unią Europejską. Odniesiemy sukces wyłącznie wówczas, gdy państwa członkowskie i Unia Europejska będą działać razem.
Logistyka stanowi duży problem. Pracując nad nim, osiągniemy to, co chcemy osiągnąć - zmianę na inne formy transportu w walce z globalnym ociepleniem. W mojej opinii droga w kierunku zrównoważonej europejskiej mobilności, tzn. mobilności zgodnej z naszymi wymogami w dziedzinie ochrony środowiska na rzecz gospodarki i obywateli Europy, wiedzie poprzez dobrą logistykę i dobrą infrastrukturę transportową.
Pragnę podziękować posłance Ayali Sender z całego serca za jej wkład w pracę nad problemem logistyki, kluczowym dla rozwoju zrównoważonego transportu.
Następny punkt to pytanie ustne do Komisji w sprawie budowania jednolitej europejskiej przestrzeni powietrznej poprzez funkcjonalne bloki przestrzeni powietrznej wersja ostateczna) zgłoszone przez Paolo Costę, w imieniu Komisji Transportu i Turystyki - B6-0135/2007).
autor. - (FR) Panie przewodniczący! Muszę najpierw oddać SESAR'owi, co SESARskie, i zabrać głos w imieniu innego posła, Paolo Costy, który jest właściwie autorem tego pisemnego zapytania i poprosił mnie o to, abym w pod jego nieobecność je przedstawił.
To jest pytanie ustne skierowane do Komisji, związane z debatą w sprawie utworzenia funkcjonalnych bloków przestrzeni powietrznej dla celów budowy jednolitej europejskiej przestrzeni powietrznej, innymi słowy, intencji Komisji dotyczących wdrożenia czy też postępów w dotychczasowym wdrażaniu pakietu tekstów, które były przedmiotem procedury pojednawczej w grudniu 2003, pakietu jednolitej europejskiej przestrzeni powietrznej”.
Jeden z nich stanowił o utworzeniu funkcjonalnych bloków przestrzeni powietrznej, innymi słowy szlaków powietrznych na różnych poziomach przestrzeni powietrznej, w celu optymalizacji zużycia paliw, ograniczenia emisji gazów cieplarnianych i, o ile to możliwe, zmniejszenia tłoku na najbardziej zatłoczonych lotniskach, nie zapominając o możliwości zmniejszenia kosztów transportu powietrznego. Jest to szczególnie delikatna kwestia, do której państwa członkowskie mają zastrzeżenia, bo zawsze podkreślały suwerenność swojej przestrzeni powietrznej. Tak jest w istocie, jeśli chodzi o państwa członkowskie - a ja znam takie, które jest mi drogie, moje własne państwo - które posiadają znaczne siły wojskowe i militarne bloki przestrzeni powietrznej zarezerwowane naprawdę uznaniowo.
Pan poseł Costa obawia się, podobnie jak my, że nie poczyniono żadnych postępów, z jego punktu widzenia, w sporządzaniu tekstu dotyczącego utworzenia bloków przestrzeni powietrznej, jednego z czterech dokumentów dotyczących jednolitej przestrzeni powietrznej. co spotkało się z silnym sprzeciwem państw członkowskich. Poseł Costa kieruje więc to pytanie do Komisji. Komisja właśnie sporządziła komunikat wyjaśniający, że koszty nieposiadania funkcjonalnych bloków przestrzeni powietrznej potrzebnych do budowania jednolitej europejskiej przestrzeni powietrznej wynoszą około 1 miliarda euro. Poseł Costa stawia pierwsze pytanie: czy Komisja jest usatysfakcjonowana tą sytuacją i czy wierzy, że wprowadzenie rozporządzenia (WE) Nr 551/2004 w sprawie organizacji przestrzeni powietrznej przebiega w sposób zadowalający? Jak Komisja wytłumaczy fakt, że żaden z funkcjonalnych bloków przestrzeni powietrznej nie działa od momentu wejścia w życie rozporządzenia?
Art. 10 tego rozporządzenia stanowi o rozszerzeniu organizacji przestrzeni powietrznej na niższy poziom i wymaga od Komisji określenia innych kroków, jakie mogłyby być konieczne "w świetle uzyskanego postępu”. Mając to na uwadze, jakie zmiany zdaniem Komisji powinny być poczynione w obecnej legislacji? Wreszcie, czy Komisja zgadza się z twierdzeniem, że nie powinna czekać do końca 2008 r. z przedstawieniem wniosku w tej sprawie?
Wreszcie- w pytaniu tym zawiera się więcej niż jedno zapytanie - pan poseł Costa zapytuje, czy Komisja zgadza się, że strategia "oddolna”, w myśl którego inicjatywa tworzenia funkcjonalnych bloków przestrzeni powietrznej jest pozostawiona dla państw członkowskich, nie przyniosło rezultatów i że teraz potrzebne jest bardziej aktywne uczestnictwo Unii Europejskiej?
Myślę i mam nadzieję, że w sposób właściwy oddałem sens pytania skierowanego do Komisji przez pana posła Costę.
Wiceprzewodniczący Komisji. - (FR) Kieruję podziękowanie do pana posła Savary oraz pośrednio do pana posła Costy, ponieważ myślę, że pytanie to zostało bardzo dobrze sformułowane i problem, jaki ono podnosi, jest problemem dużego kalibru.
Celem reformy przeprowadzonej w marcu 2004 r. było zorganizowanie ruchu powietrznego zgodnie z wymogami operacyjnymi, a nie granicami państwowymi. To kwestia skrócenia lotów i uniknięcia bezproduktywnego latania samolotów w tym samym miejscu. Odpowiem na każde z postawionych pytań.
Pierwsze dotyczy kosztów zarządzania ruchem powietrznym i związanych reperkusji dla jednolitej przestrzeni powietrznej. Zarówno pan poseł, jak i poseł Costa wspomnieli przed chwilą kwotę 1 miliarda euro, jeśli jednolita przestrzeń powietrzna nie powstanie. Ja mógłbym dodać, że wg danych Eurocontrol potencjalne oszczędności są nawet większe, bo zaoszczędzono by nawet 3 miliardy euro. Poza ograniczeniem kosztów lotniczych oszczędności rzędu dwóch miliardów można by było osiągnąć, poprawiając efektywność usług lotniczych.
To prawda, że jak powiedział pan poseł Savary, zakończenie tworzenia jednolitej europejskiej przestrzeni powietrznej nie przebiega wystarczająco szybko, mając na uwadze znaczenie następujących celów: konkurencyjności, zrównoważonego rozwoju, walki ze zmianami klimatycznymi i promocji bezpieczeństwa w przestrzeni powietrznej. Czy w związku z tym powinniśmy stać bezczynnie z założonymi rękami? Nie. Po raz pierwszy przyjęcie podstawowych reguł w sprawie jednolitej przestrzeni powietrznej nadało Wspólnocie prawdziwe uprawnienia w tym obszarze. Reforma roku 2004 jest wdrożona: oddzielenie regulacji od świadczenia usług, certyfikacja podmiotów (przewoźników) zgodnie z zasadami europejskimi, licencje dla kontrolerów ruchu lotniczego i szereg środków technicznych przyjętych w procedurze komitologii. Wreszcie, rozpoczęto realizację projektu przemysłowego SESAR, wartościowego dodatku do koncepcji jednolitej przestrzeni powietrznej.
Jednak musimy działać szybciej. Komisja musi dokonać przeglądu ukończonych zadań. W grudniu 2006 r. konsultowałem się z grupą specjalistów, którzy w lipcu zaprezentowali mi swoje sprawozdanie dotyczące reform stanowiących imperatyw w tej sprawie. Jesienią Komisja przedstawi komunikat w oparciu o to sprawozdanie.
Drugie pytanie dotyczy funkcjonalnych bloków przestrzeni powietrznej. To prawda, że w reformie z 2004 r. Rada optowała za strategią oddolną i udziałem rządów krajowych w tworzeniu bloków. Szczerze mówiąc, to nie była tak do końca zadowalająca strategia, ponieważ ograniczyła ona możliwości upewnienia się Komisji i instytucji, czy bloki rzeczywiście utworzono i czy prace na poziomie lokalnym nie zostały zawieszone. Inny aspekt tego problemu jest taki, że niedostateczny nacisk położono na poprawę efektywności ekonomicznej świadczonych usług. Do połowy 2008 roku zamierzamy wprowadzić strategię opartą na działaniu. To określiłoby konkretne cele do osiągnięcia przez świadczeniodawców i dostarczyłoby bodźców i mechanizmów interwencji w przypadku niezgodności Wierzę, że strategia oparta na wynikach przyspieszy tworzenie funkcjonalnych bloków, ponieważ są one niezbędne do realizacji konkretnych celów. Pracujemy nad utworzeniem organu kontrolującego wyniki i stanowiska koordynatora odpowiedzialnego za szybszy postęp projektów. Osobiście jestem zdania, że koordynator podobny do tego, który obecnie nadzoruje tworzenie sieci transeuropejskich, byłby bardzo przydatny w przyspieszeniu pracy nad funkcjonalnymi blokami,
Oczywiście nie będziemy czekać do 2009 r., aby przyspieszyć tworzenie i poprawić efektywność bloków funkcjonalnych. Mam nadzieję, że będę mógł przedstawić parlamentowi inicjatywę do połowy 2008 r. Ogólnie zostało uzgodnione, że bloki mogą funkcjonować poprawnie tylko wówczas, gdy wyższy i niższy poziomy przestrzeni powietrznej będą uważane za nierozdzielne.
Wreszcie, czwarte pytanie, strategia oddolna państw członkowskich, które, trzeba przyznać, w pewnym sensie jest porażką. W tym przypadku, czy powinniśmy przyjąć zupełnie odwrotną strategię? Nie jestem pewien. Myślę, że nadal musimy starać się wykorzystywać jak najlepiej strategię oddolną, ale w celu rozwijania jednolitej przestrzeni powietrznej musimy przejść do drugiego etapu, opartego na wynikach i na mechanizmach. Musimy współpracować aktywnie z państwami członkowskimi, aby zachęcać je do politycznego zaangażowania i wywierać presję z góry na rozwój funkcjonalnych bloków przestrzeni powietrznej.
Oto dlaczego zapytanie to tak mnie ucieszyło. Miałem możliwość wyjaśnić główne inicjatywy przez nas podejmowane, które są zgodne z bardzo trafnymi komentarzami posła Savary.
w imieniu Grupy PPE-DE. - (DE) Panie przewodniczący, panie wiceprzewodniczący komisji! Nie mamy żadnych uwaga odnośnie do tego, co Komisja osiągnęła w kwestii poprawy efektywności w przestrzeni powietrznej, ale państwa odpowiedź jest dla nas całkiem jasna. Odpowiedź ta jest taka, że państwa członkowskie nie odrobiły pracy domowej. Państwa członkowskie nie spełniły obowiązku nałożonego na nie w 2004 roku na tyle szybko, by utworzyć funkcjonalne bloki przestrzeni powietrznej. Z drugiej strony skutkuje to kosztem, sięgającym do 3 miliardów euro, a z drugiej strony prowadzi to także do zanieczyszczenia środowiska.
W tej chwili dyskutujemy nad wprowadzeniem handlu emisjami w transporcie powietrznym, mówiąc o 3% emisji z transportu powietrznego. Jeśli mielibyśmy do dyspozycji rozsądny, szybki i efektywny system zarządzania transportem powietrznym, moglibyśmy zredukować zużycie paliwa do 12%, co znacząco zredukowałoby emisje CO2. Zwracam się do pana wiceprzewodniczącego, jest pan dżentelmenem, ale powiedzmy sobie jasno: państwa członkowskie nie wypełniają swoich obowiązków jak należy. Oto dlaczego my - Komisja oraz Parlament - musimy powiedzieć państwom członkowskim, aby teraz cierpliwie czekały. Trzeba szybko nadrobić tak duże zaległości. Ale to może nie wystarczyć.
Musimy je także postraszyć zmianą strategii oddolnej na odgórną. Jeśli państwa członkowskie nie potrafią poczynić postępów w bardzo ważnej kwestii bezpieczeństwa przestrzeni powietrznej, efektywności tej przestrzeni, wpływu transportu powietrznego na klimat, wówczas oczekujemy, że w 2008 roku Komisja nie tylko zaprezentuje sprawozdanie mówiące, że państwa członkowskie dokonują postępów w kwestii tworzenia bloków przestrzeni powietrznej, ale także zagrozi państwom członkowskim. Komisja w tym względzie może liczyć na naszą pomoc. Wówczas to my będziemy musieli utworzyć system i bloki przestrzeni powietrznej na poziomie europejskim. Tego potrzebujemy, aby w krótkim czasie przekonać państwa członkowskie do utworzenia efektywnych, funkcjonalnych bloków przestrzeni powietrznej. Wiem, jak to jest trudne, ale miłe słowa nigdzie nas nie doprowadzą. Musimy powoli zacząć machać dużym kijem.
w imieniu Grupy PSE. - Panie przewodniczący! Tak długo juz jestem posłem w tym Parlamencie, że pamiętam sytuację, w której pani komisarz de Palacio pierwsza zaproponowała koncepcję jednolitej europejskiej przestrzeni powietrznej i termin "funkcjonalne bloki przestrzeni powietrznej” wszedł po raz pierwszy do słownika Unii Europejskiej. A więc po bolesnych narodzinach w 2004 r. nastąpił postęp w postaci rozporządzenia, które sankcjonowało prawnie bloki przestrzeni powietrznej, ale muszę powiedzieć, że od tego czasu postęp jest niezwykle wolny, w szczególności w zakresie poszerzania tych bloków przestrzeni powietrznej, a szczególnie ich niższego poziomu.
Wyrazy uznania dla Komisji za to, że to jej intencją była praca z państwami członkowskimi. Bez wątpienia niektóre państwa członkowskie wykazały mniejszą chęć do realizowania tej polityki w pożądanym przez nas lub przewidzianym tempie, ale z pewnością nastąpił czas na przyspieszenie i na to, by Komisja wystąpiła jak najszybciej z projektem dyrektywy w tej sprawie.
Od 2004 r. nie stworzono nowych bloków przestrzeni powietrznej i, jak usłyszeliśmy od moich przedmówców, koszt fiaska utworzenia jednolitego europejskiej przestrzeni powietrznej szacuje się na 1 miliard euro. Istniejące ustawodawstwo należy konieczne aktualizować. Podróżujący na co dzień stykają się z przypadkami opóźnień samolotów, z powodu staroświeckich rozwiązań państw członkowskich i tego, co można nazwać brakiem działania ze strony Komisji.
Cierpliwość się wyczerpuje i potrzebne są szybkie działania. Brak działania nie wchodzi w grę i właśnie dlatego moja grupa będzie wspierać ustne zapytanie pana posła Costy, przedstawione na forum Parlamentu w imieniu Komisji Transportu i Turystyki. Panie komisarzu, wszyscy się starzejemy i chcielibyśmy jeszcze przed śmiercią zobaczyć jak funkcjonuje jednolita europejska przestrzeń powietrzna.
w imieniu Grupy UEN. - (GA) Panie przewodniczący! Chciałbym zapytać, czy ta polityka liberalizacji lotnictwa może być uważana w jakikolwiek sposób za politykę wsparcia pewnych regionów i regionalnych portów lotniczych. Na przykład popatrzmy, co się dzieje na lotnisku Shannon w moim własnym obwodzie wyborczym, na zachodzie Irlandii. Decyzja Aer Lingus, aby nie kontynuować lotów do Londynu, niekorzystnie wpłynęła na region, nie tylko pod względem ekonomicznym. To jest zupełnie sprzeczne z polityką rządu irlandzkiego. Rozumiem więc, że o ile chodzi o regiony Europy, ta swoboda w kwestiach lotniczych pomoże silnym obszarom w postępie, ale jeszcze bardziej osłabi te słabsze. W związku z tym zwracam się z prośbą do Komisji, by rozważyła dokładnie np. przypadek lotniska Shannon i rozważyła, w jaki sposób ta polityka może być realizowana razem z regionalną polityką rozwoju przewidzianą dla takich obszarów.
w imieniu Grupy GUE/NGL - (CS) Panie przewodniczący, panie i panowie! Inicjatywa "jednolitej europejskiej przestrzeni powietrznej” potwierdza moje doświadczenie prywatnego pilota, że lotnictwo jest podręcznikowym przykładem dziedziny, która wymaga ponadnarodowej współpracy bez względu na granice państw.
Z tego powodu i w świetle potrzeby zapewnienia maksymalnego bezpieczeństwa transportu powietrznego oraz minimalnych opóźnień samolotów, popieramy utworzenie funkcjonalnych bloków, a zatem także jednolitego europejskiego obszaru powietrznego. Jednakże nie zapominajmy, że mimo, iż rozdrobnienie jest kosztowne, scalanie też kosztuje. Ponieważ jest to skomplikowany system, popieram, w interesie jego kontynuacji, stopniowe wprowadzanie jednolitego systemu zarządzania operacjami we wspólnej przestrzeni powietrznej.
Ponadto unifikacja europejskiej przestrzeni powietrznej, w której obecnie funkcjonuje 27 systemów narodowych, może stanowić zagrożenie dla pracy kontrolerów ruchu lotniczego i innych specjalistów w tej dziedzinie. O ile mi wiadomo, w tej kwestii przeprowadzono raczej pomyślny, długoterminowy dialog społeczny i, w mojej opinii, istnieje potrzeba pogodzenia pozornie tylko sprzecznych ze sobą procedur. Chcemy, by nasze loty były bezpieczniejsze i bardziej efektywne; chcemy minimalnych opóźnień samolotów i maksymalnej eliminacji niebezpieczeństw wynikających z niespodziewanych zdarzeń w ruchu powietrznym. Chodzi o ludzkie życie: życie tych, którzy latają, a także o życie i los tych, którzy zarządzają ruchem powietrznym.
w imieniu Grupy IND/DEM. - Panie przewodniczący! Niepokoi mi sugestia, że proces tworzenia otwartej przestrzeni powietrznej należy przyspieszyć. Wydaje się że panuje brak uznania dla problemów, jakie otwarcie przestrzeni powietrznej spowodowało na regionalnych lotniskach Europy, jeszcze na etapie przygotowawczym. Skutkiem utworzenia jednolitego europejskiego obszaru powietrznego będzie powstanie dwóch głównych centrów komunikacyjnych - z pewnością lotnisko Heathrow oraz lotnisko we Frankfurcie lub Charles'a de Gaulle'a - które będą otoczone siecią mniejszych lotnisk.
W ostatnich latach w UE nasila się handel ludźmi do celów wyzysku związanego z pracą przymusową. Zarówno obywatele europejscy jak i imigranci padają ofiarą nowych form niewolnictwa. Jakie działania zamierza podjąć Komisja Europejska w celu powstrzymania tego zjawiska? Zważywszy że tego rodzaju handlowi ludźmi sprzyja brak skuteczności ze strony państw członkowskich w zapewnieniu przestrzegania przez pracodawców przepisów z zakresu prawa pracy i praw pracowniczych, jakie środki podejmie Komisja Europejska, by uporać się z tym problemem?
wiceprzewodniczący Komisji. - Pani przewodnicząca! Praca przymusowa i handel ludźmi do celów wyzysku w miejscu pracy stanowią rażące naruszenia praw podstawowych. Dopełnimy wszelkich starań, by zapobiegać tego rodzaju przestępstwom i zwalczać je.
Według szacunkowych danych międzynarodowych organizacji pracy w 2005 r. zjawisko pracy przymusowej dotyczyło co najmniej 12,3 miliona osób na całym świecie. Około jedna piąta tych osób padła ofiarą handlu ludźmi.
Handel ludźmi do celów wyzysku w miejscu pracy najczęściej powiązany jest z przestępczością zorganizowaną i wytwarza co roku około 12 miliardów dolarów. Wiemy również, że handel ludźmi wciąż stanowi mało ryzykowne przestępstwo.
Europejska strategia zmierza do tego, by z mało ryzykownej i wysoko opłacalnej działalności stał się on przestępstwem o wysokim ryzyku i niskiej opłacalności. Należy opracować zintegrowaną strategię na rzecz zwalczania handlu ludźmi do celów wyzysku w miejscu pracy, obejmującą zapobieganie tego rodzaju przestępstwom i ich ściganie oraz zapewnianie ochrony i wsparcia ofiarom.
Rolą Komisji Europejskiej będzie ułatwienie stworzenia sieci wszystkich partnerów i instytucji zajmujących się strategią prewencyjną. Mowa tu przede wszystkim o urzędach ds. nadzoru nad bezpieczeństwem pracy, organizacjach pracodawców, związkach zawodowych.
W odniesieniu do działań prewencyjnych głównym celem jest zapewnienie przestrzegania prawa pracy w każdym miejscu pracy i tym samym zwalczanie pracy nielegalnej, w szczególności w sektorach o podwyższonym ryzyku, takich jak rolnictwo, budownictwo, przetwórstwo żywności i prace domowe.
Dołożę również wszelkich starań, by opracowano nowe przepisy dotyczące zwalczania handlu ludźmi i wyzysku pracowników migrujących w miejscu pracy. Za przykład może posłużyć niedawny wniosek dotyczący dyrektywy nakładającej kary na pracodawców zatrudniających nielegalnych pracowników z państw trzecich. Wniosek ten ma na celu skuteczniejsze zwalczanie wyzysku pracowników migrujących poprzez nakładanie odstraszających kar administracyjnych, a w najpoważniejszych przypadkach - sankcji karnych, zwłaszcza w odniesieniu do handlu ludźmi oraz warunków pracy charakteryzujących się szczególnym wyzyskiem.
Należy zwiększyć skuteczność dochodzeń i ścigania tego rodzaju przestępstw. Funkcjonariusze organów ochrony porządku publicznego powinni w pełni przestrzegać przepisów dotyczących zwalczania handlu ludźmi do celów wyzysku w miejscu pracy, w tym przepisów zgodnych z decyzją ramową w sprawie handlu ludźmi i dyrektywą w sprawie dokumentu pobytowego dla osób, które stały się ofiarami handlu ludźmi.
Jak pokazują rozwiązania sprawdzone na szczeblu krajowym, środki na rzecz wspierania ofiar handlu ludźmi są konieczne do ochrony ich praw podstawowych i jednocześnie przyczyniają się do lepszego ścigania tego rodzaju przestępstw. Udzielanie pomocy, wsparcia i legalizowanie pobytu na rzecz lepszej pracy i lepszego życia zabezpieczy współpracę ofiar handlu ludźmi w postępowaniach karnych i ułatwi karanie przestępców.
Na zakończenie chciałbym powiedzieć, że z okazji pierwszego Dnia Walki z Handlem Ludźmi obchodzonego w dniu 18 października Komisja Europejska wraz z państwami członkowskimi opracuje zalecenia dla państw członkowskich w sprawie identyfikowania i wspierania ofiar, przede wszystkim osób znajdujących się w szczególnie trudnej sytuacji takich jak dzieci, w oparciu o ścisłą współpracę pomiędzy organami ochrony porządku publicznego, prokuraturą, organizacjami pozarządowymi oraz innymi usługodawcami.
(RO) Pani przewodnicząca! Pozwolę sobie podziękować komisarzowi Frattiniemu za odpowiedź. Od czasu przedłożenia mojego pytania rozmawiałam z komisarzem o różnych aspektach handlu ludźmi. Niezmiernie doceniam zaangażowanie Komisji Europejskiej i komisarza w walkę z tym zjawiskiem. Cieszę się także, że w dniu 18 października Komisja Europejska zapoczątkuje rzeczywiste działania na rzecz powstrzymania tego zjawiska, również te o których wspomniał komisarz, to jest wprowadzenie sankcji karnych w poważnych przypadkach nielegalnej pracy.
Chciałabym zapytać, czy w imieniu Komisji Europejskiej komisarz zamierza zwrócić się do Rady o mandat upoważniający do podpisania, w imieniu Wspólnot Europejskich, Konwencji Rady Europy o przeciwdziałaniu handlowi ludźmi, która stanowi bardzo skuteczny instrument prawny na rzecz zwalczania handlu ludźmi.
wiceprzewodniczący Komisji. - (IT) Pani przewodnicząca, szanowni państwo! Odpowiedź jest zdecydowanie twierdząca. Dołożymy, i ja sam również dołożę, wszelkich starań, by zapewnić, że Europa będzie zarówno podmiotem jak i przedmiotem istniejących międzynarodowych instrumentów.
W odniesieniu do instrumentu, o którym pani wspomniała, a także do innych konkretnych inicjatyw, szanowni państwo, Komisja Europejska bez wątpienia nie może sama podejmować wszystkich działań. Chciałbym zaproponować opracowanie dyrektywy w sprawie ścigania na drodze karnej osób czerpiących zysk z handlu ludźmi, czy raczej handlarzy niewolników, którzy wykorzystują ofiary handlu ludźmi i nadużywają wobec nich swojej dominującej pozycji. Niemniej instrumenty takie będą o wiele mniej skuteczne bez poparcia ze strony państw członkowskich, bez wsparcia ze strony małych, średnich i dużych przedsiębiorstw europejskich. Wzywam więc nas wszystkich do wspólnego działania.
(DE) W przyszłym roku w Austrii i Szwajcarii odbędzie się EURO 2008. Handlarze ludzi i handlarze kobiet już są do tej imprezy przygotowani. Czy Komisja też jest przygotowana?
wiceprzewodniczący Komisji. - To bardzo istotne pytanie. Mamy dość dobre doświadczenia z pucharu świata w piłce nożnej w Niemczech w 2006 r. Bardzo ściśle współpracowaliśmy ze wszystkimi państwami członkowskimi, organami policji i władzami niemieckimi. Udało nam się zapobiec w tym okresie wywiezieniu do Niemiec przynajmniej 3000 lub 4000 młodych ofiar. Jesteśmy gotowi do takich samych działań.
Przygotowujemy sprawozdanie, które zostanie już niedługo opublikowane, w sprawie ważnych wyników europejskiej współpracy. Być może wiedzą państwo, że przynajmniej 12 państw członkowskich współpracuje nad przyjęciem środków służących zablokowaniu i kontroli na granicach podejrzanych osób, które próbują nielegalnie wwozić młode ofiary tego rodzaju handlu. Jesteśmy gotowi robić to samo w przyszłym roku we współpracy z Niemcami, Austrią i Szwajcarią, które będą także gospodarzami mistrzostw. Niemcy zrobiły w tej kwestii bardzo dobrą robotę.
(LT) Zjawisko polegające na tym, że ludzie są porywani i przymusowo zatrudniani oraz pozbawiani swobody poruszania się i możliwości działania, że nie mogą porzucić swojej pracy, jak w więzieniu, występuje od bardzo dawna. Wiemy o tym z mediów i z różnych dochodzeń. Czy Komisja dysponuje uogólnionymi informacjami statystycznymi na temat krajów, w których ma to miejsce, i czy nie sądzą państwo, że jest to problem prawa karnego? Państwo członkowskie nie ma prawa ukarania sprawców, którzy pozbawiają innych wolności.
wiceprzewodniczący Komisji. - (IT) Pani przewodnicząca, panie i panowie! Oczywiście wiadomo nam o najbardziej niepokojących zjawiskach. Wiadomo nam także, że niektóre państwa członkowskie wzmacniają swoją współpracę w kwestii zapobiegania i ograniczania ich. Sposób, w jaki te przestępstwa kryminalne są definiowane, stanowi jednak, moim zdaniem, problem ogólnoeuropejski.
Kiedy, jak pani powiedziała, ludzie są zmuszani do pracy w koszmarnych warunkach i są zakładnikami, nie możemy karać winnych tylko na mocy przepisów regulujących nielegalną pracę, ponieważ takie przestępstwa kryminalne muszą być postrzegane także jako zamienianie innych ludzi w niewolników. Tylko w ten sposób możemy poprawić sytuację. Podam przykład: tylko wówczas, gdy zdefiniujemy takie przestępstwa jako poważne, co moim zdaniem jest słuszne, będziemy mogli zastosować europejski nakaz aresztowania.
To tylko jeden przykład, ale jak państwo wiedzą europejski nakaz aresztowania ma zastosowanie do jednej kategorii przestępstw, tylko do poważnych przestępstw; pokazuje to, że państwa członkowskie, do których się zwracam, chcą zaostrzyć swoje krajowe prawo karne, aby takie przestępstwa można ostatecznie zdefiniować, tak jak to się już dzieje w niektórych państwach członkowskich, jako naprawdę poważne przestępstwa, wymagające zastosowania europejskich instrumentów współpracy, które w końcu powołaliśmy do działania. Jest to konieczny warunek wstępny.
Rozwój Unii Europejskiej odbywa się w oparciu o zastosowanie prawodawstwa, ale niedawne zainteresowanie działaniami przeciwko przestępczości międzynarodowej spowodowało przyjęcie decyzji w ramach trzeciego filaru, tj. na podstawie współpracy międzyrządowej, bez przedłożenia ich, tak jak to powinno mieć miejsce, do kontroli Europejskiemu Trybunałowi Sprawiedliwości. Czy Komisja uważa, że możliwe jest wzmocnienie kontroli sądowniczej działań w ramach trzeciego filaru w interesie większej pewności prawnej w Unii?
Następnym punktem jest sprawozdanie Alessandro Foglietty w imieniu Komisji ds. Ochrony Środowiska Naturalnego, Zdrowia Publicznego i Bezpieczeństwa Żywności na temat strategii Unii Europejskiej dla wsparcia państw członkowskich w ograniczaniu szkód wyrządzanych przez alkohol..
sprawozdawca. - (IT) Panie przewodniczący, panie i panowie! Z wielką satysfakcją przyglądam się kulminacji i zakończeniu tak ważnego sprawozdania. Chcę gorąco podziękować kolegom, sprawozdawcom pomocniczym, grupom i urzędnikom, którzy przyczynili się do stworzenia tego sprawozdania.
Ograniczanie szkodliwej konsumpcji alkoholu stało się w ostatnich latach jednym z priorytetów polityki zdrowotnej i społecznej na całym świecie, a Unia Europejska również odgrywa tu ważną rolę. Komisja Europejska przekazała nam tekst zawierający bardzo wiele spraw do przemyślenia, który staraliśmy się rozwinąć i uzupełnić.
Analiza szkód wyrządzonych przez nadużywanie alkoholu daje wyjątkowo ponury i niepokojący obraz: bardzo wysoka śmiertelność wśród młodych ludzi, szczególnie z powodu wypadków drogowych, przemoc w rodzinie, rosnąca liczba przypadków alkoholowego zespołu płodowego, coraz częstsze przypadki chorób wątroby i uzależnienia od alkoholu, również u młodzieży, we wszystkich państwach członkowskich. Łączne koszty zdrowotne w Europie wynoszą 17 miliardów euro, nie licząc 5 miliardów wydawanych na leczenie i zapobieganie.
Należy podkreślić, że to nadużywanie alkoholu jest problemem; samej konsumpcji alkoholu nie można demonizować, ponieważ jest ona częścią kultury, historii i tradycji wielu państw członkowskich, a jakość niektórych produktów alkoholowych sprawia, że są w wielu przypadkach perłą w koronie państw-producentów. Nie należy również zapominać o aspekcie związanym z zatrudnieniem: szacuje się, że produkcja i przetwarzanie alkoholu daje w Europie pracę dla ponad miliona osób.
Komisja Europejska, której chcę podziękować, przedstawiła komunikat określający kilka priorytetów, które wybraliśmy, starając się spojrzeć także na różne kluczowe zagadnienia: dokładne zbadanie problemu konsumpcji alkoholu przez młodzież, wszechstronne przekazywanie informacji, pomocy i zapobieganie, lepsze kampanie informacyjne uświadamiające społeczeństwu ryzyko związane z nieodpowiedzialną konsumpcją alkoholu, oraz zbadanie problemu przemocy, zwłaszcza przemocy w rodzinie, związanej z konsumpcją alkoholu.
Konkretne działania zmierzające do ograniczenia szkód wyrządzanych przez alkohol to m.in. kampanie uświadamiające i edukacyjne w szkołach - także skierowane do rodziców, zwiększenie dostępności transportu publicznego jako alternatywy dla osób wychodzących z nocnych imprez, oraz wsparcie dla inicjatyw poszczególnych państw dotyczących zasady "piłeś - nie jedź”, europejska nagroda dla najlepszej kampanii informacyjnej prowadzonej w szkołach, wsparcie finansowe dla popularyzacji instrumentów pozwalających ludziom monitorowanie poziomu alkoholu we krwi, oraz surowe działania przeciwko sprzedaży napojów z dodatkiem alkoholu.
Kolejnym punktem dodanym w sprawozdaniu, a pozytywnie ocenionym przez Komisję, jest koncepcja wykorzystania tzw. krótkiej interwencji dla propagowania odpowiedzialnego i świadomego podejścia do konsumpcji alkoholu. Lekarze rodzinni poprzez codzienne i bezpośrednie kontakty z pacjentami mogą spełniać ważną rolę przez rozpoznanie problemów z alkoholem, zanim sami pacjenci zdadzą sobie nich sprawę: prosta ankieta zwana audytem, która jest już próbnie stosowana w kilku europejskich miastach, i może stanowić uzupełnienie takich osobistych działań.
Do innych działań należą te mające na celu ograniczenie liczby wypadków powodowanych nadużywaniem alkoholu, np. większa liczba kontroli kierowców, dystrybucja testów pozwalających na samodzielne zmierzenie poziomu alkoholu we krwi, zachęty w stosowaniu programu "dyżurny kierowca” (jedna osoba w grupie konsumującej alkohol nie pije), obniżenie dopuszczalnego prawem poziomu alkoholu we krwi i wprowadzenie ostrzejszych kar dla pijanych kierowców.
W sprawozdaniu proponujemy - a jak się wydaje, mamy poparcie wszystkich grup parlamentarnych - dopuszczalny poziom alkoholu we krwi zbliżony maksymalnie do zera dla nowo upieczonych kierowców, aby stworzyć konkretne podstawy dla strategii, która wykracza poza zwykłe wezwanie do rozsądku i ostrożności zawarte w tekście Komisji, nawet jeśli większość możliwych działań zmierzających do ograniczenia nadużywania alkoholu należy do kompetencji poszczególnych państw członkowskich, zwłaszcza działania w sferze zdrowia i bezpieczeństwa.
Unia Europejska może starać się stymulować, zachęcać, promować i nawoływać do podjęcia niektórych z tych działań. Jedną ze spraw, w których bez wątpienia brakowało konsensusu, jest kwestia widocznego informowania o ryzyku i niebezpieczeństwach związanych z nadmierną konsumpcją alkoholu. Ze swojej strony mam zamiar zwrócić się do Komisji o przeprowadzenie szczegółowego badania dotyczącego wyboru właściwego systemu informowania i komunikowania, w tym oznakowania na produktach.
Na zakończenie chcę stwierdzić, że obrana strategia, z poprawkami Parlamentu, może przynieść dużą wartość dodaną w stosunku do programów narodowych, tym bardziej, że możliwe będzie nakierowanie pracy poszczególnych państw członkowskich w stronę wspólnych celów.
W tekście sprawozdania starałem się przede wszystkim podejść do tematu w sposób wyważony i zdroworozsądkowy, unikając demonizacji umiarkowanej konsumpcji alkoholu, pamiętając o wielowiekowej tradycji spożywania alkoholu w sposób odpowiedzialny, oraz sugerując pewne działania mogące rozwiązać problemy, które niestety są obecnie tak rozpowszechnione w Europie i na świecie. Chciałbym bardzo wszystkim podziękować za wsparcie i współpracę.
komisarz. - Panie przewodniczący! Chciałbym rozpocząć od podziękowań dla sprawozdawcy za świetnie wykonaną pracę i bardzo dobre sprawozdanie, oraz dla innych członków komisji, którzy go wspierali i pracowali z nim za to, że opracowali tak interesujące, pożyteczne i pozytywne sprawozdanie.
Nie chcę powtarzać tego, co w większości zostało zawarte w komunikacie czy sprawozdaniu. Rozpocznę od tego, że jestem bardzo szczęśliwy z tego powodu, iż mamy podobne zdanie w kwestii rozwiązania tak ważnego i trudnego problemu. Znamy statystyki, które są bardzo niepokojące. Blisko 200 tysięcy osób rocznie w Unii Europejskiej cierpi wskutek chorób związanych z nadmierną konsumpcją alkoholu. Mamy w Unii Europejskiej około 43-45 milionów osób, które spożywają niebezpieczne ilości alkoholu, co jest przyczyną 70,4% przypadków problemów zdrowotnych i przedwczesnych zgonów, a jest to jeden z najczęstszych powodów śmierci wśród młodych ludzi. Zatem statystyki są niepokojące, lecz musimy od początku podkreślić, że nie chodzi nam o alkohol sam w sobie - to nadmierne spożywanie i nadużywanie alkoholu stwarza te problemy. Czasami trudniej jest edukować i uczyć ludzi, jak konsumować w sposób umiarkowany i odpowiedzialny w przypadku produktu, który towarzyszy nam od wieków. To nadmierne spożycie i nadużywanie alkoholu jest przyczyną problemów.
Bardzo cieszy mnie, że również Parlament widzi potrzebę stworzenia europejskiej strategii i podjęcia europejskich działań w tym zakresie. Prawdą jest, że musimy uzupełniać politykę państw członkowskich, zgodnie z artykułem 152, lecz nie oznacza to, że mamy być bezczynni. Prawdą jest również to, że mamy różne kultury i tradycje w państwach członkowskich, lecz niestety widzimy, że problemy, które do niedawna istniały tylko w niektórych państwach, rozprzestrzeniają się w całej Unii Europejskiej. Niestety, złe nawyki szybko się przenoszą i są naśladowane, zwłaszcza przez młodzież.
Istnieje możliwość wymiany najlepszych praktyk poprzez współpracę, zanim będzie za późno. Możemy podjąć działania, zanim problem wymknie się spod kontroli - i jest to jeden z najważniejszych aspektów tej strategii.
Powinniśmy skupić się na młodych ludziach. Zjawisko upijania się przez młodych ludzi jest bardzo niepokojące, a prowadzenie samochodu po pijanemu jest jedną z głównych przyczyn śmierci wśród młodych ludzi.
Jednocześnie bardzo istotne jest, aby skupić się na priorytetach i cieszę się, że autorzy sprawozdania zgadzają się z Komisją co do głównych priorytetów, jak już wspomniałem, odnośnie do ludzi młodych, ale również w sprawie kobiet w ciąży. Niestety, w Unii Europejskiej wciąż mamy do czynienia z dziećmi rodzącymi się z problemami z powodu spożywania alkoholu w trakcie ciąży. Można by oczekiwać, że na obecnym etapie rozwoju, mając w Unii Europejskiej najwyższy poziom wykształcenia , nie będzie tego zjawiska, lecz niestety ma ono miejsce.
Z wielkim zainteresowaniem odnotowałem wzmiankę w sprawozdaniu odnośnie do występowania problemów z alkoholem wśród ludzi starszych. Weźmiemy to pod uwagę przy następnych działaniach, ponieważ to również może być poważny problem społeczny i zdrowotny.
Unia Europejska będzie wspólnie pracować na dwóch poziomach. Po pierwsze, w Komitecie ds. Polityki Narodowej i Działań, w którym reprezentowane są państwa członkowskie. Komitet będzie koordynował narodowe polityki antyalkoholowe i tworzył nowe, szczególnie w dziedzinach wymienionych w komunikacie.
Mamy jednak również Europejskie Forum ds. Alkoholu i Zdrowia, w którym uczestniczą wszystkie zainteresowane strony i tam opracowane zostaną konkretne działania na odpowiednim poziomie. Nie będzie to jednak klub dyskusyjny czy talk-show. Wprost przeciwnie, oczekujemy poważnego zaangażowania w celu wypracowania konkretnych rezultatów, które zostaną przedstawione opinii publicznej i będą ściśle monitorowane, a wyniki tego monitorowania również będą publicznie przedstawione. Jesteśmy optymistami i wierzymy, że forum będzie w stanie zająć się skomplikowanymi zagadnieniami, np. odpowiedzialnym marketingiem, odpowiedzialną reklamą - o czym była mowa w sprawozdaniu - a także innymi aspektami, jak odpowiedzialna sprzedaż, ponieważ to nie tylko producenci, ale także sprzedawcy detaliczni ponoszą odpowiedzialność w tej dziedzinie i my również zajmiemy się tym problemem.
Większość spraw poruszonych w sprawozdaniu potwierdza słuszność kierunku polityki zarysowanej w komunikacie Komisji. Niektóre punkty rozwijają tą strategię i oczywiście będę zwracał na to baczną uwagę. Inne punkty wykraczają poza rekomendacje Komisji w niektórych sprawach, takich jak informacje na produktach i podatki. My również będziemy rozważać te kwestie.
Co się tyczy umieszczania ostrzeżeń na produktach alkoholowych - a wiem, że wywołało to poważną debatę, gdy przygotowywaliśmy komunikat i gdy Parlament omawiał tę sprawę - będziemy analizować doświadczenia państw członkowskich, które są w trakcie wprowadzania takich ostrzeżeń, i przy współpracy państw członkowskich zbadamy możliwość wypracowania wspólnego podejścia w tym zakresie. Mamy dowody na to, że ostrzeżenia podnoszą poziom uświadomienia - i dlatego niektóre państwa członkowskie je wprowadziły - jednocześnie jednak musi to być elementem większej strategii. Państwa same nie osiągną celów, o które nam chodzi. Dlatego konieczne są kampanie uświadamiające i programy edukacyjne. Możemy na przykład umieścić ostrzeżenia na butelkach, ale co z alkoholem podawanym w restauracjach, barach i domach, gdzie konsument nie widzi butelki, zatem nie widzi również etykietki? Musimy więc wypracować nowe pomysły, np. ulotki rozdawane przy zakupie alkoholu i porady udzielane przez lekarzy, o czym była mowa w sprawozdaniu. Są to ważne aspekty. Odpowiedzialna informacja, odpowiedzialna sprzedaż i odpowiedzialny marketing są również ważnymi aspektami, a mamy jeszcze zapisy w aktach prawnych dotyczących usług audiowizualnych. Jednak dzięki temu forum wszystkie zainteresowane strony mogą wspólnie opracować kodeks postępowania.
Na zakończenie chcę powiedzieć, że ograniczanie szkód wyrządzonych przez alkohol jest trudnym wyzwaniem, ponieważ musimy zająć się jednym konkretnym aspektem - nadmierną konsumpcją alkoholu - a nie samym produktem. Wierzę jednak, że idziemy we właściwym kierunku i że zaczniemy działać zanim będzie za późno.
Oczekuję zatem na konkretne rezultaty w gremiach, o których wspomniałem wcześniej, ale - co najważniejsze - w ścisłej współpracy z Parlamentem, i liczę na państwa wsparcie w realizacji zadania, którego się podjęliśmy.
w imieniu grupy PPE-DE. - (DE) Panie przewodniczący, panie komisarzu, panie i panowie! Nie ulega wątpliwości, że szkodliwa i niebezpieczna konsumpcja alkoholu ma poważne konsekwencje zdrowotne, ekonomiczne i społeczne. Jednak faktem jest również to, że alkohol stanowi część europejskiego dziedzictwa kulturowego i większość Europejczyków spożywa go w sposób odpowiedzialny. Nie chcemy zatem potępiać alkoholu jako takiego czy uchwalać nowych przepisów. Chcemy skupić się na grupach ryzyka i ryzykownych sytuacjach. Młody człowiek, który upija się do nieprzytomności, kobieta w ciąży, która przez picie alkoholu wyrządza krzywdę swojemu nienarodzonemu dziecku czy pijany kierowca, który stwarza zagrożenie dla siebie i innych: to właśnie w tych sytuacjach musimy działać.
Sprawozdanie to stanowi doskonałą podstawę dla podjęcia takich działań. Jest wyważone, dobrze ukierunkowane i uwzględnia wszystkie zainteresowane strony: państwa członkowskie, przemysł alkoholowy, sprzedawców detalicznych, firmy cateringowe, lekarzy, szkoły i rodziców. Widać wyraźnie, jak przebiega podział kompetencji: państwa członkowskie są głównymi podmiotami, a UE pełni tylko rolę wspierającą. Zadaniem Unii jest zbieranie danych, wskazywanie dobrze funkcjonujących procedur i wspieranie kampanii informacyjnych. Natomiast państwa członkowskie powinny lepiej egzekwować stosowanie istniejących krajowych aktów prawnych. Po co staramy się chronić młodzież poprzez różne działania legislacyjne, skoro nie są one respektowane, a wykroczenia nie są karane?
Zalecamy również wprowadzenie zerowego poziomu zawartości alkoholu we krwi dla świeżo upieczonych młodych kierowców i zawodowych kierowców ciężarówek. Przemysł alkoholowy powinien powstrzymać się od kierowania reklam alkoholu do młodych ludzi. Moja grupa jest jednak przeciwna umieszczaniu obowiązkowych ostrzeżeń na napojach alkoholowych i dlatego proszę o poparcie projektu poprawki usuwającej odpowiednie zapisy ze sprawozdania.
Odwodnione mleko konserwowane przeznaczone do spożycia przez ludzi - wspólna organizacja rynku mleka i przetworów mlecznych - dodatkowe zasady w sprawie wspólnej organizacji rynku mleka i przetworów mlecznych (debata)
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie dyrektywy Rady zmieniającej dyrektywę 2001/114/WE odnoszącą się do niektórych rodzajów częściowo lub całkowicie odwodnionego mleka konserwowanego przeznaczonego do spożycia przez ludzi - C6-0083/2007 -,
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie rozporządzenia Rady zmieniającego rozporządzenie (WE) nr 1255/1999 w sprawie wspólnej organizacji rynku mleka i przetworów mlecznych - C6-0084/2007 - oraz
sprawozdania sporządzonego przez Elisabeth Jeggle w imieniu Komisji Rolnictwa i Rozwoju Wsi dotyczącego wniosku w sprawie rozporządzenia Rady zmieniającego rozporządzenie (WE) nr 2597/97 ustanawiające dodatkowe zasady w sprawie wspólnej organizacji rynku mleka i przetworów mlecznych w odniesieniu do mleka spożywczego - C6-0085/2007 -.
komisarz. - Panie przewodniczący! Chciałabym zacząć od podziękowań dla Parlamentu, Komisji Rolnictwa i Rozwoju Wsi, a szczególnie sprawozdawczyni, pani Jeggle za to doskonałe sprawozdanie na temat pakietu zmian na rynku mleka.
Pakiet ten obejmuje poprawki do trzech aktów prawnych. Pierwszy z nich to dyrektywa na temat mleka konserwowanego, w przypadku którego obecnie zezwala się na normalizację zawartości białka zgodnie z normami Codex. Jest to spełnieniem wieloletnich próśb przemysłu mleczarskiego i eksporterów mleka w proszku oraz wróżbą widocznej poprawy ich pozycji względem konkurencji w krajach trzecich.
Mogą na tym skorzystać nie tylko przemysł i handel, lecz również producenci mleka - nasi rolnicy, ponieważ normalizacja zawartości białka może przyczynić się do zwiększenia dochodowości mleka. Ponadto przewidywany duży popyt na białko z łatwością pochłonie rosnącą ilość białka dostępnego na rynku. Liczę na pełne poparcie tego wniosku z państwa strony.
Drugi wniosek dotyczy wspólnej organizacji rynku mleka i przetworów mlecznych. W jego ramach proponujemy całą serię dostosowań, co do których Parlament Europejski wyraził swoje całkowite poparcie. Obejmują one propozycję obniżenia ceny interwencyjnej odtłuszczonego mleka w proszku w wyniku obliczeń matematycznych związanych z niższą zawartością białka spowodowaną normalizacją. Wniosek obejmuje likwidację systemu progowego w każdym z państw członkowskich w skupie interwencyjnym masła. Obejmuje również zniesienie krajowych ilości masła jako kryterium przyznawania pomocy, zniesienie nieaktualnej już możliwości przyznania pomocy na zakup masła przez siły zbrojne oraz zniesienie obowiązkowego stosowania pozwolenia na przywóz.
Poprawka Parlamentu dotycząca utrzymania pomocy na prywatne przechowywanie śmietany i odtłuszczonego mleka w proszku jest dość zaskakująca z uwagi na to, że w przeszłości pomoc ta nie była wykorzystywana w praktyce i może zostać uznana za niepotrzebną. Co więcej, nadal obowiązują zasady prywatnego przechowywania masła, tak więc nie ma potrzeby pozostawiania tych zasad w przypadku śmietany.
Jeżeli chodzi o zmiany dotyczące pomocy na mleko w szkołach, jesteśmy za ich wprowadzeniem. Jak proponowaliśmy, system zostanie uproszczony przez wprowadzenie jednolitej stawki pomocy. DG AGRI już wcześniej rozważała możliwość zmiany systemu pomocy na mleko w szkołach i poprosiła państwa członkowskie o zaproponowanie ewentualnych rozwiązań dla ulepszenia tego systemu oraz objęcia nim dodatkowych produktów. Efekty tych działań zostaną wkrótce przedstawione komisji ds. zarządzania mlekiem. Liczę na porozumienie między Parlamentem, Komisją i Radą w sprawie zwiększenia stawek pomocy na mleko w szkołach do 18,15 euro za 100 kg.
W związku z poprawką Parlamentu w sprawie utworzenia funduszu mlecznego, który sfinansowałby program restrukturyzacji, chciałabym podkreślić, że wnioski proponowane w ramach pakietu zmian na rynku mleka nie mają charakteru restrukturyzującego. Dlatego mam duże trudności z powiązaniem tych podstawowych działań technicznych i upraszczających z widoczną potrzebą założenia funduszu mlecznego jako nowej pozycji w budżecie. Rozmowy na temat konieczności podjęcia odpowiednich działań w sektorze mleczarskim powinny się odbyć z uwagi na czekające nas rozmowy związane z oceną funkcjonowania i dyskusje na temat przyszłości wspólnej polityki rolnej.
Trzeci dokument dotyczy liberalizacji rynku mleka spożywczego - tematu, co do którego, jak widzę, również jesteśmy zgodni. Propozycja zniesienia marginesu tolerancji +/- 0,2% przy podawaniu zawartości tłuszczu wydaje się możliwa do przyjęcia. Proponuje się również odniesienie do dyrektywy 2000/13/WE. Chciałabym państwa poinformować, że dyrektywa ta ma w tym przypadku automatyczne zastosowanie.
Tak więc, podsumowując, z przyjemnością mogę stwierdzić, że nasze poglądy są w tej materii zbieżne. Dziękuję wszystkim za wykonaną pracę. Liczę na owocną debatę tego wieczora.
sprawozdawczyni. - (DE) Panie przewodniczący, pani komisarz, panie i panowie! Powszechnie mówi się o pozytywnej, stabilnej sytuacji rynkowej mleka i produktów mlecznych oraz o wynikającej z niej podwyżce cen mleka. Podwyżka cen mleka, której pilnie potrzebują rolnicy, jest dodatkowym argumentem w szeroko dyskutowanej kwestii kwot.
Dziś chciałabym omówić sprawę pakietu proponowanych zmian na rynku mleka. Zacznę od podziękowań w stronę pani komisarz i jej kolegów za udaną współpracę. Jej zespół zaprezentował trzy dobre i dokładnie przemyślane wnioski, dlatego Parlament nie proponuje zbyt wielu zmian. Wierzę jednak, że nasze robocze poprawki sprowokują do myślenia, a Komisja i Rada poprą je, podobnie jak Komisja Rolnictwa.
Pierwszy wniosek Komisji zawiera zmiany do dyrektywy Rady odnoszącej się do niektórych rodzajów częściowo lub całkowicie odwodnionego mleka konserwowanego przeznaczonego do spożycia przez ludzi. W sprawozdaniu Komisja proponuje normalizację zawartości białka do wysokości 34% w odtłuszczonej suchej masie. Normalizacja ta umożliwi producentom europejskim konkurowanie z producentami z krajów trzecich na tych samych zasadach. Pożądane uproszczenie handlu międzynarodowego jest jednym z powodów, dla których Komisja Rolnictwa przyjęła sprawozdanie bez żadnych poprawek, z jedynie jednym głosem przeciw.
Tego typu normalizacja oszczędza pieniądze, dlatego w drugim sprawozdaniu proponowałam założenie funduszu mlecznego, aby upewnić się, że zaoszczędzone pieniądze zostaną w sektorze mleczarskim. Wniosek Komisji zmieniający rozporządzenie w sprawie wspólnej organizacji rynku mleka i przetworów mlecznych obejmuje kilka ważnych dostosowań technicznych, które z pewnością doprowadzą do poprawy sytuacji.
Po pierwsze proponuje się obniżenie ceny interwencyjnej odtłuszczonego mleka w proszku o średnio 2,8%. Rezygnacja z progu interwencyjnego w przypadku masła, zniesienie krajowej klasy jakości masła, wprowadzenie standardowej definicji jakości, zniesienie pomocy na zbyt dla sił zbrojnych i obowiązkowego stosowania pozwolenia na przywóz to działania prowadzące do ograniczenia biurokracji.
Jestem jednak zdecydowanie przeciwko zniesieniu pomocy na przechowywanie prywatne śmietany i odtłuszczonego mleka w proszku. Pomoc ta stanowi mechanizm zabezpieczający, dlatego uważam, że powinniśmy tę sprawę omówić w kontekście oceny funkcjonowania, a nie pakietu zmian dotyczących mleka i przetworów mlecznych. Oprócz tego propozycja wprowadzenia jednolitej stawki pomocy na mleko w szkołach jest zdecydowanie słuszna. Ze względu na wartość odżywczą mleka pomoc na produkty objęte tym rozporządzeniem powinna być systematycznie zwiększana, z 16,11 euro za każde 100 kg do 18,15 euro za 100 kg. Istnieje również paląca potrzeba poszerzenia listy produktów.
Obecnie dostępne są nowe rodzaje mleka, jogurtów i twarogu, odpowiadające zróżnicowanym potrzebom i gustom. Wprowadzając innowacyjne programy szkolne, moglibyśmy zwiększyć zainteresowanie dzieci tymi produktami, przyczyniając się równocześnie do ich prawidłowego odżywiania. Potencjalne oszczędności w wysokości 117,3 milionów euro, jakich można się spodziewać w wyniku normalizacji zawartości białka w latach 2008-2013 oraz ewentualne dalsze oszczędności związane z organizacją rynku mleka należy wykorzystać jako wsparcie reformy sektora mleczarskiego. Jestem gotowa omówić również tę kwestię w ramach debaty związanej z oceną funkcjonowania.
Celem tego działania jest ułatwienie funkcjonowania proponowanego przez nas funduszu mlecznego. Zyskane środki pieniężne można wykorzystać do zwiększania sprzedaży w sektorze mleczarskim poprzez skuteczniejsze działania informacyjne na temat wartości odżywczych i działania towarzyszące, takie jak modernizacja produkcji mleka w miejscach, gdzie warunki produkcji są trudniejsze oraz na terenach górzystych. Komisja przyjęła drugie sprawozdanie jednogłośnie.
Trzecie sprawozdanie dotyczy mleka spożywczego. Proponuje zwiększenie elastyczności definicji mleka spożywczego. Obowiązujące rozporządzenie rozróżnia trzy kategorie mleka spożywczego, które może być produkowane i wprowadzane do obrotu we Wspólnocie. Są to: mleko odtłuszczone (0,5% tłuszczu lub mniej), mleko częściowo odtłuszczone (od 1,5% do 1,8% tłuszczu) i mleko pełne (3,5% tłuszczu lub więcej).
Wniosek Komisji o zezwolenie na produkcję i marketing mleka spożywczego nieobjętego tymi trzema kategoriami pod warunkiem, że zawartość tłuszczu zostanie jasno i czytelnie określona na etykiecie, jest słuszny. Tego typu liberalizacja na rynku będzie oznaczać nie tylko możliwość odejścia od tymczasowych odstępstw dla konkretnych państw, lecz również udostępnienie konsumentom większych możliwości wyboru, co z pewnością pomoże zrewitalizować handel w granicach Wspólnoty.
Aby uniknąć niejasności, zawartość procentowa tłuszczu w mleku powinna być dobrze widoczna na opakowaniu i dołączona bezpośrednio do opisu produktu. Uważam jednak, że nie ma potrzeby wyznaczania marginesu tolerancji w wysokości +/- 0,2% podczas określania zawartości tłuszczu, ponieważ nie wpłynęłoby to na jasność przekazu, mogłoby natomiast utrudnić wdrożenie.
Te dwa projekty zmian, podobnie jak trzecie sprawozdanie, również zostały przyjęte przez komisję jednogłośnie. Biorąc pod uwagę jasne stanowisko Komisji Rolnictwa, jestem pewna, że cały pakiet zmian związanych z mlekiem i przetworami mlecznymi zostanie przyjęty większością głosów podczas jutrzejszego głosowania plenarnego.
Nie mogę jednak zgodzić się z trzema projektami zmian proponowanymi przez grupę ALDE. Nie wprowadzają one istotnych ulepszeń do sprawozdania. Trzeci projekt zmiany odnosi się jedynie do mleka dla szkół, co byłoby sprzeczne z naszymi intencjami związanymi z poprawą zaopatrzenia w szereg różnych produktów. Dlatego musimy niestety odrzucić również i ten projekt zmiany.
Gorące podziękowania kieruję w stronę wszystkich kolegów z Komisji Rolnictwa oraz kolegów z grupy. Doceniam ich zaufanie i dobrą współpracę.
w imieniu grupy PPE-DE. - Panie przewodniczący! Chciałbym rozpocząć od złożenia gratulacji posłance Jeggle za te trzy sprawozdania stanowiące tzw. pakiet zmian na rynku mleka. Już od samego początku jasne było, że mamy do czynienia z powszechną zgodą w sprawie tych sprawozdań, co potwierdziła pani komisarz. Posłowie prosili o tę debatę w celu omówienia szerszych spraw wywierających wpływ na przemysł mleczarski w Europie. Ja sam nie jestem w tej sprawie wyjątkiem.
Jeszcze do bardzo niedawna gospodarstwa mleczne były najmniej dochodowym sektorem przemysłu rolniczego Wielkiej Brytanii. Z powodu mętnych praktyk gospodarczych, które pozwalają supermarketom na wymuszanie obniżenia ceny skupu mleka do 17 pensów za litr a następnie sprzedawanie go konsumentom za 50 pensów, wielu mleczarzy zbankrutowało. Warto pamiętać, że nawet przy cenie 50 pensów za litr mleko nadal kosztuje połowę tego, co butelkowana woda w supermarketach, przy czym butelka wody nie musi się ocielić, nie trzeba jej też wysyłać do weterynarza, by odpowiednio o nią zadbać.
Następnym punktem posiedzenia jest wspólna debata nad następującymi zapytaniami ustnymi:
Manfreda Webera, w imieniu grupy Europejskiej Partii Ludowej (Chrześcijańscy Demokraci) i Europejskich Demokratów, Martine Roure, w imieniu Grupy Socjalistycznej w Parlamencie Europejskim, Alexandra Alvaro, w imieniu Grupa Porozumienia Liberałów i Demokratów na rzecz Europy i Cristiny Muscardini oraz Robery Angelilli, w imieniu Grupy Unii na rzecz Europy Narodów, do Rady na temat walki z terroryzmem (B6-0139/2007) oraz
Manfreda Webera i Josepha Daula, w imieniu grupy Europejskiej Partii Ludowej (Chrześcijańscy Demokraci) i Europejskich Demokratów, Martine Roure, w imieniu Grupy Socjalistycznej w Parlamencie Europejskim, Alexandra Alvaro, w imieniu Grupy Porozumienia Liberałów i Demokratów na rzecz Europy, i Cristiny Muscardini oraz Robery Angelilli, w imieniu Grupy Unii na rzecz Europy Narodów, do Rady na temat walki z terroryzmem (B6-0313/2007).
Panie przewodniczący, czy mogę prosić, żeby nie zaczynać dopóki nie przyjdzie Rada, ponieważ uważam to za dziwne, że zadajemy ustne pytania Radzie, jak i Komisji, a omawiamy sprawę tylko z Komisją. To nie ma sensu. Czy mogę prosić, żeby poczekać, aż ktoś z Rady przyjdzie nas wysłuchać?
Jeśli pani pozwoli, pani Buitenweg, nie uważam tego za stosowne, ponieważ nie mamy pojęcia, kiedy Rada się zjawi. Być może trzeba będzie czekać tak długo, że debata w ogóle się nie odbędzie. Ponadto, debata zaczyna się od wystąpień przedstawicieli grup politycznych. Dlatego proponuję, by właśnie od nich zacząć.
Panie przewodniczący, panie przewodniczący Komisji, panie i panowie! Walka z terroryzmem jest obszarem, w którym Europa musi przełączyć się ze świata wirtualnego do świata rzeczywistego. Globalny wymiar terroryzmu wymaga globalnych działań. Integracja polityczna Europy wiąże się z możliwością wykorzenienia plagi terroryzmu; ciągle nam daleko do tego celu. Nasza grupa podjęła inicjatywę w tej debacie, ponieważ uważamy, że Europa jeszcze nie w pełni uświadomiła sobie skalę niebezpieczeństwa, wobec którego stoimy.
Pierwszym, najbardziej bezpośrednim zagrożeniem jest zagrożenie naszego codziennego bezpieczeństwa ze strony islamskich i innych grup terrorystycznych, takich jak ETA w Hiszpanii. Widzimy to codziennie, panie komisarzu. Drugim zagrożeniem, równie niepokojącym, jest możliwość, że te potężne sieci mogłyby przejąć kulturę polityczną europejskich demokracji dla podważenia naszych podstawowych wartości i zastąpienia ich swoimi religijnymi zasadami. Musimy dążyć do tego, by nasze państwa członkowskie bardziej współpracowały w walce z międzynarodowym terroryzmem. Rezygnacja w marcu Koordynatora Antyterrorystycznego UE, Hugo de Vriesa, i niemożność zastąpienia go do tej pory pokazuje, ile wciąż pracy przed nami. Prawdą jest, że pan de Vries zrezygnował z powodów osobistych, ale dobrze wiemy, że niedostatek zasobów, jakimi dysponował oznaczało, że nie był w stanie zakończyć trudnego zadania, które mu przypisano.
Prosimy Radę, nieobecną w tej chwili, oraz Wysokiego Przedstawiciela ds. WPZiB, pana Solanę, i przewodniczącego Komisji, José Manuela Barroso, do spełnienia swojego obowiązku i jak najszybszego powołania nowego Koordynatora Antyterrorystycznego UE z wystarczającymi środkami.
Panie i panowie! Walka z organizacjami terrorystycznymi wymaga wielkiej stanowczości i nie może dopuszczać negocjacji czy ustępstw. Organizacje terrorystyczne nie są tradycyjnymi scentralizowanymi formacjami, które można pokonać poprzez konwencjonalne działania militarne. Działają w formie sieci, używając najnowocześniejszej technologii dla wykonania swoich kryminalnych działań. Tylko poprzez zebranie znacznych środków finansowych, ludzkich i wywiadowczych będziemy mieli szansę zneutralizowania tych sieci. Szanując się nawzajem, respektując przepisy prawa i swobody publiczne, potwierdzając nasze ideały dotyczące człowieka i życia w społeczeństwie i działając razem, położymy kres terroryzmowi, który, dysponując techniką XXI wieku, jest inspirowany uprzedzeniami i wykorzystuje metody z najgorszych okresów ludzkości.
Nie jest to, jak się często uważa, konflikt cywilizacji, lecz konfrontacja pomiędzy tymi, którzy szanują życie ludzkie i pluralizm ponad wszystko, a tymi, którzy w imieniu dżihadu eliminują każdego, kto nie myśli tak jak oni czy posiada inny system wartości. Pamięć ofiar 11 września, których będziemy wspominać za kilka dni, sześć lat po tragicznych wydarzeniach na Manhattanie, oraz ofiar zamachów w Madrycie i Londynie, zobowiązuje nas do podjęcia zdecydowanych działań. Mieszkańcy Europy potrzebują bezpieczeństwa, bezpieczeństwa w życiu zawodowym, bezpieczeństwa w dostawach energii i bezpieczeństwa żywności. To, co musimy zrobić dla Europy, po zagwarantowaniu pokoju, to zrobić wszystko, co w naszej mocy, żeby zagwarantować podstawowe bezpieczeństwo, czyli bezpieczeństwo osobiste.
autor. - FR Panie przewodniczący, panie przewodniczący Rady, panie komisarzu! Państwa członkowskie wdrożyły wiele instrumentów do walki z terroryzmem. Mimo tego, wiele krajów europejskich ciągle jest narażonych na znaczne ryzyko terroryzmu i jest rzeczą słuszną po kilku latach obowiązywania tych instrumentów, aby ocenić efektywność wdrożenia europejskiego prawodawstwa w tym obszarze.
Mimo środków zachęcających krajowe organy odpowiedzialne za zwalczanie terroryzmu do współdzielenia informacji, potrzeba większego wzajemnego zaufania jest wyraźnie widoczna. Aby sprawić, by walka z terroryzmem była naprawdę skuteczna, nie musimy rozszerzać obecnej legislacji, ale musimy sprawdzić, czy państwa członkowskie stosują ją poprawnie. Myślę, że powinniśmy się skupić szczególnie na autentycznej poprawie współpracy między państwami członkowskimi.
Przeprowadzenie oceny pozwoliłoby nam na rewizję omawianych regulacji. Wydaje mi się konieczne, by w trakcie tego procesu przywrócić równowagę między potrzebą bezpieczeństwa naszych obywateli a zabezpieczeniem ich prawa do ochrony prywatności. Niektóre przyjęte środki są bardzo restrykcyjne dla naszych obywateli i możemy teraz zobaczyć z perspektywy czasu, że nie wszystkie przyniosły oczekiwane rezultaty i mogą, przeciwnie niż zamierzono, dawać jedynie fałszywe wrażenie bezpieczeństwa.
Walka z terroryzmem wymaga także lepszej współpracy między Unią Europejską i jej partnerami na całym świecie. W naszych stosunkach transatlantyckich, dla przykładu, musimy nalegać na opracowanie wspólnej strategii walki z terroryzmem, która szanować będzie podstawowe prawa i prywatność. Unia Europejska powinna przyjąć podejście globalne do tych problemów, aby ustalić generalne reguły wymiany informacji z naszymi amerykańskimi partnerami oraz reguły ochrony danych w ramach tych wymian.
Parlament Europejski często też pozostawał poza debatami Rady na temat terroryzmu. Myślę, że teraz ważnym jest dla nas, aby odbyć autentyczną debatę prowadzącą do lepszej kontroli demokratycznej przez Parlament Europejski i przez parlamenty krajowe.
autor. - (DE) Panie przewodniczący! Lata 2001-2007 były sześcioma latami politycznie umotywowanej walki przeciw terroryzmowi. Jedyną rzeczą, którą widzieliśmy w przeciągu tych sześciu lat jest dążenie do odpowiedzi na każdy podjęty środek przez właściwe działanie. Nie mogę jednak zrozumieć podejścia do rozwoju polityki antyterrorystycznej w kontekście globalnym. Jaką rolę odgrywamy? Jaką rolę chcemy odgrywać w świecie? Czy mamy jakiś plan, który pozwoli nam to osiągnąć?
Do dziś nie zobaczyłem żadnego planu bądź dokumentu pochodzącego z Komisji lub Rady - lub nawiasem mówiąc, z któregokolwiek państwa członkowskiego - który by proponował krótko-, średnio- i długoterminową strategię antyterrorystyczną. Uruchomiliśmy środki krótkoterminowe, blokując przepływy finansowe, co było doskonałym posunięciem. Uruchomiliśmy środki do walki z terroryzmem w średnim terminie, włączając w to dane biometryczne w dokumentach identyfikacyjnych, czego ja osobiście nie uważam za właściwe podejście, lecz zostało to przyjęte przez polityczną większość.
Jeśli chodzi o długi termin, nie widziałem żadnego postępu bądź ruchu w obszarze wsparcia rozwoju, który mógłby być zrozumiały w kontekście bezpieczeństwa politycznego. Nie widzę też żadnych działań w odniesieniu do kultur, w których terroryzm może się przypuszczalnie rodzić, tj. naszych wysiłków, aby żyć globalnym życiem, aby przyzwoicie współistnieć ze sobą w zglobalizowanym świecie, zamiast jedynie próbować przekazać informacje o naszym społeczeństwie reszcie świata. Dlatego pytanie brzmi: jaką rolę przyjmie Europa?
Odpowiedź od 11 września 2001 roku składała się z różnorakich działań: przy okazji każdego ataku właściwe rządy usiłowały uspokajać ludzi, uruchamiając krótkoterminowe środki, czy była to brytyjska popędliwość do wdrażania prawa obowiązku przechowywania danych jako bezpośredniej odpowiedzi na tragiczne ataki w Londynie, czy niemieckie zabiegi dotyczące przeforsować poszukiwania on-line. Brak jest pod tym wszystkim planu. Naruszenia podstawowych praw, tak jak w przypadku praw dotyczących sytuacji nadzwyczajnych, same nie rozwiążą problemu. Jeżeli chcemy walczyć z terroryzmem z sukcesem, musimy zdefiniować światową rolę Europy w tej potyczce, zamiast zdawać się na działania krajowe, które przeprowadzane są jedynie w Europie.
autorka. - (IT) Panie przewodniczący, panie i panowie! Fakt, że przełożywszy tę debatę z lipca na wrzesień, odbywamy ją w obecnych okolicznościach, przy braku Rady, w sprawach, które chcemy omawiać, pokazuje sam z siebie, że Europa jest w rzeczywistości nieprzygotowana do poradzenia sobie z problemem terroryzmu w sposób stanowczy i wyczerpujący oraz że ten parlament jest niestety nadal zbyt słaby pod względem politycznym.
Kiedyś istniały grupy terrorystyczne w różnych krajach EU, występowały wewnętrzne problemy, Europa była już w znacznym stopniu zjednoczona i prowadzono rozmowy już o wspólnej strategii, która nigdy się nie zmaterializowała. Dotarliśmy do roku 2001 i dowiedzieliśmy się, że terroryzm jest zjawiskiem globalnym, że nie jest to organizacja o strukturze piramidy, ale że jest złożona z komórek komunikujących się głównie przez Internet i przez najlepsze systemy IT, z korzeniami rozproszonymi na całym świecie i zdolne do zaatakowania, jak chcą i kiedy chcą.
Pomimo tego nie istnieje strategia Unii Europejskiej dotycząca kontroli Internetu lub wyznaczająca określone zasady bezpieczeństwa obywatelom, którzy nie rozumieją, jakie środki zostały przyjęte przez EU lub przyjęcie jakich przewiduje się w najbliższej przyszłości. Najważniejszym środkiem jest nałożenie odpowiedzialności na dostawców, którzy udostępniają strony, które promują, wspierają, bądź usprawiedliwiają działania terrorystyczne, na przykład poprzez obowiązkowe blokowanie stron, które mogą prowadzić bezpośrednio bądź pośrednio do osób, które głoszą, usprawiedliwiają bądź wzywają do przemocy. Szwajcaria robi to już od dawna, podczas, gdy Europa nadal się waha i dyskutuje na próżno.
Nie ma wspólnego stanowiska w sprawie monitorowania pozornych miejsc spotkania religijnego bądź imamów oszustów, którzy - jak to ostatnio zdarzyło się w Holandii i we Włoszech - wykorzystywali miejsca, które powinny być poświęcone modlitwie, na sianie nienawiści, na planowanie ataków, podjudzając do przemocy przeciw Zachodowi, demokracji, prawom człowieka, włączając w to prawa kobiet, przeprowadzając ataki terrorystyczne w naszych miastach.
Nie wystarczy już, panie przewodniczący, mówić o wspólnej strategii przeciw terroryzmowi. Potrzebujemy siły i odwagi do podjęcia decyzji, do działań w celu z jednej strony przeciwdziałania przyszłym atakom, a z drugiej neutralizacji komórek terrorystycznych, które czają się w cieniu i nawracają, korzystając z naszych wartości wolności, wolności religii i wolności słowa, aby atakować wolność samą w sobie.
Obecne aresztowania w Danii osób podejrzewanych o planowanie ataków przy użyciu materiałów wybuchowych, pokazują, że nie jest to czas na opuszczanie straży i że prawa antyterrorystyczne przyjęte przez Danię działają, ale aresztowania te wywołują także alarm w Europie. Nie możemy już sobie pozwalać na opieranie się jedynie na efektywności prawa krajowego i efektywności sił śledczych z indywidualnych krajów, lecz potrzebujemy więcej koordynacji.
Zbyt często polityczna poprawność przykrywa niemożność bądź niechęć do podejmowania decyzji. To, co jest zagrożone, to demokracja, wolność, prawo poszczególnych osób do życia w pokoju i wolności. Wolność osiąga się poprzez zasady. Musimy robić to, co jest politycznie słuszne dla strzeżenia nie tylko własnych obywateli, ale także tych osób na świecie, które przestrzegają swoich praw i są świadome swoich obowiązków. Jakiekolwiek opóźnienie sprawia, że jesteśmy współwinni przestępstwa.
Opuśćmy tę debatę z wspólnym postanowieniem podjęcia natychmiastowych kroków, nie z odrębnymi z stanowiskami z prawego bądź lewego skrzydła, ale silni i zjednoczeni. To będzie najlepsza forma hołdu pamięci tych istnień, które od 11 września do dziś zostały pozbawione życia na świecie poprzez zbrodnie. Niech każdy z nas zawsze uważa terroryzm za zbrodnię przeciwko ludzkości.
3. Dodatkowe zasady wspólnej organizacji rynku mleka i przetworów mlecznych (głosowanie)
Panie przewodniczący! Ponieważ na galerii mamy delegację z parlamentu Południowej Afryki, czy możemy poprosić jej członków o przekazanie wiadomości od tej Izby, która wyraża potępienie dla reżimu Mugabe w Zimbabwe, a także oczekuje, że Afryka Południowa podejmie odpowiednie działania mające na celu wprowadzenie w tym kraju zmian na lepsze?
Odnotuję pańską prośbę, którą osobiście przyjąłem z zadowoleniem, i postaramy się zająć się tym przestrzegając jednocześnie zasad parlamentarnych, podczas przeprowadzania głosowania.
na piśmie. - (PT) Uważamy trwałość zasobów rybołówczych za konieczny warunek kontynuowania działań rybołówczych i opłacalności sektora rybołówstwa, ale nie akceptujemy polityki zarządzania flotą - takiej, jaką przyjęła UE - czy też redukcji floty, której głównymi konsekwencjami będzie znaczne zmniejszenie środków produkcji i drastyczna utrata miejsc zatrudnienia.
By osiągnąć trwałą równowagę pomiędzy zdolnością połowową a wielkościami dopuszczalnymi połowów, należy wziąć pod uwagę sytuację gospodarczą i społeczną w sektorze rybołówstwa, poprzez zastosowanie mechanizmów subsydiowania czy też kompensat dla rybaków dotkniętych konsekwencjami gospodarczymi rybołówstwa przyjaznego dla środowiska naturalnego i poprzez działania mające na celu zmniejszenie liczby połowów, szczególnie w najmniej uprzywilejowanych regionach, które są zależne od rybołówstwa.
Podobnie zakres rybołówstwa powinien być dostosowany do istniejących zasobów i do ochrony środowiska morskiego - co jednocześnie będzie promować rybołówstwo przybrzeżne na małą skalę i rybołówstwo nieprzemysłowe; w tym kontekście poszerzenie stref wyłączności z obecnych 12 mil morskich do 24 mil morskich, a w najbardziej zewnętrznych regionach z 100 mil morskich do 200 mil morskich, będzie szczególnie pomocne.
na piśmie. - (FR) Głosowałem za przyjęciem sprawozdania napisanego przez mojego współpracownika, pana posła Casacę ponieważ w jasny sposób podkreśla ono odwrotne od zamierzonych skutki działania obecnego systemu, który czasem powoduje, że podejmowane decyzje są zupełnie oderwane od rzeczywistości.
Przykładem może być połów za pomocą sieci typu "thonaille” na obszarze śródziemnomorskim. Ci, którzy się tym zajmują, czynili znaczne wysiłki, by rozwinąć swoje metody połowu, ale przyjęte ostatnio prawo nakłada na te metody nieproporcjonalne restrykcje, które mogą spowodować wręcz ich zanik. Obecnie rybacy muszą zmierzyć się z konkurencją na wschodnim Atlantyku, zarówno hiszpańską, jak i francuską, co nie jest sprawiedliwe. Zgodnie z propozycjami przedstawionymi w sprawozdaniu, podejście oparte na geograficznym rozkładzie obszarów połowów i biorące pod uwagę indywidualne cechy i stosowane techniki umożliwiłoby bardziej sprawiedliwy rozkład możliwości połowu i zagwarantowałoby trwałą równowagę pomiędzy zdolnością połowową a dopuszczalnymi wielkościami połowów.
na piśmie. - Popieram sprawozdanie pana posła Jamesa Ellesa w sprawie projektu budżetu korygującego nr 5/2007. Jednak chciałabym wskazać pewien problem dotyczący mojego własnego kraju, który może powstrzymać przed dodatkowymi wydatkami.
Problem Wielkiej Brytanii polega na tym, że Margaret Thatcher i umowa z Fointebleau z 1984 r. zostawiły przyszłym rządom tzw. "poison pill”. Fontainebleau zapewnia Brytanii zwrot dwóch trzecich różnicy pomiędzy naszymi rocznymi składkami a rocznymi wpływami z Unii Europejskiej. Tak więc każdy nowy program wydatków kosztuje Wielką Brytanię podwójnie; najpierw płacimy nasze 50%, a następnie tracimy dwie trzecie składek, w naszym przypadku zmniejszając dotacje UE z 50% do mniej niż 17%. Biorąc pod uwagę ten fakt, składki Wielkiej Brytanii stanowią nieco poniżej 15% budżetu ogólnego, a każdy nowy projekt, za który Wielka Brytania dostaje mniej niż jedną trzecią, pozostawią Wielką Brytanię stratną.
na piśmie. - (PT) Sprawozdanie stwierdza, że w przybliżeniu 110 miliardów ton/km towarów niebezpiecznych - niebezpiecznych dla ludności i dla środowiska naturalnego - jest rocznie transportowanych w UE, co stanowi prawie 8% wszystkich transportowanych towarów. Około 58% z nich jest przewożonych koleją, 25% drogą powietrzną i 17% drogą wodną śródlądową.
W tym kontekście wierzymy, że pożyteczna i konieczna współpraca na szczeblu UE musi strzec pełnej suwerenności państw członkowskich w kwestii transportu (niebezpiecznych) towarów na ich terytorium, na przykład poprzez prawo do regulowania, do wydawania pozwoleń w poszczególnych przypadkach i do zabraniania transportu niebezpiecznych towarów, szczególnie z powodu bezpieczeństwa państwa czy ochrony środowiska naturalnego.
Jest to kwestia zasad, które stają się coraz bardziej istotne w kontekście nieokiełznanej liberalizacji transportu promowanie przez Unię Europejską.
na piśmie. - (DE) Wniosek dotyczący uproszczenia i unifikacji prawodawstwa europejskiego w sprawie transportu niebezpiecznych towarów powinien być zatwierdzony w całości, także pod względem lepszych regulacji.
W dniu 31 sierpnia 2007 r. odwiedziłem główną siedzibę zarządzania ruchem siedmiu tuneli drogowych, między innymi najdłuższym tunelem w Niemczech, i uświadomiłem sobie szczególną potrzebę ujednolicenia warunków transportu towarów niebezpiecznych w tunelach.
Transport nie tylko towarów jako takich, ale także towarów niebezpiecznych, gwałtownie się zwiększa - i dzieje się to na całym świecie, tak więc wzrost ten nie może być dłużej zaspokojony przez jeden środek transportu. Tak więc znacznie bardziej sensowne jest przyjęcie odpowiednich zasad transportu nie tylko drogowego i kolejowego, ale także drogą wodną śródlądową. Wtedy znacznie wzrastają szanse na zastosowanie podejścia współmodalnego do problemu potrzeb transportowych. W odniesieniu do naszych współobywateli, szczególnie warto wspomnieć o tym, że obecny akt prawny nie bierze pod uwagę nie tylko konkretnych zaleceń ONZ, ale także wymagań subsydiarności państw członkowskich. Fakt, że dyrektywa streszcza cztery "stare” dyrektywy i oszczędza 2 000 stron tekstu prawodawczego, sprawia, że staje się ona przykładem redukcji biurokracji.
Państwa członkowskie zatrzymają prawo do regulowania czy nawet zakazywania transportu pewnych towarów niebezpiecznych na ich terytorium, na przykład z powodu bezpieczeństwa państwa czy ochrony środowiska naturalnego. W końcowej analizie społeczeństwo może oczekiwać, że dyrektywa ta przyczyni się do poprawienia zarówno bezpieczeństwa transportu, jak i ochrony środowiska naturalnego.
na piśmie. - (FR) Wniosek Komisji mający na celu jednolicenie zasad transportu towarów niebezpiecznych jest krokiem w dobrym kierunku. W istocie przedstawiony tekst ma na celu uproszczenie i ujednolicenie istniejącego prawodawstwa wspólnotowego.
Obecnie o transporcie niebezpiecznych towarów (koleją, drogowym i wodami śródlądowymi) decyduje nie mniej niż cztery dyrektywy, a także wiele decyzji Komisji. Ten całkowicie niespójny zbiór oznacza, że zasady są zbyt skomplikowane, trudne do transponowania do ustawodawstwa krajowego i często przestarzałe.
Jest to temat szczególnie ważny, ponieważ natężenie transportu śródlądowego ciągle wzrasta, tak jak natężenie transportu towarów niebezpiecznych. Rocznie w UE transportuje się 110 miliardów ton/km/rok, co stanowi 8% wszystkich transportowanych towarów. Ze względu na swoją strategiczną pozycję jako skrzyżowania Europy, drogi Francji, a także jej sieć kolejowa i wodna jest często przepełniona i zatem narażona na wypadki.
Najwyższy czas, aby wyeliminowano drugorzędne, zbyt rozwlekłe prawodawstwo i pozwolono różnym agencjom, ale także władzom państwowym, na zagwarantowanie i pełne wzmocnienie bezpieczeństwa tego rodzaju transportu.
na piśmie. - (DE) Biorąc pod uwagę ciągły wzrost przewozów frachtowych, katastrofalny w skutkach pożar ciężarówki w tunelu św. Gotharda i inne wydarzenia, na pewno usłyszymy więcej przerażających historii o wypadkach ciężarówek. Jest to szczególnie istotne, ponieważ ciężarówki biorą udział w nieproporcjonalnie dużej liczbie wypadków na autostradach, i ponieważ ze względu na presję i współzawodnictwo nie są przestrzegane okresy postoju i odpoczynku. Słabo naprawione drogi i powstawanie korków drogowych zwiększają potencjalne ryzyko.
Jeśli pojazd przewożący niebezpieczne towary bierze udział w wypadku, konsekwencje tego są znacznie poważniejsze. Ponadto ustawicznie nielegalnie przewożone są materiały radioaktywne, żrące i wybuchowe, co stawia w obliczu śmiertelnego zagrożenia służby ratownicze przybywające na miejsce, jeśli zdarzy się wypadek. Uaktualnienie wymogów bezpieczeństwa jest jedyną słuszną i odpowiednią decyzją, i dlatego ja także głosowałem za tym sprawozdaniem, pomimo że powinny zostać wzmocnione także kontrole.
na piśmie. - (PT) Jednym z podstawowych zobowiązań UE jest stworzenie bezpiecznych warunków życia obywateli Europy. Natężenie transportu lądowego towarów niebezpiecznych w UE ciągle wzrasta i, zgodnie z tym wzrostem, powiększa się także liczba przewożonych towarów niebezpiecznych.
Tak więc musimy dopilnować, aby stosowane do transportu towarów niebezpiecznych prawodawstwo było uproszczone i przejrzyste. Zamiar, by w jednej dyrektywie uwzględnić transport drogowy, kolejowy i wodami śródlądowymi niebezpiecznych towarów może sprzyjać współmodalności i, poprzez zastosowanie przyjętych zasad, poprawić bezpieczeństwo i szybkość opartą na przyjęciu nowych kryteriów szybkiej dostawy towarów i zapewniania odpowiednich usług. Tak więc warunkiem wstępnym jest zwiększenie bezpieczeństwa transportu na terytorium UE, w tym także transportu towarów niebezpiecznych; uważam, że będzie to możliwe wraz z wdrożeniem środków zawartych w tej dyrektywie.
na piśmie. - Głosuję za przyjęciem sprawozdania posła Bogusława Liberadzkiego w sprawie "Transportu lądowego towarów niebezpiecznych”.
Profesor Liberadzki jest wybitnym specjalistą w dziedzinie transportu. Przedstawione przez niego sprawozdanie jest rzetelne i dogłębnie analizuje podjęty problem.
Niewątpliwie jednym z priorytetów Unii Europejskiej jest zapewnienie Europejczykom bezpiecznych warunków życia. Zatem obejmuje to także bezpieczeństwo transportu w obrębie Unii, a w szczególności transportu towarów niebezpiecznych. Wzmożony obrót towarowy i usługowy wywołał zwiększenie zarówno transportu drogowego, kolejowego, jak i rzecznego. Dlatego, też popieram inicjatywę objęcia tych form transportu jedną dyrektywą. Uważam, że na poziomie europejskim należy dążyć do ustanawiania legislacji o jak największej wartości dodanej dla obywateli UE. Ujęcie przepisów w jednym dokumencie UE podniesie ich przejrzystość, dostępność oraz skuteczność ich wykorzystywania.
(DE) Panie przewodniczący! Głosowałem za sprawozdaniami pani Jeggle, ponieważ mam nadzieję, że umożliwią one naszym rolnikom przetrwanie. Przecież był taki czas, kiedy rolnicy mogli dobrze zarobić na swoje utrzymanie. Obecnie ceny żywności ciągle rosną, ale zysk z tego czerpią duże przedsiębiorstwa nakładające duże marże, a zwykli rolnicy są spychani do roli suplikantów. Aby przetrwać, właściciele małych gospodarstw rolnych często potrzebują dodatkowych źródeł dochodu, a miłość do natury jest jedyną i nadrzędną przyczyną, dla której znoszą ten podwójny ciężar. Coraz więcej osób uznaje się za przegranych, co już doprowadziło do zależności od towarów importowanych, takich jak owoce, warzywa i produkcja karmy.
Od wstąpienia do UE, ponad 50% austriackich rolników zrezygnowało z produkcji mleka. Tak więc szybko zbliżamy się do punktu, w którym nasza samowystarczalność w zakresie świeżego mleka i produktów mlecznych będzie zagrożona.
(CS) Panie przewodniczący, panie i panowie! Podczas dzisiejszego głosowania dotyczącego trzech sprawozdań na temat mleka wyraziłem swoje poparcie dla wniosków Komisji, ponieważ uważam, że są one krokiem w dobrym kierunku.
Kolejnym punktem porządku dziennego są oświadczenia Rady i Komisji dotyczące niestabilności finansowej i wpływu na rzeczywistą gospodarkę.
Panie przewodniczący, członkowie Komisji, panie i panowie! Jak państwo wiedzą, jeszcze za wcześnie, by ocenić ostatnie niepokoje na rynkach finansowych. Musimy poczekać na bardziej konkretne dane ekonomiczne a, jak państwo wiedzą, Rada nie odbyła posiedzenia od końca lipca, ale zgadzam się z panem Jean-Claudem Junckerem, przewodniczącym Eurogroup, że w tej chwili nie istnieje widoczny wpływ na prognozy wzrostowe w strefie euro jako całości.
Gospodarka europejska nadal wykazuje silny wzrost oparty na solidnych podstawach. W tym roku osiągnięto bardzo pozytywne wyniki w dziedzinie zmniejszania deficytu budżetowego, stabilności euro, wzrostu gospodarczego i zatrudnienia.
To na tym tle musimy rozważyć ostatnie niepokoje finansowe, o których mówiłem wcześniej. To wszystko, co mam w tej chwili do powiedzenia na ten temat. Jestem przekonany, że podczas nieformalnego posiedzenia ministrów Ecofin, które odbędzie się 14. i 15. września w Porto w Portugalii, sytuacja ekonomiczna i finansowa Unii Europejskiej zostanie przeanalizowana bardziej szczegółowo, jak zwykle w przypadku tych posiedzeń Rady, w oparciu o pełniejsze i bardziej aktualne dane.
Pragnę również zapewnić państwa, że prezydencja portugalska będzie nadal dążyć do utworzenia wspólnego rynku usług finansowych. Ponadto ciągłe znaczące inwestycje na rzecz konwergencji praktyk nadzorczych i stałe usprawnianie ram ostrożnościowych jasno dowodzą, że nie zaniedbaliśmy znaczenia systemu wspierającego stabilność finansową.
Wreszcie prezydencja jest ogólnie zaangażowana w kontynuację wdrażania agendy lizbońskiej. Wdrożenie agendy to najlepsze, co możemy zrobić dla wzmocnienia potencjału rozwojowego gospodarki europejskiej i utrzymania jej solidnych podstaw. Prezydencja portugalska jest nadal silnie zaangażowana w te działania.
Komisja. - (ES) Panie przewodniczący, panie i panowie! W ostatnich tygodniach doszło do poważnych niepokojów na rynkach finansowych, spowodowanych początkowo pogorszeniem na rynku kredytów hipotecznych typu sub-prime w Stanach Zjednoczonych.
Pogorszenie to rozszerzyło się na wszystkie rynki finansowe poprzez papiery wartościowe i produkty finansowe wspierane za pomocą tych kredytów, które w ostatnich latach były nabywane w znacznych ilościach przez instytucje finansowe niemal na całym świecie.
Jeśli przyjrzymy się korektom na rynkach giełdowych w ostatnich tygodniach, nie były one większe niż poprzednie korekty rynku w ostatnich dwóch latach. Jednak ostatnie wydarzenia są nietypowe, ponieważ doprowadziły do kryzysu płynności na rynkach międzybankowych, zmuszając banki centralne do zapewnienia zastrzyku znacznych sum pieniędzy. Problemy z płynnością są jasno powiązane ze spadkiem zaufania w wyniku braku informacji na temat światowej ekspozycji operatorów rynkowych na produkty powiązane z kredytami wysokiego ryzyka w Ameryce Północnej.
Wpływ tych niepokojów może być większy niż doświadczyliśmy do tej pory i dlatego wymaga naszej szczególnej uwagi i w pełni uzasadnia naszą dzisiejszą debatę. Jest jeszcze za wcześnie, by ocenić konsekwencje tego kryzysu dla gospodarki.
Ostateczny wpływ zależeć będzie zasadniczo od trzech czynników. Po pierwsze musimy ustalić, jaki jest bezpośredni wpływ pogorszenia na rynku mieszkaniowym w Stanach Zjednoczonych na całą gospodarkę amerykańską, choć bez wątpienia wpływ ten będzie negatywny, a wzrost gospodarczy w Stanach Zjednoczonych okaże się niższy niż do tej pory przewidywano. Biorąc pod uwagę wpływ gospodarki amerykańskiej na całą gospodarkę światową, spowolnienie wzrostu w Stanach Zjednoczonych będzie mieć pewne znaczenie dla całego świata, a zwłaszcza dla gospodarek europejskich. W naszym przypadku wpływ ten powinien zasadniczo pozostać ograniczony, ponieważ państwa UE handlują głównie z innymi państwami w ramach Unii. Ponadto gospodarka światowa nadal cieszy się dość wysokim wzrostem, między innymi dzięki dynamice państw wschodzących. Państwa wschodzące na pewno nie zostały silnie dotknięte w wyniku tego kryzysu.
Drugim ważnym czynnikiem podczas oceny potencjalnego wpływu niepokojów finansowych są zmiany w warunkach finansowania przedsiębiorstw i gospodarstw. Już doświadczamy ponownej wyceny premii za ryzyko, aby lepiej dostosować ją do rzeczywistej oceny tego ryzyka. W ten sposób koryguje się sytuację, w której duża płynność doprowadziła do pewnego rozluźnienia oceny ryzyka. Ma to zalety, ale gdyby warunki finansowania zostały zaostrzone ponad pewien poziom, działalność gospodarcza niewątpliwie ucierpiałaby wskutek ograniczonej dostępności kapitału.
Trzecim, prawdopodobnie najważniejszym i najtrudniejszym do przewidzenia czynnikiem, jest wpływ na zaufanie. Zaufanie to kluczowa siła napędowa decyzji inwestycyjnych i nabywczych, lecz w odróżnieniu od poprzednich czynników stanowi wartość subiektywną opartą na ogólnych przesłankach, postrzeganiu i informacjach otrzymywanych przez podmioty gospodarcze. Obejmuje to między innymi informacje pochodzące od władz, w tym rządów, przedstawicieli parlamentu, oraz od organizacji międzynarodowych.
Uważam zatem, że niniejsza debata stanowi dobrą okazję nie tylko do oceny bezpośrednich skutków tego, co stało się na rynkach w ostatnich tygodniach, ale również do przypomnienia i podkreślenia, że, jak przed chwilą powiedział przedstawiciel Komisji, gospodarka europejska nadal opiera się na silnych podstawach, które nie powinny w znaczący sposób osłabnąć w wyniku ostatnich zawirowań i dlatego nasza gospodarka ma duże szanse poradzenia sobie z zaistniałymi niepokojami.
Jak już mówiłem, gospodarka światowa nadal jest niezwykle dynamiczna i dzięki temu nadal istnieje nadwyżka handlowa w zewnętrznym sektorze naszej gospodarki, jak dowodzą najnowsze statystyki opublikowane przez Eurostat. Inwestycje, zwłaszcza w dobra kapitałowe, pozostają na wysokim poziomie, wspomagając bieżącą działalność gospodarczą i zapowiadając przyszłą poprawę wydajności. Konsumpcja prywatna wzrasta dzięki stałemu tworzeniu miejsc pracy. Nasze najnowsze statystyki wykazują, że stopa bezrobocia w strefie euro i w UE jest niemal porównywalna do historycznie najniższych poziomów: w przypadku strefy euro bezrobocie wynosi poniżej 7%. Inflacja utrzymuje się na stałym poziomie.
Dzięki tym wszystkim czynnikom przedsiębiorstwa osiągają wyniki dodatnie, które powinny umożliwić im sprostanie ewentualnemu zaostrzeniu warunków kredytowania, nie zmuszając ich równocześnie do rewizji planów inwestycyjnych i rozwojowych. Krótko mówiąc, panie i panowie, biorąc pod uwagę fakt, że jedno z zagrożeń kryzysowych, przed którym ostrzegano nas od jakiegoś czasu, gdy publikowaliśmy nasze prognozy ekonomiczne - ryzyko kryzysu na amerykańskim rynku kredytów hipotecznych i jego wpływ na gospodarkę Stanów Zjednoczonych - spełniło się, nie ma wątpliwości, że wzrost w tym i przyszłym roku w Unii Europejskiej i w strefie euro nie przekroczy naszych prognoz podanych w maju bieżącego roku.
Mimo wszystko mamy powody, by nie obawiać się o podstawy gospodarki europejskiej i jej zdolność przezwyciężenia obecnych zawirowań. We wtorek 11 września przedstawię w imieniu Komisji przejściowe prognozy wzrostowe na rok 2007 zarówno dla strefy euro, jak i dla UE, które pozwolą nam wstępnie ocenić wpływ kryzysu.
Tego samego dnia będę miał okazję przedstawić państwu te prognozy na posiedzeniu Komisji ds. Gospodarczych i Monetarnych. Jak państwo wiedzą, z prognozami na rok 2008 i następne będziemy musieli poczekać do opublikowania naszych prognoz ekonomicznych, jak zwykle w listopadzie.
komisarz. - Panie przewodniczący! Kryzys kredytów hipotecznych typu sub-prime w Stanach Zjednoczonych i jego potencjalny wpływ w Europie zajmowały naszą uwagę przez ostatnie tygodnie. Europejski rynek kredytów hipotecznych charakteryzuje się innymi cechami niż rynek amerykański, a zatem istnieje mniejsze prawdopodobieństwo, że problemy o podobnej skali pojawią się w najbliższej przyszłości w Europie. W Unii Europejskiej kredyty typu sub-prime są bardzo ograniczone w porównaniu ze Stanami Zjednoczonymi i mamy odpowiednie zabezpieczenia, takie jak przepisy dotyczące pożyczek oraz ograniczania wartości kredytu w stosunku do wartości zabezpieczenia.
Jednak ostatnie zamieszanie pokazało wyraźnie wzajemne powiązania i globalizację rynków finansowych. Ryzyko rozłożyło się w rozsądny sposób. To dobra wiadomość. Problemem pozostaje jednak przenoszenie się ryzyka. Niektóre banki i fundusze inwestycyjne w Europie są narażone na ryzyko związane z papierami wartościowymi opartymi na kredytach typu sub-prime. Pojawiły się pewne poważne problemy, przede wszystkim w wyniku zmniejszenia płynności na rynkach ABS i papierów komercyjnych.
Jaką lekcję może wyciągnąć z tego kryzysu Europa? Za wcześnie na konkretne wnioski, ponieważ niepewność rynku pozostaje zbyt duża. Ważne jest również, by reagować w sposób rozsądny, nie spiesząc się z oceną sytuacji. Reakcje w postaci szybkich decyzji prawdopodobnie okażą się niewłaściwe.
Po pierwsze, wzajemne powiązania rynków dowodzą wagi spójnego podejścia do uregulowań w postaci rozsądnych zasad ostrożnościowych i odpowiednich standardów ochrony inwestorów. Sprawia to, że dialog regulacyjny Komisji ze Stanami Zjednoczonymi i innymi instytucjami staje się jeszcze bardziej istotny. Wysokie standardy uregulowań są niezbędne na wszystkich globalnych rynkach finansowych, biorąc pod uwagę "efekt rozlewania”.
Po drugie nieuchronnie pojawiają się pytania o kredyty hipoteczne w Stanach Zjednoczonych. Choć jestem za samym ułatwianiem dostępu do rynku mieszkaniowego dla osób, których normalnie nie byłoby stać na zakup mieszkania, bez wątpienia należy dyskutować o kwestii odpowiednich uregulowań i ochrony konsumenta z perspektywy czasu. Poprawki są w trakcie przygotowywania, ale trochę potrwa, zanim uda się rozwiązać ten problem.
Jednym z wniosków z tego kryzysu jest to, jak ważna jest ciągła edukacja finansowa obywateli przy zapewnieniu równocześnie odpowiedzialnego kredytowania. W Unii Europejskiej już przyglądamy się tym kwestiom w ramach naszej bieżącej pracy nad kredytami konsumenckimi i hipotecznymi oraz edukacją konsumentów.
Po trzecie, centralną kwestią tego kryzysu jest przenoszenie kredytów hipotecznych i związanego z nimi ryzyka na inne osoby. Czasem ryzyko to powraca do banku wyjściowego, gdy jego instrumenty finansowe nie są w stanie sprzedać lub sfinansować papierów wartościowych pochodzących z banku.
Zdecydowanie musimy przyjrzeć się bliżej zachodzącym tu mechanizmom, czyli roli strumieni i instrumentów finansowych specjalnego przeznaczenia, oraz ich znaczeniu dla banków europejskich.
Analizy wymagają również kwestie wyceny złożonych produktów sekurytyzacyjnych oraz rynkowe mechanizmy rozliczeniowe w stresowych sytuacjach rynkowych. Ostatni kryzys rynkowy podkreślił także znaczenie ryzyka reputacyjnego, jak i ryzyka płynnościowego, jako ważnych czynników oceny ryzyka ponoszonego przez banki w przypadku transakcji złożonych.
Po czwarte, co z Basel II, nową umową dotyczącą wymagań kapitałowych banków? Basel II zapewnia bankom i firmom inwestycyjnym możliwość właściwej oceny ryzyka i odpowiedniego kalibrowania kapitału. Podobnie jak Solvency II, odpowiednik Basel II dla sektora ubezpieczeniowego.
pytania ustnego do Rady dotyczącego celów konferencji stron konwencji w sprawie walki z pustynnieniem, która ma się obyć w Madrycie w dniach 3-14 września skierowane przez Miroslava Ouzký, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności - B6-0140/2007), oraz
pytania ustnego do Komisji dotyczącego celów konferencji stron konwencji w sprawie walki z pustynnieniem, która ma się obyć w Madrycie w dniach 3-14 września skierowane przez Miroslava Ouzký, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności - B6-0312/2007).
autor. - (CS) Panie przewodniczący! Po pierwsze, chciałbym przeprosić tłumaczy ustnych, ponieważ nie przygotowałem niczego pisemnie i dlatego nie mogłem im dostarczyć z wyprzedzeniem mojej wypowiedzi w formie pisemnej. Będę się jednak starał przemawiać wolno i krótko, jako że samo zagadnienie, o którym zamierzam mówić jest jednoznaczne.
Jako przewodniczący Komisji Ochrony Środowiska Naturalnego, Zdrowia Publicznego i Bezpieczeństwa Żywności pragnę pochwalić prezydencję portugalską za uczynienie kwestii pustynnienia i niedoboru wody jednym z głównych celów swojego programu. Z tego też względu z niecierpliwością oczekuję zbliżającej się konferencji, o której wcześniej wspomniano.
Są Państwo w pełni świadomi, że ten Parlament i cała UE przyjęła zmiany klimatyczne jako jedno z najważniejszych wyzwań w nadchodzącym okresie. Powszechnie wiadomo, że niedobór wody i postępujące pustynnienie są nieodwracalnymi konsekwencjami zmian klimatycznych.
Podzielam zdanie tych, którzy są przekonani, że powinniśmy raczej przygotowywać się na wpływ zmian klimatycznych niż desperacko próbować je zatrzymać, ponieważ nasze starania w tym kierunku prawdopodobnie pójdą na marne. Dziś wiemy na pewno, że Europa, w szczególności jej południowe regiony, będą musiały radzić sobie z niedoborem wody i spadkiem jakości ziemi.
Debaty dotyczące zmian klimatycznych uczą nas, że atmosferyczna utrata wody powoduje pustynnienie, które z kolei jest odpowiedzialne za dalsze ocieplanie klimatu. Wyjście z tego błędnego koła będzie bardzo trudne. Moje pytanie do Komisji Europejskiej i Rady w imieniu mojej komisji brzmi: jakie praktyczne kroki zamierza Komisja i Rada podjąć? Czy wiadomo dziś co można zrobić na szczeblu państw członkowskich a co na szczeblu europejskim?
urzędujący przewodniczący Rady. - (PT) Panie przewodniczący, panie i panowie, panie pośle Ouzký! W pierwszej kolejności pragnę podziękować za nawiązanie do programu prezydencji portugalskiej, dotyczącego ochrony środowiska, a zwłaszcza kwestii związanych z suszą i pustynnieniem. Jest to jeden z priorytetów prezydencji portugalskiej i chciałbym przedstawić związane z tym wyniki, uzyskane podczas nieformalnej Rady ministrów środowiska, która miała ostatnio miejsce w Portugalii.
Nie będę czytał wszystkich punków zawartych we wnioskach prezydencji w tym zakresie. Jednakże uważam je za bardzo interesujące, dlatego chcę zwrócić na nie uwagę, w szczególności w odniesieniu do walki z suszą oraz powiązania między suszą i środowiskiem, a także działań, które moglibyśmy lub powinniśmy podjąć, aby rozwiązać ten narastający problem.
Pragnę również wspomnieć bardziej szczegółowo o konferencji stron Konwencji Narodów Zjednoczonych w sprawie walki z pustynnieniem, która jest także ważnym punktem w tej sesji. Jak wiadomo, konferencja odbywa się w dniach 3-14 września w Madrycie.
W dniu 23 lipca Rada zatwierdziła wnioski ustanawiające priorytety Unii Europejskiej, które UE musi utrzymać na konferencji stron, będącej ósmą konferencją od chwili zatwierdzenia konwencji. W ramach ósmej konferencji stron Rada popiera przyjęcie dziesięcioletniego planu strategicznego i ram mających na celu usprawnienie wdrożenia konwencji Narodów Zjednoczonych, opracowanych przez międzysesyjną międzyrządową grupę roboczą. Z niecierpliwością oczekujemy na wyniki wdrożenia.
Popieramy fakt, że społeczeństwo obywatelskie ma ważną rolę do odegrania w tym kontekście, szczególnie na szczeblu krajowym. Musimy zatem zachęcić do większego uczestnictwa we wdrażaniu i realizowaniu Konwencji Narodów Zjednoczonych w sprawie walki z pustynnieniem wszystkich przedstawicieli społeczeństwa obywatelskiego.
Wiedzą też Państwo, że konferencja stron ma zamiar położyć nacisk na zależność pomiędzy ubóstwem i pustynnieniem, aby pokazać to, w jaki sposób konwencja, przy ścisłej współpracy z odpowiednimi światowymi i regionalnymi podmiotami, może przyczynić się do walki z ubóstwem. Rada uważa, że ważne jest osiągniecie konsensusu w kwestii ulepszonego systemu monitorowania konwencji, opierając się na standardach dotyczących konserwacji, zarządzania i zrównoważonego wykorzystywania suchych terenów. Taki system pozwoli zmierzyć przeszłe i teraźniejsze postępy.
Komisja ds. Nauki i Technologii ma kluczową rolę do odegrania w propagowaniu wiedzy na temat konwencji oraz umożliwianiu podejmowania środków i decyzji na mocniejszych fundamentach. Rada Unii Europejskiej uważa, że wyzwania stawiane przez pustynnienie, zmiany klimatyczne i bioróżnorodność uzupełniają siebie nawzajem i należy do nich podejść w sposób skoordynowany wraz z odpowiednimi politykami, aby opracować synergię i sprawić, aby były one bardziej efektywne. Rada ponadto uważa, że innymi bardzo istotnymi czynnikami jest dostępność odpowiednich środków finansowych, efektywne zarządzanie oraz finansowanie inicjatyw na rzecz walki z pustynnieniem, jak również aktywny i skuteczny sekretariat konwencji.
Susza, jak i pustynnienie, są poważnym źródłem obaw. Rada jest przekonana, że te zagrożenia - suszę i pustynnienie - można skutecznie rozwiązać jedynie w ścisłej współpracy międzynarodowej. Unia Europejska osiąga tym samym swoje cele w tym obszarze we współpracy z państwami trzecimi. Chciałbym przypomnieć Państwu w tym kontekście, że podczas rocznego posiedzenia, które miało miejsce w dniu 25 maja tego roku, Rada Ministrów AKP-UE przyjęła wspólne oświadczenie w sprawie walki z suszą i pustynnieniem.
Wspólne oświadczenie krajów AKP i Unii Europejskiej uznaje ważną rolę Konwencji Narodów Zjednoczonych w sprawie walki z pustynnieniem w ograniczaniu ubóstwa oraz osiąganiu Milenijnych Celów Rozwoju ustanowionych przez Narody Zjednoczone.
Oświadczenie popiera również przyjęcie przez konferencję stron dziesięcioletniego planu strategicznego i zachęca wszystkie strony do wspólnej pracy na rzecz zwiększenia efektywności konwencji Narodów Zjednoczonych. Uważamy zatem, że ważne jest ustanowienie w odniesieniu do realizacji ograniczonej liczby priorytetów wybranych na podstawie danych naukowych oraz wykorzystywanie wskaźników w celu mierzenia poczynionego postępu.
Większe udział społeczeństwa obywatelskiego z jednej strony oraz ulepszona komunikacja i szerszy dialog pomiędzy wszystkimi podmiotami przyczyni się, naszym zdaniem, do zwiększenia efektywności Konwencji Narodów Zjednoczonych w sprawie walki z pustynnieniem.
Komisja Europejska - (ES)( Panie przewodniczący, panie i panowie! Wspólnota Europejska przywiązuje bardzo dużą wagę do roli Konwencji Narodów Zjednoczonych w sprawie walki z pustynnieniem w ograniczaniu ubóstwa od chwili jej podpisania w 1994 roku. Konwencja powstała jako główne narzędzie mające stanowić pomoc w osiąganiu celu zrównoważonego wykorzystywania ziemi, aby zwalczać głód i ubóstwo.
Komisja w dalszym ciągu uważa, że ta konwencja jest kluczową częścią walki z ubóstwem i pustynnieniem. Konwencja jest nadal jedynym w swoim rodzaju forum posiadającym niezbędne kompetencje i doświadczenie, od którego można się uczyć i czerpać pomysły na nowe podejścia do rozwiązania problemu związanego ze spadkiem jakości ziemi. Wiele już osiągnięto, ale jak wiemy, dużo jest jeszcze do zrobienia.
Obecna praca konwencji skupia się na kluczowych zagadnieniach związanych z realizacją działań, takich jak integracja i spójność w strategicznych ramach współpracy. Dotknięte kraje, jak również donatorzy, muszą zapewnić, aby rozwój konwencji był ściśle powiązany z innymi głównymi inicjatywami na rzecz rozwoju oraz w szczególności muszą zapewnić, aby zainteresowany kraj miał proces i go prowadził.
W odniesieniu do celów Unii Europejskiej dotyczących konferencji mającej odbyć się w Madrycie, po pierwsze, Komisja jest w szczególności zadowolona z faktu, że czterech posłów do Parlamentu Europejskiego jest częścią delegacji Wspólnoty na konferencję. Konwencja wkracza w drugie dziesięciolecie i musi się dostosować, aby odpowiedzieć na nowe wyzwania i wykorzystać nowe możliwości. Oznacza to przegląd środków podjętych poprzez konwencję w celu zmaksymalizowania efektywności i skuteczności naszej pracy w walce z degradacją ziemi i ubóstwem.
Biorąc to pod uwagę, celem UE w odniesieniu do konferencji w Madrycie jest przyjęcie dziesięcioletniego planu strategicznego, aby usprawnić realizację konwencji, powstałej w wyniku prac grupy roboczej, zgodnie z wnioskami ostatniej konferencji stron, która odbyła się w 2005 roku. Plan ten, który ma mocne poparcie Unii Europejskiej, stanowi wspólną odnowioną wizję stron dotyczącą strategicznego kierunku, który należy obrać na następne dziesięć lat. Jeśli, jak mamy nadzieję, wspólna wizja zostanie przyjęta, będziemy musieli stworzyć efektywne ramy jej realizacji w celu zmaksymalizowania skuteczności prac sekretariatu konwencji oraz innych instytucji.
Wreszcie temu pakietowi refom będzie towarzyszyć realistyczny budżet będący do przyjęcia dla wszystkich stron, umożliwiający wydatki zgodne z zaplanowanymi działaniami, przy zachowaniu rygorystycznych standardów przejrzystości i jasności. W lipcu urzędujący przewodniczący Rady powiedział, że Komisja ds. Ogólnych i Stosunków Zewnętrznych przyjęła całościowe podejście, o którym mówiłem.
w imieniu grupy PPE-DE - (ES) Panie przewodniczący! Jestem dumna, że udało się nam w Parlamencie przygotować rezolucję, która zostanie złożona na następnej konwencji w Madrycie, organizowanej przez ONZ. Jestem również dumna, że - jak mnie właśnie poinformowano - hiszpański parlament dał nam pozwolenie, co jest absolutnym wyjątkiem i składam z tego tytułu podziękowania na ręce pana Marína, Przewodniczącego Hiszpańskiego Kongresu. Mamy głos i wyrazimy go na posiedzeniu plenarnym hiszpańskiego parlamentu.
Jestem jednak sceptyczna, jeśli chodzi o kwestię pustynnienia. Dokumenty Komisji Europejskiej wskazują, iż w ostatnich latach przekazywana była pomoc na ten cel, a podjęta polityka nie przyniosła wymaganych rezultatów. Dlaczego? Ponieważ polityka dotycząca pustynnienia wymagałaby zintegrowanych systemów i skupienia wszystkich opinii w jedną, a niestety władze działają oddzielnie: rolnictwo nie współpracuje z leśnictwem, polityka wodna funkcjonuje oddzielnie, a w rzeczywistości problemy związane z pustynnieniem są wyjątkowe. Przykładowo, duży obszar ziemi jest nieuprawiany i porzucany, tak jak w przypadku terenów nad Morzem Śródziemnym.
Ta sama europejska polityka rolna sprawia, że na południu Europy i w innych częściach ziemia jest porzucana, a WPR będzie mieć istotny wpływ na pustynnienie. Nie wspominając zmian klimatycznych, obszar, na którym nic się nie robi z problemem niedoboru wody oraz już istniejącego topnienia lodowców, z pewnością będzie mieć wpływ na sytuację ziemi.
Chciałabym tym samym zwrócić uwagę państw na to, że zamiast obserwować, powinny one opracować konkretne polityki i wdrożyć programy. W rzeczywistości chodzi o zintegrowane projekty, w których państwa muszą zająć się zintegrowanymi politykami i aktywnymi politykami. Myślę, że wiemy już wszystko o pustynnieniu, ale podjęto niewiele działania.
W świetle wniosków Rady ds. Ogólnych, sformułowanych podczas posiedzenia w Luksemburgu w dniach 17 i 18 czerwca 2007 roku w sprawie rozszerzenia i konsolidacji globalnego podejścia do imigracji, a także problemów związanych z wdrażaniem metod stałej współpracy międzyrządowej w tej dziedzinie, jakie metody przewiduje Rada, mając na względzie potrzebę opracowania skuteczniejszej polityki unijnej, a w szczególności zwiększenia realnej mocy decyzyjnej Komisji lub Agencji Frontex w takich sprawach, jak opracowywanie pilotażowych projektów stowarzyszonych?
urzędujący przewodniczący Rady. Instytucje UE wdrażają szereg środków, przedstawionych we wnioskach Rady z dnia 18 czerwca 2007 roku w granicach swoich kompetencji, udzielonych im na mocy traktatu, we współpracy z państwami członkowskimi, a także, w stosownych przypadkach, z zainteresowanymi krajami trzecimi.
Odpowiedzialność za kontrolę i obserwację granic zewnętrznych ponoszą państwa członkowskie. Jednakże w interesie wszystkich państw członkowskich należących do strefy Schengen, nie tylko tych, które mają granice zewnętrzne, leży zapewnienie skutecznej kontroli tych granic; dlatego podjęto pewne kroki, aby promować solidarność i współpracę pomiędzy państwami członkowskimi w tym zakresie.
Utworzenie Europejskiej Agencji Zarządzania Współpracą Operacyjną na Zewnętrznych Granicach Państw Członkowskich Unii Europejskiej, znanej powszechnie jako Frontex, na mocy Rozporządzenia Rady (WE) nr 2007/2004, było ważnym krokiem w propagowaniu tej solidarności.
W ten sam sposób kompetencje agencji Frontex rozszerzono, przyjmując 12 czerwca bieżącego roku wniosek w sprawie rozporządzenia Parlamentu Europejskiego i Rady, ustanawiającego mechanizm tworzenia zespołów szybkiej interwencji na granicy, a także opracowując, w roku 2007, centralny rejestr dostępnego wyposażenia technicznego - znany jako "toolbox” - prowadzony przez państwa członkowskie z możliwością udostępnienia go innym państwom członkowskim.
Wspólne operacje i projekty pilotażowe są uruchamiane za zgodą zainteresowanych państw członkowskich. Zespoły szybkiej interwencji na granicy są tworzone na wniosek jednego lub więcej państw członkowskich. Frontex koordynuje realizację tych działań.
Na chwilę obecną nie ma planów rozszerzenia zakresu kompetencji w zakresie podejmowania decyzji przez Komisję lub przez Frontex w tym kontekście. Co więcej, zatwierdzenie decyzji nr 574/2007/WE Parlamentu Europejskiego i Rady ustanawiającej Fundusz Granic Zewnętrznych na lata 2007 - 2013 w ramach programu ogólnego "Solidarność i zarządzanie przepływami migracyjnymi” to kolejny ważny krok ku promowaniu solidarności, który zapewni nowe sposoby rozszerzania pomocy finansowej na te państwa członkowskie, które stosują się do postanowień układu z Schengen na swoich granicach zewnętrznych.
Panie urzędujący przewodniczący! Dziękuję panu bardzo za przekazane mi informacje. Zdaję sobie sprawę z konstytucyjnych ograniczeń rozwoju tych środków współpracy, a także z niechęci wielu państw członkowskich do przyjmowania na siebie większych zobowiązań, zawsze jednak istnieje ryzyko, że fakty nie potwierdzą słów Unii Europejskiej, szczególnie, jeśli chodzi o funkcjonowanie mechanizmu Frontex. Ponieważ współpraca ma charakter ściśle międzyrządowy i dobrowolny, słowa Unii Europejskiej często pozostają jedynie słowami, co oznacza, że program zostaje uruchomiony, a następnie przerwany, albo dlatego, że rządy nie dostarczyły zasobów materialnych, albo też zaoferowały je, a następnie wycofały się z obietnic, co sprawia, że po raz kolejny tłumaczymy opinii publicznej, ku jej wielkiemu niezadowoleniu, że finansowanie zostało wstrzymane natychmiast lub na krótko po uruchomieniu projektu.
Mam nadzieję, że prezydencja będzie zachęcać do utworzenia systemu, dzięki któremu działania nabiorą bardziej trwałego charakteru.
urzędujący przewodniczący Rady. - (PT) Rozumiem pańskie obawy. W każdym razie, musimy jednak myśleć pozytywnie o postępach, jakie udało się poczynić. Biorąc pod uwagę, jak długą przebyliśmy drogę i skąd zaczynaliśmy, utworzenie agencji Frontex jest moim zdaniem sukcesem i krokiem w kierunku współpracy wewnątrz Unii Europejskiej w kwestiach związanych z zarządzaniem granicami zewnętrznymi.
Możemy, jak to zostało powiedziane, rozwijać potencjał i kompetencje agencji Frontex, jeśli zechcą tego państwa członkowskie. Istnieje pojęcie, które ma tu moim zdaniem zastosowanie, nie w kontekście współpracy międzyrządowej, ale w kontekście fundamentalnym, pojęcie, na którym opiera się nasza Unia - tym pojęciem jest solidarność.
Także i tutaj musimy polegać na solidarności, solidarności z państwami członkowskimi, które w każdej chwili mogą jej potrzebować. To pojęcie - którego nie da się niczym zastąpić - odnosi się nie tyle do stosunków między rządami, ile do unii.
Panie urzędujący przewodniczący! Chciałbym wyrazić się jaśniej. Idea agencji Frontex jest wspaniała, ale jej wdrażanie kuleje. Jedną z przyczyn jest tu fakt, że państwa członkowskie nie dostarczają nam obiecanego personelu i sprzętu. Pan Frattini stwierdził, że zobowiązania wypełniono zaledwie w 10%. Chciałbym dowiedzieć się od pana- i niech dowie się także Parlament - jaka jest liczba personelu i jaki sprzęt techniczny, obiecany przez państwa członkowskie, dostarczono jak dotąd, a czego nadal brakuje, i jakie działania zostaną podjęte, aby zapewnić wypełnienie przez państwa członkowskie ich obietnic, co pozwoliłoby agencji Frontex na regularne funkcjonowanie.
urzędujący przewodniczący Rady - (PT) W pełni rozumiem pytanie szanownego pana posła. Musimy pamiętać o zobowiązaniach, jakie poczyniliśmy odnośnie agencji Frontex, zarówno pod względem sprzętu, jaki i funduszy oraz personelu, i musimy dotrzymać tych zobowiązań; chciałbym przy tym zauważyć, że prezydencja nie omieszkała zwrócić uwagi na te aspekty.
Skoro nie wypełniamy naszych zobowiązań, musimy jak najszybciej naprawić ten błąd. To jedyny sposób, aby agencji Frontex mogła skutecznie pełnić przypisaną jej rolę i korzystać z przyznanych jej kompetencji.
Chciałbym usłyszeć, czy wzięto pod uwagę zaangażowanie małych i średnich przedsiębiorstw - w końcu mają one znaczący wkład w tworzenie miejsc pracy w Europie. Chciałbym także wiedzieć, w jakim zakresie - podobnie jak w Stanach Zjednoczonych - zatrudnienie kobiet przyczyniło się do realizacji agendy lizbońskiej. Czy Rada wdrożyła znaczące środki ostrożności, aby odpowiednio zintegrować ze sobą pracowników?
urzędujący przewodniczący Rady. - (PT) Chciałbym powiedzieć, że jeśli chodzi o zarządzanie agencją Frontex i bardziej ogólną kwestię imigracji, podstawowe cele prezydencji portugalskiej to bardziej skuteczna walka z nielegalną imigracją oraz lepsza adaptacja, integracja i jakość życia dla tych, którzy dla nas pracują i przyczyniają się legalnie do naszego rozwoju gospodarczego i społecznego.
Prezydencja portugalska podejmuje w tym celu szereg inicjatyw. Będziemy pamiętać o wartościach, które mają charakter fundamentalny i kluczowy w tym obszarze dla naszych stosunków z krajami trzecimi. Imigracja zawsze będzie dla prezydencji i Rady ważnym elementem dialogu z krajami trzecimi.
Jakie różnice w traktowaniu mężczyzn i kobiet zidentyfikowała Rada w zakresie pracy zarobkowej?
Jak wygląda rozkład geograficzny tych różnic w poszczególnych państwach członkowskich?
Co zrobi Rada, w kontekście dyskusji na temat aktualizacji prawa pracy, aby walczyć z dyskryminacją i zapewnić kobietom i mężczyznom równoprawny dostęp do dobrych miejsc pracy, cechujących się elastycznością i bezpieczeństwem?
Czy możliwe jest uzgodnienie klauzul chroniących macierzyństwo oraz umożliwiających pogodzenie pracy i życia rodzinnego w sektorze prywatnym?
urzędujący przewodniczący Rady. - (PT) Jeśli chodzi o różnice w traktowaniu mężczyzn i kobiet pod względem pracy zarobkowej, zatwierdzono już podstawowe przepisy prawne, włącznie z szeregiem dyrektyw, zapewniających im równe traktowanie w zakresie pensji, dostępu do stanowisk, przeszkolenia zawodowego, awansu i warunków pracy.
Ponadto, Komisja i Eurostat ponoszą odpowiedzialność za monitorowanie sytuacji w tym zakresie w różnych częściach Unii Europejskiej. Bez wątpienia, aby sformułować zasady polityki, potrzebujemy danych wysokiej jakości, obejmujących obszar całej Unii Europejskiej. W tym miejscu z ogromną przyjemnością chciałbym przypomnieć, że Rada i Parlament doszły ostatnio do porozumienia w sprawie utworzenia Europejskiego Instytutu ds. Równości Płci, który będzie zajmował się właśnie tą dziedziną.
Dialog dotyczący praw człowieka oraz konsultacje związane z prawami człowieka, prowadzone z krajami trzecimi (debata)
Następnym punktem jest sprawozdanie pani poseł Valenciano Martínez-Orozco sporządzone w imieniu Komisji Spraw Zagranicznych w sprawie funkcjonowania dialogu dotyczącego praw człowieka oraz konsultacji związanych z prawami człowieka, prowadzonych z krajami trzecimi.
sprawozdawca. - (ES) Pani przewodnicząca! Inspiracją dla stworzenia Unii Europejskiej były niezbywalne wartości. Podobnie jak obserwujemy państwa członkowskie, by mieć pewność, że nie naruszają prawa do wolności, życia i demokracji, musimy mieć decydujący wpływ poprzez dialog na państwa, z którymi utrzymujemy stosunki polityczne, handlowe, gospodarcze lub partnerskie itd., żeby one również respektowały prawa człowieka.
Wśród złożoności i skali zewnętrznych stosunków UE, obszar zajmowany przez dialog i konsultacje w sprawie praw człowieka z krajami trzecimi mógłby pozostać niezauważony lub schowany w tle. Gdyby tak było i pozwolilibyśmy na to, byłby to bardzo poważny błąd.
Niniejsze sprawozdanie dotyczy aspektów, które są niezbędne dla wypełnienia zadania, które jest obowiązkiem UE, zgodnie z art. 11 traktatu o UE, ale jest to również sprawa etyki politycznej. Prawa człowieka powinny być sztandarową wartością polityki zewnętrznej UE, która powinna wykorzystać swoje wpływy dla poprawy warunków życia w krajach, z którymi utrzymuje stosunki. Jest to jeden z kluczowych elementów tego sprawozdania.
Kiedy przystępujemy do negocjacji porozumień gospodarczych czy handlowych z państwem, w którym naruszane są podstawowe prawa, nie możemy rozmawiać o pieniądzach, porozumieniach i kontraktach wstydliwie zamiatając pod dywan obywateli tego państwa.
Jeśli zostawimy prawa człowieka poza salą negocjacyjną, będzie to bardzo makabryczny cynizm. Musimy również przyjrzeć się roli, jaką odgrywają organizacje społeczeństwa obywatelskiego oraz obrońcy praw człowieka, stanowiące ważny głos dla postępu wszystkich uciskanych społeczeństw.
Sprawozdanie, nad którym debatujemy dziś ocenia jeden z głównych instrumentów, które Unia Europejska posiada dla realizacji celów, o których wspomniałem i dla jasnego określenia roli, którą pragniemy odgrywać na świecie. Tylko poprzez szacunek i wzajemność osiągniemy postępy w zadaniu promocji praw człowieka.
Absolutnie wykluczone jest działanie polegające na narzucaniu określonych rozwiązań czy paternalizm. Nie będziemy nikomu prawić kazań, ale mamy obowiązek konsekwentnego działania w naszych stosunkach zewnętrznych i promowania relacji z tymi krajami, które robią postępy, unikając nierównowagi i lepszego traktowania dla niektórych, co mogłoby podważyć naszą wiarygodność.
Sprawozdanie, które przedstawiam Izbie wzywa do działania na trzech poziomach: potrzebna jest większa spójność w prowadzonych dialogach, co będzie wymagało większej koordynacji między Radą, której nieobecność podczas tej debaty bardzo żałuję, Komisją i Parlamentem, przy użyciu mechanizmu ułatwiającego sprawną komunikację i unikanie sprzeczności między różnymi instytucjami wspólnotowymi. Chodzi o to, by mówić jednym wyraźnym głosem.
Chodzi również o przejrzystość w zarządzaniu dialogiem i konsultacjami, co w dziedzinie praw człowieka powinno być zasadą, a nie wyjątkiem. Elastyczność i pragmatyzm konieczne dla osiągnięcia konkretnych efektów nie powinny przesłaniać obrazu dotyczącego tematyki, celów czy rezultatów dialogu.
Wzywamy do tego, by wzmocnić rolę Parlamentu Europejskiego, ponieważ właśnie tego brakuje w zarządzaniu tym instrumentem, bez żadnego prawnego czy formalnego uzasadnienia.
Parlament Europejski jest przygotowany na to, by działać w sposób odpowiedzialny w ramach swoich kompetencji zewnętrznych. Ta Izba zdobyła sobie pozycję kluczowej instytucji w dziedzinie praw człowieka i wysunęła je na pierwszy plan. Parlament jest zdeterminowany, by użyć każdej dostępnej metody, żeby wypełnić swoją rolę politycznego gwaranta działań zewnętrznych Unii.
Parlament Europejski wzywa Komisję i Radę, aby wysłuchały i wcieliły w życie rekomendacje zawarte w tym sprawozdaniu, który ma poparcie wszystkich grup politycznych w tej Izbie.
Panie i panowie! Głos Parlamentu musi być wysłuchany. Zdajemy sobie sprawę, że to, o co prosimy wymagać będzie wielkiego wysiłku, i dlatego rozważamy konieczność zwiększenia środków przeznaczonych na komórki zajmujące się prawami człowieka, zarówno w Komisji, jak i Radzie, choć ta ostatnia nie jest obecna podczas debaty.
Jest to jednak minimalny wymóg dla Unii Europejskiej, która twierdzi przed całym światem, że prawa człowieka są niezbywalnym europejskim prawem. Jeśli chcemy być wiarygodni, musimy pracować razem w tej sprawie.
komisarz. - Pani przewodnicząca! Sprawozdanie przygotowane przez sprawozdawczynię, panią Valenciano Martínez-Orozco, oraz rezolucja dotykają bardzo ważnego, ale również coraz bardziej złożonego instrumentu polityki Unii Europejskiej w zakresie praw człowieka.
Pani komisarz Ferrero-Waldner (która z przykrością nie może uczestniczyć w dzisiejszej debacie) wydała odpowiednie polecenia swoim służbom, by w możliwie największym zakresie wsparły sprawozdawcę w jej trudnym zadaniu dotyczącym funkcjonowania dialogów prawa człowieka i konsultacji z krajami trzecimi.
Sprawozdanie stanowi kolejny etap w znakomitej pracy Parlamentu w ocenianiu dostępnych instrumentów UE w zakresie ochrony praw człowieka, poprzez regularne roczne sprawozdania, sprawozdanie Agnoletto na temat klauzul dotyczących praw człowieka, badania Europejskiego Centrum Międzyuniwersyteckiego na temat wpływu Parlamentu w dziedzinie praw człowieka, jak również badania na temat stosowania tortur. Sprawozdanie w pożyteczny sposób uzupełnia regularny przegląd prowadzonych dialogów na temat praw człowieka i konsultacji podjętych przez Radę i Komisję.
Komisja pragnie pogratulować sprawozdawcy i Parlamentowi sprawozdania i szczegółowej analizy i rekomendacji poświęconych dialogom i konsultacjom w sprawie praw człowieka.
Zdaniem Komisji, spośród wszystkich instrumentów ochrony praw człowieka, które mamy do dyspozycji, to dialog jest prawdopodobnie najlepszą szansą osiągnięcia pozytywnych i długoterminowych efektów w zakresie poprawy poszanowania praw człowieka na świecie, pod warunkiem, że jesteśmy gotowi przeznaczyć temu celowi odpowiedni czas i energię.
Mocno wierzymy, że Unia Europejska może osiągnąć sukces w rozwijaniu praw człowieka w krajach trzecich tylko poprzez cierpliwą pracę, budowanie porozumienia i przekonywanie, i to nie tylko w stosunkach dwustronnych, ale także w ramach instytucji wielostronnych, jak pokazuje przykład Rady ds. Praw Człowieka ONZ.
Duża liczba i zróżnicowanie dialogów i konsultacji prowadzonych z krajami trzecimi - a liczba tych krajów ciągle rośnie - powodują, że trudno jest przestawić globalną ocenę.
Strukturyzowany dialog, jak w przypadku Chin; dialog oparty na porozumieniach, jak w przypadku wielu państw sąsiadujących; konsultacje z podobnie-myślącymi partnerami, jak USA i Kanada, lub lokalne dialogi z kilkoma państwami różnią się pod wieloma względami, czy to w częstotliwości spotkań, czy poziomie polityki, statusie współrozmówców, zakresie dyskusji, czy w fakcie, że niektóre są powiązane z instytucjami społeczeństwa obywatelskiego, a inne nie.
Taka różnorodność nie jest traktowana jako słabość; dla Komisji, jest to dowód na dynamizm i duży potencjał instrumentu dialogu, który powinien być zachowany. Zarówno wytyczne UE dotyczące dialogu w sprawie praw człowieka, jak i Umowa z Kotonu (AKP-UE) podkreślają znaczenie elastyczności w podejściu do sytuacji w różnych krajach, ich ewolucji w czasie i dynamicznych relacji pomiędzy danym krajem trzecim a Unią Europejską.
Dlatego, choć zachowujemy pewne wspólne standardy i cele w dialogu, niedobrze byłoby ujednolicać wszystkie zmienne czynniki. Aby ten instrument był efektywny, musi on być dostosowany do każdego indywidualnego przypadku i zmieniać się w zależności od okoliczności.
Należy również pamiętać, że różne dialogi i konsultacje są aktualnie na różnych etapach. W dialogu z Chinami czy konsultacjach z podobnie-myślącymi partnerami zostały wypracowane mniej lub bardziej skonsolidowane formy kontaktu i dlatego dyskusje mogą być intensywne i wyczerpujące.
W innych przypadkach, jak np. w dialogu z państwami sąsiedzkimi, wciąż udoskonalamy instrument i budujemy zaufanie konieczne do prowadzenia autentycznie pożytecznej wymiany zdań.
Dlatego właśnie liczymy na to, że również w tych przypadkach, sprawy takie jak pożądany udział ekspertów z ministerstw, udział instytucji społeczeństwa obywatelskiego, czy rozmowy o indywidualnych przypadkach staną się możliwe, gdy kontakty rozwiną się w odpowiednim stopniu.
Kończąc, zapewniam państwa, że rekomendacje skierowane do Komisji zostaną dokładnie przeanalizowane, i zobowiązujemy się do poprawy jakości informacji przekazywanej Parlamentowi, aby dialogi i konsultacje w sprawie praw człowieka były bardziej przejrzyste.
Wprowadzenie zrównoważenia w rybołówstwie UE przy pomocy podejścia opartego na maksymalnie podtrzymywalnym odłowie (debata)
Następny punkt dotyczy sprawozdania posłanki Fragi Estévez, w imieniu Komisji Rybołówstwa, w sprawie wprowadzenia zrównoważenia w rybołówstwie UE przy pomocy podejścia opartego na maksymalnie podtrzymywalnym odłowie.
sprawozdawczyni. - (ES) Pani przewodnicząca! Przede wszystkim chciałabym powiedzieć, że dziś u wybrzeży Andaluzji zatonął hiszpański kuter rybacki, w wyniku czego śmierć poniosły 3 osoby, a 5 uznano obecnie za zaginione. Proszę Parlament, aby podzielił smutek rodzin oraz pragnienie uratowania zaginionych marynarzy.
Przejdę teraz do omawianego dziś przez nas sprawozdania. Pierwszą rzeczą, na którą chciałabym dziś wskazać, jak to uznaje Komisja, a Parlament wielokrotnie powtarza, jest wyraźne niepowodzenie wspólnotowego systemu zarządzania rybołówstwem, który w ciągu wielu lat swojego istnienia nie zdołał zapewnić zrównoważonego charakteru zasobów, a jeszcze mniej uczynił dla wsparcia wydajnego i zyskownego sektora rybołówstwa.
Paradoksalnie ten system zarządzania jest jedynym, jaki nie stał się zasadniczą częścią poważnych reform przeprowadzonych w 2002 r. Z tego powodu Komisja musi łatać dziury tu i tam, starając się zaradzić nieracjonalnym odrzutom, wynajdując z dnia na dzień środki kontrolne i układając plany naprawcze, ale nie zajmując się zasadniczym problemem - ustanowieniem spójnych i aktualnych ram dla modelu zarządzania rybołówstwem.
Tak wygląda kontekst, w jakim otrzymaliśmy komunikat Komisji, w którym opowiada się ona za maksymalnie podtrzymywalnym odłowem, jako miarą dla długoterminowej działalności połowowej - teoretycznego modelu, starającego się połączyć najbardziej wydajne wykorzystanie gatunków z zagwarantowaniem zrównoważenia biologicznego. Problem polega na tym, że okazało się, że maksymalnie podtrzymywalny odłów, który jako pojęcie intelektualne i teoretyczne może być nieskazitelny, zawiera więcej niż trochę sprzeczności w zakresie jego praktycznego zastosowania i w rzeczywistości znaczna część społeczności naukowej uważa, że został on już w większości zastąpiony.
Problem polega więc na ponownym określeniu modelu w sposób, pozwalający na dostosowanie go do rzeczywistości panującej w społecznościach rybackich. W tym właśnie miejscu powstaje wiele pytań, dotyczących jak zrobić to, na co staraliśmy się zwrócić uwagę w sprawozdaniu i o czym Komisja w żaden sposób nie wspomniała w swoim komunikacie, który jest bardzo dwuznaczny i mglisty.
Oczywiście nie krytykujemy Komisji za zamiar wprowadzenia nowego modelu zarządzania, ale jej niezdolność do wyjaśnienia, w jaki sposób ma zamiar przezwyciężyć trudności związane z wprowadzeniem w życie maksymalnie podtrzymywalnego odłowu i uniknąć pułapek obecnych w obecnej konstrukcji tego systemu. Do pułapek tych należy znany nam fakt, że maksymalnie podtrzymywalny odłów wymaga serii wiarygodnych, dokładnych danych naukowych, podczas gdy dla przeważającej liczby gatunków uzyskanie takiego stopnia pewności jest niemożliwe.
Po drugie, model ten został stworzony w oparciu o eksploatację pojedynczej populacji, podczas gdy znaczna większość rybołówstwa Wspólnoty funkcjonuje w oparciu o wiele gatunków, co oznacza przełowienie lub niedołowienie wielu z nich, co jest oczywiście sprzeczne z obecną definicją maksymalnie podtrzymywalnego odłowu. Model ten nie funkcjonuje też w odniesieniu do gatunków pelagicznych. Wiemy też, że na stan populacji wpływają też inne czynniki, takie jak błędy w pobieraniu reprezentatywnej próby lub czynniki środowiskowe, które mogą skutkować niewłaściwym określeniem maksymalnie podtrzymywalnego odłowu.
Pewne jest natomiast, że ścisłe stosowanie maksymalnie podtrzymywalnego odłowu w krótkiej perspektywie czasowej doprowadzi do drastycznego w niektórych przypadkach pogorszenia możliwości połowowych, a więc i aktywności, dochodów oraz poziomu zatrudnienia we flocie Wspólnoty.
Pani przewodnicząca! Pozwolę sobie podziękować wszystkim moim kolegom za ich wystąpienia i poprosić o przyjęcie sprawozdania, poprzez które Komisja Rybołówstwa chciałaby przede wszystkim wezwać Komisję Europejską najpierw do wyjaśnienia tych wszystkich niepewnych kwestii przed przeforsowaniem w stosunku do niektórych gatunków o wielkim znaczeniu gospodarczym takiego modelu, którego skuteczność jest w przypadku wielu gospodarek rybackich wątpliwa pod względem naukowym i gospodarczym. Komisja Rybołówstwa pragnie również zaapelować do Komisji o poważne spojrzenie na system zarządzania połowami, z zastosowaniem podejścia w oparciu o ekosystem, a następnie o zadecydowanie o sposobie dostosowania punktów odniesienia i wybranego modelu, w zależności od tego, czy jest on sporządzony w oparciu o MSY, czy o coś innego. Nie powinno się tego robić - i muszę położyć na to nacisk - bez uprzedniego przeprowadzenia analizy społecznej i gospodarczej następstw jego wdrożenia oraz środków niezbędnych dla przeciwdziałania jego wpływowi. Wszystkie te kwestie stanowią obecnie przedmiot wielkiej troski naszej i troski naszych sektorów.
komisarz. -Pani przewodnicząca! Po pierwsze chciałbym podziękować sprawozdawczyni i wszystkim członkom Komisji Rybołówstwa za bardzo dokładne sprawozdanie dotyczące wdrożenia zrównoważonych połowów w oparciu o maksymalnie podtrzymywalny odłów (MSY).
Cieszę się widząc, że działamy w porozumieniu, zwłaszcza w odniesieniu do konieczności odejścia od rocznego systemu podejmowania decyzji, co pozwoli na zastosowanie bardziej stopniowego podejścia oraz lepszego planowania w sektorze. Bardziej długoterminowa metoda pomoże również uzyskać większą stabilność i zrównoważenie eksploatacji zasobów połowowych.
Jestem pewien, że zgadzamy się co do celów, w jakich pilnie musimy podjąć działania mające na celu poprawę bardzo złego stanu zasobów rybołówstwa w Europie w celu podwyższenia wielkości zasobów do zrównoważonych poziomów, co w dłuższej perspektywie wpłynie równocześnie na poprawę zyskowności sektorów rybackich.
Oprócz korzyści dla sektora, istnieje międzynarodowe zobowiązanie polityczne, które należy zrealizować. W szczególności doceniam i podzielam pogląd Komisji Rybołówstwa, że wspólna polityka rybołówstwa wymaga nowego modelu zarządzania w celu ustalenia wielkości połowów, odbudowy wyniszczonych rybostanów i dostosowania nakładu połowowego do zrównoważonych i przynoszących dochód poziomów.
Również, co bardzo ważne, dostosowanie nakładu połowowego do poziomów MSY stanowi najważniejsze pojedyncze posunięcie, jakie można przeprowadzić w celu ograniczenia odrzutów na wodach Europy.
Jestem świadom, że są też obawy. Wiele z nich podzielam i wiem, że wymagają one działania. Wiem przede wszystkim, że ocena MSY nie jest sprawą prostą. Istnieje wiele elementów naukowej niepewności, a samo to zagadnienie jest złożone z uwagi na skutki w ekosystemach i kwestie dotyczące łowisk mieszanych.
Nauka o rybołówstwie nie jest jeszcze w stanie dokładnie prognozować, jaki MSY będzie dotyczyć któregokolwiek konkretnego rybostanu lub kombinacji rybostanów. Ale nie wolno nam patrzeć wyłącznie na trudności. Nauka może nam powiedzieć, w którym kierunku powinno postępować rybołówstwo, aby poprawić odłowy i zredukować koszty. Nawet jeżeli punkt docelowy jest niewyraźny, to kierunek jest dobrze znany.
Powinniśmy zacząć iść we właściwym kierunku i stopniowo dokonywać oceny i przeglądu punktów odniesienia MSY w miarę rozwoju rybołówstwa.
Sytuacja dotycząca łowisk mieszanych wymaga dokładnej analizy oraz opracowania możliwie najlepszych rozwiązań w odniesieniu do potencjalnego odłowu w całym systemie rybołówstwa.
Takie stopniowe podejście umożliwi rozpoznanie aspektów środowiskowych, gospodarczych i społecznych. Jest to również podejście zastosowane w długoterminowym planie dotyczącym gładzicy i soli w Morzu Północnym, przyjętym w tym roku. Plan ten uważam za dobry model realizacji tego podejścia. Zgodnie z tym, co podkreśla sprawozdanie, musimy pilnie rozpocząć marsz we właściwym kierunku.
Pozwolę sobie tu podkreślić, że dzięki długoterminowym planom zarządzania zarządzanie rybołówstwem w praktycznym aspekcie podąża we właściwym kierunku, czyli odchodzi od nadmiernej eksploatacji i niekoniecznie zmierza ku ustalonemu celowi w ramach MSY.
Plany te obejmują przepisy dotyczące regularnych przeglądów celów, które pozwolą na przyjęcie celów MSY tam, gdzie to niezbędne - na przykład tam, gdzie dochodzi do zmian w środowisku naturalnym lub podlegają rewizji opinie naukowe.
Po drugie, zgadzam się, że ważne jest podejście do spraw rybołówstwa na poziomie lokalnym i zaangażowanie członków zainteresowanych stron w podejmowanie ważnych decyzji dotyczących wyboru celów, prędkości, z jaką powinniśmy podążać ku tym celom oraz właściwe połączenie takich środków, jak podatki, zarządzanie nakładem połowowym i dostosowania techniczne.
Komisja przygotuje tylko plany MSY w stosunku do poziomu regionalnego i wyłącznie po szczegółowej konsultacji z zaangażowanymi sektorami. Regionalne komitety doradcze będą odgrywać tu ważną rolę, a ich prace już się rozpoczęły. W tym procesie ważne są również analizy gospodarcze i społeczne. Komisja będzie załączać do wszystkich projektów planów zarządzania oceny wpływu, w ramach których poddane analizie zostaną aspekty gospodarcze, społeczne i środowiskowe tych projektów.
Zwiększone wsparcie dla badań nad rybołówstwem stanowi niezbędny element prac nad planami MSY. Programy ramowe, praca Komitetu Naukowego, Technicznego oraz Gospodarczego. ds. Rybołówstwa oraz wsparcie ze strony Międzynarodowej Rady Badań Morza będą ważne w tym kontekście - a będzie on stanowić obszar priorytetowy na następne lata.
W wielu przypadkach przejście w kierunku rybołówstwa w oparciu o MSY oznaczać będzie dostosowania zdolności floty i zmniejszenie nakładu połowowego. Europejski Fundusz Rybołówstwa został opracowany w sposób, który umożliwia państwom członkowskim planowanie rozbudowy zdolności floty krajowej i wykorzystanie współfinansowania z budżetu Wspólnoty do dostosowania wielkości floty do długoterminowych celów oraz uwzględnienie odpowiednich przepisów społecznych i gospodarczych.
Chciałbym też powiedzieć kilka słów na temat trzech poprawek zaproponowanych przez posła Schlytera. Komisja uważa, że metoda stopniowego przechodzenia na warunki MSY powinna w istocie stanowić zasadę ogólną. Nie we wszystkich przypadkach istnieje potrzeba zdecydowanego przejścia na MSY. Jeśli chodzi o naukową metodę dochodzenia do MSY, Komisja będzie zasięgać porady naukowej w zależności od przypadku. Nie powinniśmy osłabiać dyskusji naukowej przesądzając, które metody mogą być lepsze od innych.
Na koniec, jak to już mówiłem, prawdziwe jest twierdzenie, że Europejski Fundusz Rybołówstwa daje państwom członkowskim możliwość takiej alokacji pomocy publicznej, dzięki której możliwe będzie zrestrukturyzowanie flot połowowych zgodnie ze strategiami MSY. Nie należy jednak postrzegać tego jako rekompensaty, ponieważ sektor rybacki będzie końcowym beneficjentem nowej polityki, ale jako bodźca finansowego dla dokonania przemian.
Komisja będzie kontynuować dialog z sektorem rybołówstwa i rozpocznie omawianie szczegółowych planów długoterminowych dla całego szeregu połowów, mając na uwadze perspektywę MSY. Realizacja takich planów poprawi stabilność i produktywność rybostanów i sektora.
Kolejnym punktem porządku dziennego jest sprawozdanie sporządzone przez Béatrice Patrie w imieniu Komisji Rynku Wewnętrznego i Ochrony Konsumentów w sprawie Zielonej księgi w sprawie przeglądu dorobku prawnego w dziedzinie ochrony konsumentów.
sprawozdawczyni. - (FR) Pani komisarz, panie przewodniczący, panie i panowie! Chciałabym rozpocząć od podziękowania pani komisarz Kunevie za produktywną wymianę poglądów.
Dlaczego mamy te zieloną księgę i to sprawozdanie PE? Są trzy czynniki, które uzasadniają działania zmierzające do uczynienia dorobku wspólnotowego w dziedzinie ochrony konsumentów, czyli ośmiu dyrektyw przyjętych pomiędzy 1985 r. a 1999 r., bardziej spójnym i nowoczesnym.
Przede wszystkim szybki rozwój nowych technik sprzedaży, w szczególności e-handlu, sprawił, że niektóre przepisy wspólnotowe stały się przestarzałe.
Po drugie, w obowiązującym dorobku, który obejmuje różne definicje prawne identycznych pojęć, istnieje wiele niespójności.
Po trzecie, podjęta w przeszłości decyzja, aby optować za minimalną harmonizacją, umożliwiając w ten sposób państwom członkowskim utrzymanie szczególnych przepisów krajowych, doprowadziła do fragmentaryzacji otoczenia prawnego, biorąc pod uwagę, że obwiązujące przepisy ustanawiają minimalne standardy wspólnotowe, ale nie określają jednolitej metody ich wypełniania. W konsekwencji, zgodnie z Eurobarometrem z września 2006 r., 50% obywateli jest bardziej ostrożnych wobec zakupów transgranicznych, podczas gdy 71% uważa, że trudniej jest zapewnić swe prawa w przypadku kupowania od sprzedawców prowadzących działalność w innym państwie członkowskim.
Podobnie dla podmiotów gospodarczych ważne jest, że będą oni korzystać z bezpiecznych ram regulacyjnych dotyczących środowiska i będą w stanie w pełni wykorzystywać rynek wewnętrzny obejmujący niemalże 500 milionów konsumentów. Jednym w wyzwań tego przeglądu jest wejście na etap jakościowy, w pewnym stopniu ustanawiając podstawy dla wspólnotowego kodeksu konsumenta. Ale jaką metodę należy zastosować? Parlament Europejski w pełni wspiera metodologię proponowaną przez Komisję, czyli podejście mieszane lub łączone: z jednej strony oparte na definicji instrumentu horyzontalnego w celu zapewnienia maksymalnej harmonizacji, stosując identyczne pojęcia prawne we wszystkich obowiązujących dyrektywach; z drugiej strony zapewnia ono przegląd, w razie konieczności, pewnych dyrektyw sektorowych, gdzie nadal będzie stosowana zasada minimalnej harmonizacji.
Należy sformułować instrument horyzontalny w celu zebrania razem podstawowych praw europejskich konsumentów. Przede wszystkim będzie on obejmować jednolitą definicję "konsumenta”, która zdaniem Parlamentu powinna mieć zastosowanie do wszystkich osób fizycznych i prawnych, działających w celach nie związanych z prowadzonym przez nią handlem, przedsiębiorstwem lub wykonywanym zawodem, podczas gdy "przedsiębiorca” powinien być określany jako każda osoba działająca w celach związanych z handlem, przedsiębiorstwem lub wykonywanym zawodem. Możecie spytać, czy taka ograniczająca definicja "konsumenta” jest konieczna? W rzeczywistości jest to w interesie samych konsumentów. Istnieje wysokie ryzyko, że rozszerzenie specjalnej ochrony oferowanej przez prawo ochrony konsumentów na szerszy zakres beneficjentów doprowadziłoby do niższego poziomu ochrony, czego chcielibyśmy uniknąć.
Po drugie, instrument horyzontalny zagwarantuje prawo konsumentów do wycofania się z umowy w przypadku zakupu przez Internet lub sprzedaży obwoźnej. Rozwiązania dotyczące obliczania okresu, w którym można się wycofać z umowy, zostaną zharmonizowane: obecnie okres, w którym można się wycofać z umowy wynosi przykładowo co najmniej siedem dni w przypadku umów na odległość, ale w niektórych krajach, takich jak Niemcy i Finlandia, został wprowadzony okres 14-to dniowy. Metody egzekwowania prawa do wycofania się z umowy także zostaną zharmonizowane.
Po trzecie, instrument horyzontalny wyjaśni, co oznaczają "nieuczciwe klauzule” w umowach pomiędzy przedsiębiorcami a konsumentami. Zostanie ustanowiona czarna lista zakazanych klauzul umownych, szara lista klauzul, co do których istnieje domniemanie, że są one nieuczciwe oraz inne klauzule, co do których konsumenci mogą za pomocą działań prawnych wykazać, że są nieuczciwe.
Po czwarte, czas trwania dwuletniej ustawowej gwarancji zostanie przedłużony, aby objąć okres, w którym towary nie są używane ze względu na ich naprawę.
Po piąte, zostanie potwierdzone prawo do środków naprawczych, a dotyczące ich rozwiązania zostaną wyjaśnione. Przede wszystkim instrument horyzontalny będzie w stanie dostosowywać się do zmian. Szczególne kwestie prawne nadal będą przedmiotem tzw. dyrektyw sektorowych i w większej części będą podlegać zasadzie minimalnej harmonizacji, wraz z - naszym zdaniem - klauzulą wzajemnego uznania, której mechanizm będzie musiał być zdefiniowany i która powinna ułatwić rozwiązanie wszelkich konfliktów prawnych.
Moje sprawozdanie podkreśla wreszcie, że bez informacji i bez możliwości odwołania się do tych środków naprawczych konsumenci mają tylko wirtualne prawa. Efektywne stosowanie ich praw wymaga przeprowadzenia krajowych i wspólnotowej kampanii informacyjnych, większej przejrzystości i bardziej aktywnej roli europejskich centrów konsumentów oraz uproszczenia sądowych i pozasądowych środków naprawczych.
Podsumowując, Parlament przypomina dyskusję na temat roszczeń zbiorowych. Jako sprawozdawczyni uważam, że roszczenia zbiorowe, jako szczególny sposób rozwiązywania sporów zbiorowych, są ważną metodą, która zasługuje na głębsze rozważenie. Zwracam się do Komisji, aby w nadchodzących miesiącach przedstawiła szczegółowe badania i wnioski prawne. Jednakże, muszę wyraźnie stwierdzić, że europejska forma roszczeń zbiorowych będzie różnić się od amerykańskich pozwów zbiorowych, których bardzo aktywna filozofia, prowadząca do agresywnego zabiegania o konsumentów przez pozbawionych skrupułów prawników, oraz metody, które zapewniają w szczególności odszkodowanie za podlegające karze szkody ograniczone przez podmioty gospodarcze, są całkowicie obce kulturze prawnej krajów europejskich.
Przeciwnie, uważam, że procedura europejska będzie musiała umożliwić stowarzyszeniom działanie w imieniu wszystkich tych, którzy ponieśli podobne straty spowodowane tą samą nieuczciwością przedsiębiorcy w celu uzyskania, poprzez jednolitą procedurę i bez jakichkolwiek wyraźnych działań z ich strony, odszkodowania, jakie się im należy.
Podsumowując chciałabym powiedzieć, że zielona księga broni ambitnych celów i osobiście mam nadzieję, że głosowanie Parlamentu wyraźnie wskaże drogę w kierunku Europy konsumentów.
komisarz. -Panie przewodniczący, jestem naprawdę bardzo zadowolona, że jestem dzisiaj tutaj, aby przedyskutować z państwem bardzo ważne kwestie podniesione w zielonej księdze w sprawie przeglądu dorobku prawnego w dziedzinie ochrony konsumentów.
Chciałabym rozpocząć od najszerszego podziękowania posłance Patrie, wszystkim sprawozdawcom Komisji Rynku Wewnętrznego i Ochrony Konsumentów oraz pani posłance Wallis, która przedstawiła opinię dla Komisji Prawnej. To była wspaniała grupa robocza, prowadząca bardzo ścisłą współpracę w sprawie tego sprawozdania. Nie czynię tego tylko z uprzejmości: jest to szczere uznanie dla ciężkiej pracy Parlamentu.
Osiem dyrektyw dotyczących ochrony konsumentów, podlegających przeglądowi, skupia się na kontraktowym etapie procesu sprzedaży lub dostarczania usług. Osiem obowiązujących dyrektyw dotyczy, na przykład, sprzedaży konsumenckich, umów na odległość, sprzedaży obwoźnej i nieuczciwych klauzul umownych. Jednakże wszystkie te dyrektywy są oparte na zasadzie minimalnej harmonizacji, pozostawiając nas z różnorodnością krajowych przepisów opartych na standardach wspólnotowych. Ta regulacyjna fragmentaryzacja jest myląca dla konsumentów i kosztowna dla przedsiębiorstw.
Dlatego też w dniu 8 lutego 2007 r. Komisja rozpoczęła ważne konsultacje w sprawie zielonej księgi w sprawie przeglądu dorobku prawnego w dziedzinie ochrony konsumentów. Celem przeglądu jest uproszczenie i dostosowanie obowiązujących przepisów poprzez zmniejszenie fragmentaryzacji regulacyjnej. Wreszcie powinien on zwiększyć zaufanie konsumentów do rynku wewnętrznego i pozwolić przedsiębiorstwom, w szczególności małym i średnim, na łatwiejsze prowadzenie działalności w całej UE.
Poprzez ten proces mamy możliwość przyczynienia się do rzeczywiście zintegrowanego rynku detalicznego UE, zapewniając konsumentom niższe ceny i większy wybór oraz dostarczając umiarkowanych bodźców do wzrostu gospodarczego i tworzenia miejsc pracy.
Cieszę się, że Komisja i Parlament Europejski zgadzają się co do wspólnej linii w podejściu do tej bardzo ważnej i wymagającej kwestii. Państwa wsparcie będzie ważnym wskaźnikiem dla kontynuowania prac i formułowania wniosków szczególnych.
Po przyjęciu tego sprawozdania w sprawie zielonej księgi przez Parlament Europejski wynik konsultacji zostanie opublikowany na stronie internetowej Dyrekcji Generalnej ds. Zdrowia i Ochrony Konsumenta. Będzie to miało miejsce w październiku. Jednakże już w tej chwili mogę nakreślić wyniki w odniesieniu do pewnych kluczowych kwestii.
Przede wszystkim Komisja z zadowoleniem przyjmuje poparcie Parlamentu dla mieszanego podejścia do przeglądu, polegającego na połączeniu instrumentu horyzontalnego - regulującego aspekty wspólne dla poszczególnych dyrektyw oraz utrzymując szczególne aspekty w dyrektywach sektorowych. Już mogę państwa poinformować, że to mieszane podejście jest popierane przez znaczną większość osób, które odpowiedziały na zieloną księgę.
W odniesieniu do harmonizacji Komisja z zadowoleniem przyjmuje poparcie przez Parlament ukierunkowanej zasady pełnej harmonizacji, czyli pełnej harmonizacji kluczowych aspektów dyrektyw dotyczących ochrony konsumenta, co jest konieczne w celu osiągnięcia rynku wewnętrznego dla przedsiębiorstw i konsumentów.
To poparcie dla pełnej harmonizacji w całym dorobku dotyczącym ochrony konsumenta -lub pełnej ukierunkowanej harmonizacji- jest podzielane przez większość osób, które odpowiedziały na zieloną księgę. Niemniej jednak w niektórych obszarach nadal zostaną ustanowione przepisy minimalne. Komisja zgadza się z Parlamentem, że klauzula wzajemnego uznania powinna mieć zastosowanie do tych obszarów w celu zapewnienia, aby dodatkowe wymogi nałożone przez państwa członkowskie nie stwarzały nieuzasadnionych barier na rynku wewnętrznym.
W odniesieniu do bardziej szczególnych kwestii, takich jak harmonizacja w całym dorobku prawa do wycofania się z umowy, definicja dostawy towarów lub sporządzanie wspólnych szarych i czarnych list nieuczciwych klauzul umownych na szczeblu UE, większość osób które odpowiedziały na zieloną księgę wyraziło poglądy, które w dużej mierze są zgodne ze sprawozdaniem, jakie dzisiaj poddaje się głosowaniu.
Podsumowując, chciałabym podziękować za państwa zaangażowanie w pomoc obywatelom Wspólnoty w pełnym wykorzystywaniu zalet rynku wewnętrznego. Z niecierpliwością oczekuję na pracę z państwem w celu wypełniania naszych wspólnych celów i osiągnięcia wspólnego rynku obywateli.
(IT) Panie przewodniczący, panie i panowie! W rzeczywistości nie mogę odwołać się do przepisu. Jednakże chciałam przypomnieć to, co powiedział pan wczoraj, że Unia nie może ingerować w rozwiązania podatkowe Kościoła. Powiedział pan również, że wyraża pan swoje osobiste zdanie. Uważam, że przewodniczący Parlamentu Europejskiego nie wyraża swego osobistego zdania, mówiąc o kwestiach leżących w zakresie uprawnień Komisji Unii Europejskiej. Chciałam zatem powiedzieć, że uważam to, co pan powiedział, za bardzo niestosowne, ponieważ jest pan również moim przewodniczącym i uważam, że kwestia rozwiązań podatkowych Kościoła powinna zostać wyjaśniona w świetle przepisów wspólnotowych.
Pani posłanko Frassoni, mogę pani powiedzieć, że nie było w tym niczego dramatycznego. Podczas wywiadu prasowego zwrócono się do mnie o wyrażenie moich poglądów na temat pewnych kwestii, o których pani wspomniała, i w tym wywiadzie prasowym powiedziałem, że przed przyjęciem środków na szczeblu europejskim zawsze powinniśmy bardzo ostrożnie rozważyć zasadę solidarności. Nie rozpatrywałem tej sprawy głębiej.
(IT) Panie przewodniczący, panie i panowie! Przepraszam, że naciskam na tę kwestię, ale chciałbym odnieść się do przepisu, na mocy którego jest pan przedstawicielem tej Izby, oraz przepisów dotyczących właściwości w stosunkach pomiędzy instytucjami europejskimi.
W przeciwieństwie do tego, co właśnie pan powiedział, problem polega na tym, że badanie prowadzone przez Komisję Europejską trwa i zwróciła się ona do rządu włoskiego o udzielenie informacji na temat zagrożenia naruszeniem prawa konkurencji. Sprawa ta odnosi się nie do pomocniczości, ale do regulacji UE. Powiedział pan, że powinniśmy zostawić te kwestie do rozwiązania władzom włoskim, ale jak pan może tak mówić, kiedy badanie właśnie dotyczy ewentualnego naruszenia prawa wspólnotowego przez władze włoskie? Tutaj właśnie leży sprzeczność w pana oświadczeniu.
Panie pośle Cappato, dyskutowaliśmy także nad innymi kwestiami, którymi szczególnie się pan interesuje. Celem w tym zakresie jest ustanowienie pewnych zasad ogólnych. Nie rozpatrywaliśmy żadnych kwestii szczegółowych. Moim zaleceniem jest nieodkładanie tej kwestii. Nawiasem mówiąc, nikt nie będzie bronić prawa wspólnotowego tak zdecydowanie, jak ja to czynię. Dla mnie prawo wspólnotowe zawsze jest wskaźnikiem. A zatem chciałbym zostawić na razie tę kwestię.
(IT) Panie przewodniczący, panie i panowie! Chciałem tylko podkreślić, że przewodniczący Parlamentu, pan Pöttering, miał rację, mówiąc, że wyraża swoje osobiste poglądy. Chciałbym przypomnieć panu posłowi Cappato, że Unia Europejska nie ma uprawnień w zakresie konkurencji w odniesieniu do świadczenia usług użyteczności publicznej.
Dziękuję, panie pośle Tajani, ale na razie chcemy zakończyć tę sprawę.
na piśmie. -(FR) Jestem zadowolony, że Komisja Wolności Obywatelskich, Sprawiedliwości i Spraw Wewnętrznych jednomyślnie przyjęła wspólne stanowisko Rady w sprawie specyficznego programu "Zapobiegać zażywaniu narkotyków i informować społeczeństwo” w ramach ogólnego programu "Prawa podstawowe i sprawiedliwość”, zgodnie z zaleceniem mojego kolegi Ingera Segelströma.
Żałuję, że Rada, przyjmując stanowisko Parlamentu, odrzuciła poprawki mające na celu umożliwienie Parlamentowi zablokowania decyzji Komisji w sprawie wdrożenia tego programu, zwłaszcza w przypadku wybierania rocznych priorytetów. Wyrażam także ubolewanie, że Komisja Europejska w swym oświadczeniu podczas sesji plenarnej uznała za stosowane stwierdzenie, że jej zobowiązanie do przekazania Parlamentowi Europejskiemu koniecznych informacji dotyczących projektów rocznych programów prac jest środkiem wyjątkowym. Program ten musi być pilnie rozpoczęty i dobrze, że komisja przyjęła wspólne stanowisko.
na piśmie. - (PT) Problem uzależnienia od narkotyków wymaga przyjęcia zespołu polityk przekrojowych, obejmujących, między innymi, zapobieganie, leczenie i reintegrację, a także walkę z handlem narkotykami, przestępczością zorganizowaną i praniem brudnych pieniędzy.
Polityki publiczne są najwyższym priorytetem, ponieważ uzależnienie od narkotyków na poważne indywidualne i społeczne konsekwencje, w szczególności wśród młodszych pokoleń.
Muszą im towarzyszyć inne polityki publiczne, nakierowane na poprawę warunków życia ludzi poprzez zagwarantowanie dostępu do opieki zdrowotnej, żywności, mieszkania, szkolnictwa, ukończenia szkoły i stabilnego zatrudnienia oraz poprzez ochronę praw do sprawiedliwego wynagrodzenia, wolności twórczej i korzystania z dóbr kultury, a także do sportu.
Pamiętając o celach i działaniach, specyficzny program "Zapobiegać zażywaniu narkotyków i informować społeczeństwo” opracowany na szczeblu UE może pomóc we wzbogaceniu wiedzy, poprawie wymiany informacji i zapobieganiu zażywania narkotyków, poprzez wsparcie i uzupełnienie środków podejmowanych przez każde państwo członkowskie. (Nieodpowiednia) kwota niemalże 21 milionów euro dla 27 państw członkowskich do wykorzystania w latach 2007-2013, także praktycznie i w pełni wykorzystana.
na piśmie. -(FR) Głosowałem za wspaniałym sprawozdaniem mojego znakomitego czeskiego kolegi Miroslava Ouzký'ego w sprawie międzynarodowych przepisów zdrowotnych, zrewidowanych w 2005 r. przez Zgromadzenie Ogólne Światowej Organizacji Zdrowia (WHO). Celem tych przepisów jest zapobieżenie rozprzestrzenianiu się chorób i ochrona obywateli przez tymi chorobami, nie powodując zbędnego i kosztownego wpływu na handel międzynarodowy. Ten międzynarodowy mechanizm ochrony zdrowia musi być pilnie wdrożony w sposób skoordynowany w ramach Wspólnoty Europejskiej, ponieważ choroby zakaźne, jak podkreślił mój wspaniały francuski kolega Françoise Grossetête, stanowią zagrożenie i wyzwanie dla każdego kraju.
Te aspekty związane ze zdrowiem ponowne podniosą kwestię jakości kontroli na naszych granicach zewnętrznych, zarówno w odniesieniu do osób jak i towarów. Najważniejsze jest wsparcie rozwoju Europejskiego Centrum ds. Zapobiegania i Kontroli Chorób (ESDC), założonego w 2004 r., oraz europejskiego systemu wczesnego ostrzegania i reagowania w odniesieniu do zagrożeń dla zdrowia publicznego, który musi wesprzeć szybkie i spójne stosowanie w państwach członkowskich UE międzynarodowych przepisów zdrowotnych (IHR).
na piśmie - (SK) Z uwagi na to, że nie przeprowadzamy debaty na temat sprawozdania mojego kolegi pana Ouzký'ego w sprawie międzynarodowych przepisów zdrowotnych, chciałabym wyrazić moje zdanie na ten temat przynajmniej w ten sposób.
Intensyfikacja handlu międzynarodowego i większa mobilność w ramach UE zwiększyła niebezpieczeństwo międzynarodowych wybuchów chorób zakaźnych wewnątrz UE lub ich przenoszenia do Europy z innych kontynentów. Reakcja na takie epidemie, przy wykorzystaniu metod obronnych, jeśli ma być skuteczna, musi być zintegrowana i skoordynowana. Obecnie mamy w Europie Europejskie Centrum ds. Zapobiegania i Kontroli Chorób (ESDC), do obowiązków którego należy zwalczanie masowych epidemii. Jednocześnie państwa członkowskie są członkami Międzynarodowej Organizacji Zdrowia, która wydała międzynarodowe przepisy zdrowotne: dotyczą one także walki z chorobami, które mogą rozprzestrzeniać się z jednego kraju do drugiego.
Jest decyzja Komisji w sprawie systemu wczesnego ostrzegania i reagowania w odniesieniu do zapobiegania i kontroli chorób zakaźnych. UE ma także do dyspozycji kilka narzędzi finansowych, na przykład Fundusz Solidarności Unii Europejskiej i plan działań w zakresie zdrowia publicznego jako nowy instrument wczesnego ostrzegania i reagowania w nagłych, poważnych przypadkach. Jednocześnie zgodnie z zasadą solidarności państwa członkowskie posiadają kontrolę nad usługami medycznymi.
Biorąc pod uwagę ten złożony system bogatego prawodawstwa na kilku szczeblach, trudne będzie udzielenie szybkiej i jednogłośnej odpowiedzi w przypadku zagrożenia epidemią. Systemy UE i państw członkowskich muszą być lepiej połączone, tak abyśmy nie znaleźli się w sytuacji, w której będziemy mieć prawodawstwo wspólnotowe, które nie będzie dopasowane do gotowości państw członkowskich do szybkiej reakcji.
na piśmie. - (PT) Międzynarodowe przepisy zdrowotne przyjęte przez WHO (Międzynarodową Organizację Zdrowia) są nowym instrumentem ukierunkowanym na ochronę zdrowia na świecie. Zastąpiły one dawne powojenne przepisy, które koncentrowały się na kontroli na granicach, szczególnie kontroli zdrowia na statkach i kontroli zdrowia załogi statków i które obejmowały międzynarodowy system szczepień przeciwko żółtej febrze, do którego zostały stopniowo dodane kolejne szczepienia. Pojawienie się takich kwestii zdrowia publicznego jak gruźlica i malaria, a nawet nowszych, jak ptasia grypa i ryzyko pandemii grypy, sprawiły, że współpraca i informacja międzynarodowa w zakresie zdrowia publicznego stały się jeszcze pilniejsze.
Ostatnie zagrożenia epidemiami i pandemiami pokazały, że żaden kraj ani region nie jest odporny na problemy zdrowotne, ani nie jest w stanie zagwarantować zdrowia. Te nowe przepisy wpierają wymianę informacji i wzywają kraje do skoordynowania ich reakcji na światowe zagrożenia, uznając, że wszystkie kraje są ważne i że pomoc wzajemna na zasadnicze znaczenie.
W Portugalii do zdrowotnego nadzoru granic, międzynarodowych szczepień oraz poradnictwa podróżnego przywiązuje się coraz mniejszą wagę, w szczególności ze względu na zamknięcie przez obecny rząd regionalnych centrów zdrowia publicznego. Bez właściwego krajowego systemu nadzoru, uwaga przywiązywana do tych obszarów nadal będzie mierna.
ma piśmie. -(FR) Głosowałam za tym sprawozdaniem. Dwadzieścia lat temu choroby zakaźne nie były postrzeganie jako poważne zagrożenie. Obecnie stanowią one ryzyko i wyzwanie dla każdego kraju. Zagrożenia takie jak pandemia grypy, malaria i gruźlica są zagrożeniem dla zdrowia z uwagi na mutację wirusów podnoszących odporność na antybiotyki oraz słabe systemy zdrowotne.
Nowe zagrożenia zdrowotne obejmują także choroby spowodowane żywnością, wypadkami chemicznymi, biologicznymi i jądrowymi lub atakami, zanieczyszczeniami przemysłowymi i zmianami klimatu. Czynniki te mogą zagrażać życiu milionów ludzi w wielu krajach.
Rozpowszechnianie się globalizacji i wzrost międzynarodowych przepływów i handlu pogarszają sytuację. A zatem bardzo istotna jest współpraca międzynarodowa w celu kontrolowania chorób zakaźnych. W tym celu zasadnicze znaczenie ma wyeliminowanie wszelkiego zbędnego oddziaływania na ruch i handel międzynarodowy.
Sprawozdanie to dostarcza dodatkowego bodźca dla państw członkowskich do dalszego rozwoju wspólnych działań opartych na wymianie dobrych praktyk. Wielkie znaczenie ma także wprowadzenie systemu wczesnego ostrzegania w przypadku poważnego zagrożenia pandemią w krajach sąsiadujących i państwach trzecich.
na piśmie. - (SK) Chciałbym przedstawić uwagi dotyczące sprawozdania mojego kolegi, pana Ouzký'ego, w sprawie międzynarodowych przepisów zdrowotnych, które poparłem moim głosem.
To narzędzie prawne jest konieczne w celu zapewnienia, w skoordynowany sposób, zapobiegania, ochrony, a w szczególności kontroli w przypadkach rozprzestrzeniania się choroby. Jednocześnie narzędzie to zapewnia, że reakcja ze strony sektora zdrowia publicznego będzie adekwatna do zagrożeń, które powstały.
Ten standard, który został jako pierwszy przyjęty przez kraje członkowskie Międzynarodowej Organizacji Zdrowia (1951 r.), był już od tego czasu czterokrotnie zmieniany. Jego stopniowe wdrożenie w obecnej formie rozpoczęło się w czerwcu 2007 r.
Tekst ten dostarcza wyraźnie określonej interpretacji stanowiska UE przyjętego przez Komisję i wyjaśnia rolę UE we wdrażaniu międzynarodowych przepisów zdrowotnych. Analizuje także istnienie i rolę Europejskiego Centrum ds. Zapobiegania i Kontroli Chorób (ESDC) i systemu wczesnego ostrzegania i reagowania na zagrożenia dla zdrowia publicznego (EWRS).
Przyczyni się on do ochrony zdrowia naszych obywateli i z tego powodu z zadowoleniem przyjmuję jego przyjęcie.
na piśmie. - (FR) Głosowałem za projektem rezolucji złożonym przez kilka grup politycznych, w tym Grupę Europejskiej Partii Ludowej (Chrześcijańscy Demokraci) i Europejskich Demokratów (PPE-DE) w sprawie celów UE podczas 8. posiedzenia Konferencji Stron Konwencji ONZ w sprawie zwalczania pustynnienia (UNCCD), które odbędzie się w Madrycie w dniach 3-14 września 2007 r. Jedną z godnych uwagi konsekwencji obecnego ocieplania się naszej planety jest to, że wysusza ono źródła poprzez odparowanie i obniża poziom wody w rzekach i basenach wód podziemnych, niszcząc w ten sposób powierzchniową strukturę gleby. Zgodnie z Programem ONZ do spraw Ochrony Środowiska pustynnienie dotyka obecnie ok. 25-30% powierzchni lądów na świecie, stanowiąc zagrożenie dla 1,2 do 2 mld ludzi z co najmniej 100 państw. Na szczeblu światowym pustynnienie wzrasta, prowadząc do ubóstwa, przymusowej migracji i konfliktów. Moim zdaniem Unia Europejska pilnie potrzebuje wdrożenia wspólnotowej polityki wodnej, nie tylko w odniesieniu do jakości, ale także do ilości wody.
na piśmie. -Popieram tę wspólną rezolucję dotyczącą Konwencji ONZ w sprawie zwalczania pustynnienia i posiedzenie, które odbędzie się w Madrycie. Jak wiemy pustynnienie dotyka ok. 25-30% powierzchni lądów na świecie, stanowiąc zagrożenie dla 1,2 do 2 mld ludzi - z czego wielu żyje w głębokim ubóstwie - z co najmniej 100 państw.
W konsekwencji zmian klimatycznych i interwencji ludzkiej w zakresie wycinania lasów i nadmiernej eksploatacji ziem przez gospodarstwa rolne, coraz większa powierzchnia lądów na świecie staje się pustynią. Prowadzi to do wzrostu ubóstwa, przymusowej imigracji i konfliktów. Jednym z obrazujących ten problem przykładów jest Darfur, gdzie pustynnienie doprowadziło do skomplikowanego konfliktu pomiędzy pasterzami i rolnikami, ponieważ rolnicy kierowali się na wschód na ziemie pasterzy, wraz z pokoleniem setek tysięcy uchodźców, gwałtami, okaleczeniami i morderstwami. Tylko zdecydowane i pilne działania na szczeblu międzynarodowym mogą powstrzymać Darfur od tego, aby był on pierwszym spośród wielu podobnych przykładów konfliktów, których główną przyczyną jest pustynnienie.
na piśmie. - (PT) Niezależnie od braku naukowej zgody co do kwestii środowiskowych, nie ulega wątpliwości, jak zauważono z rezolucji, że skrajne zdarzenia klimatyczne jak powodzie i susze związane z zmianami klimatu stają się coraz częstsze i coraz bardziej drastyczne w zakresie skutków, pogłębiając jeszcze zagrożenie i negatywne gospodarcze i społeczne skutki pustynnienia.
Nie ulega także wątpliwości, że te negatywne konsekwencje są odczuwane zarówno przez kraje bezpośrednio dotknięte, jako przez kraje sąsiadujące. Przynajmniej z tego powodu, biorąc pod uwagę, że Unia Europejska musi uwzględniać, że graniczy z obszarami, które podlegają procesowi pustynnienia, następny szczyt UE-Afryka musi w sposób konsekwentny i spójny zająć się tą kwestią.
Następnym punktem porządku dziennego jest debata nad sześcioma projektami rezolucji w sprawie Birmy
autorka. -(LT) Poprzez tę dyskusję i rezolucję, nad którą będziemy głosować za chwilę, Parlament Europejski wzywa państwa członkowskie UE, inne instytucje UE i wspólnotę międzynarodową do zwrócenia uwagi na sytuację w zakresie praw człowieka panującą w Birmie. Kraj ten jest często nazywany rajem dla turystów, ale jest on daleki od bycia rajem dla ludzi, którzy tam żyją. Ostatnią prowokacją dokonaną przez rządzący reżim przeciwko obywatelom było podwyższenie w ubiegłym tygodniu o 500% cen benzyny. Nic dziwnego, że taka decyzja wywołała niezadowolenie i protesty społeczne, które były i nadal są brutalnie tłumione. Wielu protestujących zostało pobitych lub aresztowanych i aby uświadomić sobie stopień, w jakim ten reżim gnębi swych obywateli i do czego jest zdolny, możemy jedynie przypomnieć sobie wydarzenia z 1998 r., sytuację laureatki pokojowej nagrody Nobla http://nobelprize.org/nobel_prizes/peace/laureates/1991, próbę jej zamordowania w 2003 r. i fakt, że od 1996 r. reżim zniszczył ponad 3 000 miejscowości i zmusił ponad milion ludzi do opuszczenia swoich domów. Nadzwyczajna brutalność jest cechą charakterystyczną tego reżimu; jego katalog zbrodni obejmuje gwałt, tortury, prace przymusowe i wykorzystywanie dzieci żołnierzy. Wszystko to jest z pewnością dostrzegane przez wspólnotę międzynarodową i nie możemy pozwolić, aby ostatnie wydarzenia rozwinęły się w represje na szerszą skalę.
Zbrodnie i naruszenia praw człowieka przez panujący w Birmie reżim zasługuje na nasze surowe potępienie. Wrażamy naszą solidarność wobec ludzi w Birmie i żądamy, aby aresztowani protestujący zostali natychmiast uwolnieni i aby http://nobelprize.org/nobel_prizes/peace/laureates/1991 umożliwiono życie w satysfakcjonujących warunkach i swobodę działania. Obecnie wielka odpowiedzialność spoczywa także na niektórych krajach w tym regionie, jak Chiny czy Indie, które mają potencjał, aby wywrzeć wpływ w celu rozwiązania konfliktu w Birmie w cywilizowany sposób.
autor. - (PT) Panie przewodniczący, pani komisarz, panie i panowie! Cztery lata temu tutaj w tej Izbie miałem możliwość skarżyć się na brutalne naruszanie praw człowieka w Birmie i wyrazić nadzieję, że możemy oczekiwać poprawy w przyszłości.
Niestety, tak się nie stało: mimo że naruszenia praw człowieka w Birmie zmieniły się w pewnym stopniu, to właściwie znacznie się one pogorszyły. Wydalenie Międzynarodowego Czerwonego Krzyża jest bardzo symboliczne w tym zakresie, pokazując, że jest to reżim całkowicie nietolerancyjny. Jednak to, czemu my w Unii Europejskiej powinniśmy się przejrzeć, jest nasza polityka wobec takich naruszeń: ciężko jest uwierzyć, że przez siedem lat nie zorganizowaliśmy szczytu z Afryką w sprawie Zimbabwe, gdzie panuje skrajnie brutalny reżim, w który nie przestrzega się praw człowieka. Jednakże w przypadku Birmy nie można powiedzieć tego samego: oczywiście interesy handlowe w Azji są dużo ważniejsze od tych w Afryce! Nie wydaje mi się to możliwe do zaakceptowania.
autor. - Panie przewodnicząca! Birma ma haniebny zapis rządów jednej z najbardziej długotrwałych dyktatur, która wciąż istnieje. W Birma od 45 lat panuje totalitarny reżim wojskowy. Jako była kolonia brytyjska Birma doświadczyła traumatycznego okresu postkolonialnego, co było żyznym gruntem dla ustanowienia junty wojskowej.
Od 1962 r. krajem rządzą generałowie armii, a Birmańczycy doświadczają poważnych nadużyć ich praw człowieka. Ponadto generałowie, z uwagi na ich niekompetencję, uczynili z Birmy jeden z najbiedniejszym krajów, a korupcja w społeczeństwie osiągnęła gigantyczne rozmiary. Birma stała się jątrzącą się raną na reszcie świata, będąc mocno uwikłaną w handel heroiną na wielką skalę, gdyż Birma jest głównym eksporterem tego śmiertelnego narkotyku.
W Birmie rządzi obecnie generał Than Shwe, osoba o wątpliwej stabilności psychicznej, co do którego istnieją pogłoski, że jest zjadliwe introwertyczny i przesądny i który często podejmuje ważne decyzje dotyczące państwa po przeprowadzeniu konsultacji z astrologami. Ponadto Birma jest krajem obdarzonym niezrównanym naturalnym pięknem, niepowtarzalnie żyzną ziemią i bogactwem zasobów mineralnych. Wszystko to znajdowało się w centrum zainteresowania zagranicznych inwestorów. Jednak, niestety, korzyści z tych inwestycji nie były odczuwane przez ludność Birmy, ale napełniły kieszenie dyktatorów i innych kolaborantów.
Nadzieja na powrót do rządów demokratycznych pojawiła się w 1990 r., kiedy wybory krajowe wygrała Krajowa Liga na rzecz Demokracji. Jednakże generał stłumił wszelkie próby demokratyzacji, a liderce Ligii, Aung San Suu Kyi, nie tylko uniemożliwiono przejęcie władzy, ale została ona umieszczona w areszcie domowym, pomimo międzynarodowych krzyków oburzenia.
Birma wielokrotnie w przeszłości była tematem rezolucji dotyczących praw człowieka wydanych przez tę Izbę, a niektóre sankcje były stosowane przez wiele lat. Jednakże wszytko to było nieskuteczne, głownie dlatego, że panujący w Birmie reżim jest wspierany przez Chiny. Prawda jest taka, że jeśli rzeczywiście chcemy wprowadzić zmiany demokratycznie w Birmie, musimy skierować nasze potępienie i naszą uwagę na rząd chiński. Możemy wywierać presję na Chiny, na przykład poprzez zagrożenie im sankcjami handlowymi i embargo inwestycyjnym. Jeśli będziemy wystarczająco odważni, aby to zrobić, wtedy będziemy mieć szanse wprowadzenia zmian korzystnych dla Birmy. Jeśli nie, wtedy obawiam się, że rezolucja ta, tak jak wszystkie poprzednie, wyląduje w koszu na śmieci generała Than Shwe.
autor. - Panie Przewodniczący! Jak zwykle w czwartek popołudniu zajmujemy się sprawą łamania praw człowieka na świecie. Jeżeli chcielibyśmy wyliczyć te wszystkie państwa, społeczeństwa, narody, które są przedmiotem łamania praw człowieka i w efekcie przedmiotem naszych debat, to objęlibyśmy zapewne ogromną część kuli ziemskiej. I zauważmy, że łamanie praw człowieka dotyczy przecież nie tylko krajów biednych, lecz często także krajów rozwijających się, może nie bardzo zamożnych, ale rozwijających się, jak Rosja mających nawet jako swoją legitymację demokratyczne wybory, czy jak Chiny - kraju, który pnie się bardzo szybko w górę na tej skali światowej zamożności. Jednocześnie mamy też kraje najbiedniejsze.
Panie Przewodniczący, powinniśmy się zastanowić, czy nie należy poświęcić raz debaty i poprosić Komisję Europejską, żeby przedstawiła koncepcję zaradzenia łamaniom praw człowieka na świecie. Dlatego, że my, jak mówię, co czwartek o tym rozmawiamy, co czwartek narzekamy i właściwie nic z tego nie wynika. A łamanie praw człowieka jest w oczywisty sposób przyczyną splotu kilku czynników. I trzeba tu powiedzieć, że istotnym czynnikiem jest współpraca różnych, często jak najbardziej legalnych, wielkich instytucji finansowych i gospodarczych z przestępczymi reżimami tych państw.
Okazuje się, że istnieje pewna spółka wielkich finansowych korporacji, które w porozumieniu z różnymi kacykami i lokalnymi dyktaturami gnębią własne społeczeństwa. Ze smutkiem trzeba powiedzieć, że często w czasach kolonialnych sytuacja tych narodów była lepsza, bo co prawda rządzili nimi kolonialiści, ale nie występował tak często przestępczy związek właśnie między wielkimi finansami obcymi a lokalnymi reżimami. I przykładem takiego związku, jak słusznie mówił pan Matsakis, jest między innymi Birma. Coś trzeba z tym zrobić?
autor. - (DE)Panie przewodniczący! Dziś po południu dyskutujemy o trzech państwach - Birmie, Sierra Leone i Bangladeszu - które należą do najbiedniejszych krajów na świecie, mimo że dotyczy to w rzeczywistości ich społeczeństw, a nie samych państw. Powodem jest oczywiście brak demokracji - mimo że sytuacja w tych trzech państwach oczywiście różni się znacząco w tym względzie - oraz wykorzystywanie ludności, a przede wszystkim wszelkiego rodzaju naruszenia praw człowieka. Treść punktów preambuły tej pierwszej rezolucji w sprawie Birmy jest szczególnie szokująca. W rzeczywistości są ona przerażające i dla nas, jako uprzywilejowanych Europejczyków, powinny być dzwonkiem alarmowym. Nadużycia popełniane przez ten reżim wojskowy na jednostkach, a w szczególności na członkach różnych mniejszości - chciałbym wspomnieć tutaj w szczególności o Karenach - sprawiają, że włos się jeży na głowie. Nie możemy po prostu odwrócić od nich wzroku.
Chciałbym dodać coś, co nie zostało w rzeczywistości podkreślone w tym wniosku. Zieloni bardzo chętnie poprą treść tego wniosku, ponieważ jest on w pełni uzasadniony w kontekście polityki społecznej i z perspektywy praw człowieka. Jednakże uważam, że należy także z większą siłą podkreślić katastrofy środowiskowe wynikające z tego reżimu wojskowego. Chciałbym podać państwu przykład: istnieją plany wybudowania wielkiej tamy, co doprowadzi do przesiedlenia 10 milionów ludzi - proszę pomyśleć o tym przez chwilę. Działania tego reżimu wojskowego można odeprzeć także przez surowsze wspólne środki podejmowane przez UE, ONZ i narody świata.
w imieniu grupy PPE-DE. - (GA) Panie przewodniczący, jestem szczęśliwy, że mogę przemawiać w Parlamencie po raz pierwszy na temat tak istotny jak prawa człowieka.
Dzisiaj ponownie bardzo zdecydowanie zareagowaliśmy przeciwko nieakceptowalnym działaniom junty wojskowej w Birmie. Ostatnio pilną rezolucję w sprawie Birmy wydaliśmy w czerwcu. Ostatnie stłumienie pokojowej manifestacji, podczas której protestujący domagali się swych praw do stowarzyszania się, zasłużyło na kolejne potępienie ze strony Parlamentu Europejskiego. Nikły wzgląd, jaki ma rządząca Rada Państwa ds. Pokoju i Rozwoju (SPDC) na swe społeczeństwo, stał się jeszcze bardziej oczywisty po narzuceniu ostatnio podwyżki cen paliwa o 500%. SPDC wyraźnie pragnie dalszego zubożenia społeczeństwa. Ale cywile birmańscy okazali niepohamowaną odwagę, przychodząc na manifestację. Protestujący nie tylko zostali brutalnie pobici przez policję, ale wielu z nich zostało aresztowanych, a członkowie grupy 88 Generation Students (Studenci Pokolenia 88) byli represjonowani. Wzywam do natychmiastowego i bezwarunkowego uwolnienia wszystkich tych, którzy zostali zatrzymani w wyniku protestów, także Aung San Suu Kyi, prawdopodobnie najsłynniejszej na świecie uwięzionej demokratycznej liderki. Ponadto, nowa konstytucja, ostatnio opracowana przez konwencję krajową w Birmie, jest fikcją, biorąc pod uwagę prostą przyczynę, że w proces przygotowywania tekstu nie zostali zaangażowani żadni demokratycznie wybrani członkowie opozycji. Ten Parlament teraz wzywa do zorganizowania pilnego posiedzenia Rady Bezpieczeństwa Narodów Zjednoczonych, aby rozważyć ostatnie wydarzenia, jakie miały miejsce w Birmie. Potrzebujemy silnej i wiążącej rezolucji w sprawie Birmy na tym szczeblu, ponieważ kryzys ten ma wpływ na ogólne bezpieczeństwo tego regionu. Kraje takie jak Chiny czy Rosja, które uniemożliwiły przyjęcie ostatniej rezolucji Rady Bezpieczeństwa NZ w sprawie Birmy i Chin w tym roku, muszą odgrywać bardziej odpowiedzialną rolę w odniesieniu do tego kraju i powinny udzielać swego wsparcia każdej kolejnej rezolucji NZ.
Wszytko to jest konieczne, ponieważ zło zwycięża, kiedy dobrzy ludzie nic nie robią. Wspólnota międzynarodowa robi niewiele, podczas gdy junta birmańska przygotowuje okrucieństwa przeciwko własnemu społeczeństwu. Jak długo możemy usprawiedliwiać zezwalanie na rządy zła?
w imieniu grupy PSE. - Panie przewodniczący! Niemalże dziesięć lat temu miałem przywilej odwiedzić Aung San Suu Kyi w domu w Rangunie, gdzie przebywa w areszcie, kiedy to bardzo wyraźnie przedstawiła mi, że uważa, iż przyszłością dla Birmy jest nałożenie przez UE surowych sankcji przeciwko jej reżimowi. Po dziesięciu latach niewiele się zmieniło. Nasze sankcje są nieskuteczne. Wciąż jest ona więziona i jak zauważyliśmy, gospodarka nadal się pogarsza.
Z zadowoleniem przyjmuję oświadczenie złożone przez Gordona Browna w ubiegłym tygodniu, że mógłby objąć przewodnictwo w działaniach przeciwko Birmie i z zadowoleniem przyjmuję w naszej rezolucji ust. 10, który uznaje istotną rolę, jaką ASEAN obecnie odgrywa w odniesieniu do Birmy, ust. 14, żądający od Chin, Rosji i Indii, aby dołożyły największych starań w celu wywarcia presji na panujący reżim oraz ust. 20, wzywający do przyjęcia nowej rezolucji Rady Bezpieczeństwa ONZ. To jest jedyny sposób, w jaki możemy wzmocnić reakcję na skalę światową, aby spróbować wywrzeć presję na reżim, by ostatecznie ustąpił.
w imieniu grupy IND/DEM. - Panie Przewodniczący! Już trzeci raz w obecnej kadencji Parlamentu w ramach debaty o prawach człowieka zabieram głos w sprawie sytuacji polityczno-społecznej w Birmie, gdzie od wielu lat łamane są prawa człowieka, występują nagminne prześladowania, i to nie tylko działaczy na rzecz demokracji, ale pozostałej ludności, która w 30% żyje na granicy ubóstwa, zmuszana jest do pracy, przymusowo przesiedlana.
Tym razem nasilenie protestów i prześladowań wystąpiło po wzroście cen paliw o 500% na skutek wycofania dopłat przez rząd. Organizacje broniące praw człowieka alarmują o aresztowaniach około 100 aktywistów i nielegalnym zatrzymaniu na kolejny rok laureatki Pokojowej Nagrody Nobla - pani Aung San Suu Kyi.
Popieramy rezolucje, które jednak nie zmieniają sytuacji w Birmie, w którym panujący reżim nie reaguje na żadne interwencje, dlatego powinny zostać zastosowane bardziej radykalne kroki.
Panie Przewodniczący! To nie pierwsza, i zapewne niestety nie ostatnia, debata dotycząca łamania praw człowieka, demokracji i zasad prawa w Birmie. Wczoraj, gdy rozmawialiśmy w grupie PPE na temat rezolucji o Birmie doszliśmy do wniosku, że projekt rezolucji jest bardzo dobry, ale sytuacja w Birmie bardzo zła. Zapewne wielu z nas chciałoby, aby było odwrotnie, to znaczy, aby sytuacja w Birmie była taka, byśmy nie musieli podejmować żadnej rezolucji.
W Birmie armia pacyfikuje regiony zamieszkałe przez mniejszości etniczne, regularnie aresztuje działaczy opozycji, szykanuje zwykłych obywateli protestujących przeciwko podwyżkom cen i obniżeniu, i tak już skandalicznie niskiego, poziomu życia. Co możemy zrobić? Rada Europejska powinna dokładnie przeanalizować słabości systemu sankcji, tak aby stały się one faktycznym i skutecznym orężem walki z birmańskim reżimem politycznym.
Konieczne są dalsze naciski na Chiny i Rosję, aby w Radzie Bezpieczeństwa ONZ doszło wreszcie do przedyskutowania sytuacji w Birmie. Ponadto powinniśmy zadbać o to, aby środki pomocowe ze strony Unii Europejskiej w wysokości 65 milionów euro w najbliższych latach trafiały i do obywateli tego kraju, a nie wspierały reżim.
(DE) Panie przewodniczący! Dyktat wojskowy w Birmie regularnie pojawia się w porządku obrad Parlamentu Europejskiego z uwagi na poważne i najcięższe naruszenia praw człowieka. Tak jak wszystkie osoby, które wcześniej zabrały głos, z żalem przyglądamy się stłumieniu pokojowych demonstracji, które zostały skierowane przeciwko ogromnej - o 500% - podwyżce cen benzyny. Ta podwyżka cen benzyny doprowadziła do podwojenia kosztów transportu i masowych podwyżek cen podstawowych towarów i usług, a wszystko to dzieje się w kontekście katastroficznych warunków socjalnych z Birmie, gdzie 90% ludzi społeczeństwa żyje poniżej progu ubóstwa za mniej niż jednego dolara dziennie, a jedno na troje dzieci w wieku poniżej pięciu lat cierpi na poważne niedożywienie.
Z żalem przyglądamy się brutalnym napadom na cywilów, szczególnie brutalnym atakom na kobiety oraz przetrzymywanie w więzieniach ponad 100 osób i wzywamy do natychmiastowego i bezwarunkowego ich uwolnienia, w tym uwolnienia liderów grupy 88 Generation Students. Chciałabym podkreślić, że powinniśmy także wzmocnić presję wywieraną na Chiny, Indie i Rosję, tak aby te trzy kraje wykorzystały swoje wpływy i wywarły nacisk na reżim birmański i zaprzestały dostarczania im broni, aby można było osiągnąć zasadniczą poprawę sytuacji.
Panie przewodniczący! Mamy kolejną rezolucję, która mówi nam o okropnych naruszeniach praw człowieka, które nadal mają miejsce w Birmie. Ten ostatni długotrwały i bezprawny areszt domowy niewinnej kobiety jest nie do zaakceptowania. Birma jest w rzeczywistości krajem-więzieniem, które funkcjonuje w ramach represyjnego systemu rządów wojskowych.
Kolejnym punktem jest debata na temat sześciu wniosków dotyczących rezolucji w sprawie Bangladeszu
autor. -Panie przewodniczący! Bangladesz jest krajem, który niejednokrotnie odwiedziłem i jednym z tych, które bardzo lubię. W rzeczywistości mam w Londynie wielu przyjaciół pochodzących z Bangladeszu i bardzo blisko śledzę tamtejszą sytuację.
Rezolucja ta potwierdza, że w ostatnich miesiącach sytuacja znacznie się pogorszyła, tak że istnieją teraz poważne obawy co do prawa i porządku, praw człowieka i, istotnie, zwykłego przetrwania demokracji w tym kraju, co zostało podkreślone przez tą rezolucję.
Kiedy w styczniu proces wyborczy został zawieszony, myślę że większość z nas miała nadzieję, że będzie to tylko kwestia tygodni, zanim wybory będą mogły się odbyć, ale tygodnie stały się miesiącami, a miesiące teraz stają się latami, zanim będzie można ustanowić demokratycznie wybrany rząd.
W międzyczasie mamy niekonstytucyjną i niezadowalającą sytuację tymczasowego rządu cywilnego ze wsparciem wojskowym, usiłującym utrzymać rządy prawa i porządek w coraz bardziej rozpaczliwym i brutalnym klimacie. Dwie byłe panie premier są w więzieniu. Na uniwersytetach były zamieszki, dokonano setek zatrzymań (w tym pracowników uniwersytetów) oraz dopuszczono się napadów i tortur.
Nie można podążać tą drogą i, jak wyjaśnia ust. 11, jestem pewien, że my w Parlamencie Europejskim jesteśmy gotowi pomóc i wesprzeć jak najszybsze przywrócenie demokracji w Bangladeszu.
autor. -Panie przewodniczący! Bangladesz jest pod względem terytorium tej samej wielkości co Grecja, ale liczba jego ludność dwukrotnie przewyższa populację Niemiec. Stał się on państwem dopiero w 1971 r. po latach wojny domowej obejmującej sąsiadujące byłe kolonie brytyjskie, Pakistan i Indie. Bangladesz przez 15 lat znosił dyktatorskie rządy wojskowe i pomimo że w 1990 r. został przywrócony rząd cywilny, kraj jest daleki od posiadania rzeczywistego demokratycznego ustroju.
Obecnie jest to bardzo biedny naród, pogrążony w rozpowszechnionej korupcji, wojskowym wpływie na politykę, poważnych nadużyciach praw człowieka, zakazach działalności politycznej, dyskryminacji kobiet, ekstremiźmie religijnym i długiej liście innych rodzajów zła, z których niektóre zostały wymienione w rezolucji. Ponadto, jak stwierdzono w punkcie N preambuły: "UE i Bangladesz wiążą dobre, długotrwałe stosunki i są one ważnymi partnerami gospodarczymi”. To prawda, ale tym bardziej należy wybrać naszych przyjaciół i partnerów i tym bardziej należy skutecznie pomagać tak przyjaznym narodom, w celu poprawienia ich dobrobytu, ich poziomu demokracji i państwa prawa.
Rzeczywiście UE próbowała poprawić sytuację w Bangladeszu, ale czy próbowała to uczynić wystarczająco usilnie? Czy pomoc przyznawana Bangladeszowi była właściwie ukierunkowana na poprawę krajowej infrastruktury produkcyjnej lub czy została przekierowania do kieszeni skorumpowanych urzędników? Czy presja wywierana na wojsko, aby zaprzestało ono wywierania wpływu na życie polityczne narodu, była wystarczająco mocna i zdecydowana, czy też była słaba i nieskuteczna?
Możemy udzielić własnych odpowiedzi na te pytania. Jednak moim zdaniem dzieli nas długa droga od czynienia tego, co jest konieczne; istnieje pilna potrzeba dokonania przeglądu naszej polityki w sprawie Bangladeszu, nie wykluczając zastosowania sankcji i z pewnością włączając wystosowanie ostrych ostrzeżeń wobec sąsiadujących Pakistanu i Indii, aby oparły się pokusie wywierania wpływu na sprawy wewnętrzne Bangladeszu.
autor. - Panie przewodniczący! Tak jak mój kolega Robert Evans, ja także reprezentuję w Londynie, naszym regionie, 150 000 wyborców pochodzenia bengalskiego.
Bangladesz jest dużym i strategicznie położonym państwem Azji Południowej i ponownie godne ubolewania są wiadomości dochodzące do nas w związku z sierpniowymi manifestacjami studenckimi oraz aresztowaniem trzech byłych premierów w procesie mającym na celu zwalczanie korupcji, ale niestety i przewrotnie wyglądające na próbę zduszenia demokratycznych, mimo że głęboko podzielonych, sfer politycznych.
Tymczasowy rząd zapewnił UE i USA, że przeprowadzi demokratyczne wybory pod koniec 2008 r., po tym zakończy proces rejestracji wyborczej i będzie wystarczająco silny, aby przeciwstawić się oszustwom wyborczym. Jednakże, ramy czasowe wydają się bardzo długie i istnieją podejrzenia, że wojsko, którego znaczenie politycznie ostatnio wzrosło, z zapałem zmieni polityczne zróżnicowanie kraju poprzez usunięcie z obiegu dwóch niepokojących protagonistów, byłych pań premier Sheikhi Hasiny i Khaledi Zii. Trudno zrozumieć, dlaczego nie zostały one zwolnione za kaucją w oczekiwaniu na proces, a ponadto dlaczego pierwotne aresztowania były takie melodramatyczne i dlaczego charakteryzowały je braki w zakresie zapewnienia sprawiedliwego procesu w ramach uprawnień w sytuacjach pilnych - do zniesienia czego ta rezolucja słusznie wzywa. Wzywa ona również obserwatorów dyplomatycznych UE, aby byli obecni na procesach obydwóch pań.
W pewnością, donatorzy pomocy z Zachodu bardzo uważnie obserwują Bangladesz, biorąc pod uwagę obawy o pogorszenie sytuacji w zakresie praw człowieka w kilku ostatnich latach, a także rosnącą radykalizację islamską społeczeństwa i niestety odejście od pierwotnego kursu świeckiej wielopartyjnej demokracji - modelu, który my w Europie nadal powinniśmy bardzo mocno popierać w odniesieniu do tego kraju.
autor. - Panie Przewodniczący! Kolejnym krajem, o którym mówimy w tej chwili i w którym dochodzi do łamania podstawowych praw, jest Bangladesz. I kiedy po tych kolejnych przykładach zastanawiamy się, dlaczego świat, który dzisiaj jest tak bardzo poddany tak zwanej globalizacji, kiedy cały świat jest opleciony siatką organizacji gospodarczych, siatką przede wszystkim organizacji politycznych, dlaczego dzisiaj, kiedy mamy ONZ, kiedy mamy tutaj w Europie Unię Europejską, kiedy mamy tyle organizacji, które deklarują szacunek dla człowieka, dlaczego nie mamy globalizacji podstawowych zasad humanitarnych?
Jest to chyba jednak problem naszych czasów i naszych organizacji. Wszystkich interesuje gospodarka, polityka, ale kiedy chodzi o to, żeby gospodarce i polityce nadać ludzki wymiar, który zaowocuje uwolnieniem od krzywdy zwykłych, prostych ludzi, stajemy wobec tego bezradni.
Pani Komisarz Reding powiedziała przed chwilą, kiedy mówiliśmy o Birmie, że istnieje niebezpieczeństwo, iż znowu staniemy bezradni, z opuszczonymi rękami wobec tych krzywd. Jednak powinniśmy sobie zdać sprawę, że jakieś kroki są niezbędne, że brakuje proporcji między skalą naszych działań politycznych, naszych działań gospodarczych, a stanem przestrzegania zwykłych podstawowych praw.
Na jeszcze jedną rzecz chciałbym zwrócić uwagę: w deklaracji czytamy o występujących między innymi prześladowaniach religijnych. Chciałbym zwrócić uwagę, że te prześladowania religijne dotykają z reguły, jeżeli nie zawsze, chrześcijan, a najczęściej katolików, że dzisiaj katolicy są najczęściej prześladowanymi i ponoszącymi śmierć za wiarę przedstawicielami jakiejkolwiek religii na świecie. Trzymajmy się faktów, kiedy mówimy o prześladowaniach, pamiętajmy kto kogo prześladuje.
autor. - (SV) Panie przewodniczący! Myślę, że Bangladesz był krajem wielkich nadziei. Posiada on wolność religijną, kobiety na obszarach wiejskich mają dostęp do mikrokredytów, a gospodarka lokalna zaczyna się rozwijać.
Te pozytywne tendencje zostały jednakże szybko odwrócone w kraju, gdzie rozpowszechnia się terror. Węzieni są dziennikarze, prawnicy, działacze polityczni i studenccy, według rządu w celu rozprawienia się z korupcją. Jeśli mogę powiedzieć, umieszczenie wszystkich w więzieniu jest złym sposobem rozwiązywania problemu korupcji, łagodnie mówiąc. Obiecujemy, że pomożemy Bangladeszowi w podążaniu ścieżką demokracji, ale musi istnieć też wola ze strony rządu.
Zanim skończę chciałabym podnieść pewną kwestię, która jest poruszona w rezolucji, ale o której być może niewielu będzie mówić, a którą uważam za istotną, ponieważ spędziłem wiele czasu z ludźmi żyjącymi w slumsach. Ludzie w dawnym reżimie, należący do klasy rządzącej, przejęli ziemie, ale kiedy rząd usiłował z powrotem przejąć te ziemie, miliony biednych ludzi, biednych rolników i ludzi żyjących w slumsach zostało wypędzonych z ich domów i pozbawionych ostatniego strzępka nadziei na przetrwanie, jaki mieli dzięki małemu skrawkowi ziemi. Musimy myśleć także o tych ludziach, kiedy walczymy o demokrację w Bangladeszu, ponieważ mają oni najsłabszy głos spośród wszystkich. Mają najmniej władzy spośród wszystkich.
w imieniu grupy PPE-DE. - Panie Przewodniczący! Sytuacja w Bangladeszu jest niepokojąca, są wszakże podejmowane kroki na rzecz przeprowadzenia wyborów w wyznaczonym terminie. Istnieje jednak obawa, że wydany w lipcu w 2007 r przez Komisję Wyborczą plan działania nie zostanie zrealizowany na czas. Przypomnijmy, iż misja obserwacyjna Unii Europejskiej skończyła się 22 stycznia, wtedy też ONZ wycofała swoje wsparcie.
Nie możemy zostawić Bangladeszu w takim momencie, musimy wysłać obserwatorów wyposażonych w szerokie kompetencje. Ponadto obserwatorzy powinni spełniać rolę kontrolną dla przeprowadzonych procesów karnych i zatrzymań zwykłych obywateli. Do szczególnie ważnych należy wywarcie presji na władze celem uwolnienia studentów zatrzymanych podczas protestów 28 sierpnia 2007 r. Nasza reakcja powinna być natychmiastowa i zawierać kompleksową pomoc. W innym wypadku nie będziemy mogli liczyć na terminowe przeprowadzenie wyborów.
w imieniu grupy PSE. - Panie Przewodniczący! Minął prawie rok od ostatniej rezolucji Parlamentu Europejskiego w sprawie Bangladeszu. Mimo wielkich oczekiwań sytuacja wewnętrzna kraju uległa pogorszeniu. Planowane na styczeń bieżącego roku wybory nie odbyły się i zostały odroczone na koniec 2008 r., a powołany rząd tymczasowy przy wsparciu armii wprowadził stan wyjątkowy.
Obecna władza otwarcie ogranicza wszelką działalność polityczną oraz wolność prasy i mediów. Wśród osób aresztowanych jest już dwóch byłych premierów, 160 znaczących polityków i ponad 100 tysięcy cywilów. W sierpniu bieżącego roku wielkie zaniepokojenie społeczności międzynarodowej wywołało brutalne stłumienie przez wojsko protestów studenckich na Uniwersytecie w Dhace.
W świetle powyższych zdarzeń Rada i Komisja Europejska powinny uważnie monitorować sytuację, postulując przede wszystkim przywrócenie działalności niezawisłych instytucji i partii politycznych w Bangladeszu. Niezbędnym wydaje się wysłanie kolejnej misji obserwacyjnej i pomocy technicznej, które mogą skutecznie pomóc w przygotowaniach do przeprowadzenia wolnych demokratycznych wyborów. Tylko połączone wysiłki wszystkich zaangażowanych stron pozwolą na prawdziwą stabilizację sytuacji w Bangladeszu.
w imieniu grupy ITS. - (NL) Panie przewodniczący! To oczywiście bardzo dobrze, że sytuacja w zakresie praw człowieka w Bangladeszu jest przedstawiania tutaj na północnej półkuli. Przede wszystkim, obecny reżim próbował stłumić legalny protest polityczny studentów i dziennikarzy poprzez arbitralne aresztowania i zatrzymania. Od kiedy nowy rząd przejął władzę w styczniu 2007 r., ponad 250 000 ludzi zostało już zamkniętych. Od ogłoszenia stanu nadzwyczajnego armia jest odpowiedzialna za niezliczone przypadki tortur i morderstw.
Jednakże, w rzeczywistości chciałbym przedstawić inną kwestię, kwestię endemiczną dla tego państwa i która się nie zmienia, niezależnie od zmian rządów. Jest ona często zaniedbywana przez wszelkiego rodzaju organizacje zajmujące się prawami człowieka, ponieważ ewidentnie jest to coś, o czym po prostu nie można mówić. Mówię o hurtowych i systematycznych gwałtach popełnianych przez gangi w Bangladeszu. Przemoc wobec kobiet i młodych dziewcząt jest jednym z najokropniejszych naruszeń praw człowieka w tym islamskim kraju. Ten rodzaj przemocy obejmuje przemoc seksualną i domową, gwałty dokonywane przez gangi, oblewanie kobiet kwasem oraz zabójstwa honorowe. Niezależnie od tego, czy ludzie chcą o tym słyszeć, czy też nie, jest to nie do podważenia, że poprzez te okrucieństwa ekstremiści muzułmańscy chcą wyczyścić Bangladesz z mniejszości religijnych w celu przekształcenia kraju w monolityczne państwo islamskie. Działanie każdego rządu bengalskiego były bezskuteczne i jest to wielka hańba. Bangladesz w 1984 r. ratyfikował Konwencję w sprawie likwidacji wszelkich form dyskryminacji kobiet. Najwyższy czas, aby Parlament wysłał z naszej strony bardzo wyraźny sygnał do rządu bengalskiego w celu poinformowania go o wynikających z konwencji obowiązkach.
(ET) Panie i panowie! Ani Unia Europejska ani ONZ nie zawieszają bez poważnej przyczyny misji obserwacji wyborów; niestety musieliśmy to uczynić w przypadku Bangladeszu. W styczniu działalność sił demokratycznych została zawieszona ze wsparciem wojska w kraju, którego dwie główne partie, i jest to jedyny przykład tego rodzaju na świecie, są kierowane przez kobiety.
Kolejnym punktem jest debata na temat sześciu wniosków dotyczących rezolucji w sprawie finansowania sądu specjalnego w Sierra Leone.
Powinienem zaznaczyć, że kilku z naszych kolegów jest obecnie w Sierra Leone, aby monitorować tam wybory.
autor. - Panie Przewodniczący! Rozwój międzynarodowego prawa humanitarnego, trybunały powoływane do osądzania zbrodni wojennych i zbrodni przeciwko ludzkości były wielkim osiągnięciem społeczności międzynarodowej po drugiej wojnie światowej. W dobie globalizacji ich rola jeszcze bardziej wzrosła, szczególnie na terytoriach, gdzie władza państwowa nie jest w stanie skupić centralnego autorytetu wokół rządów prawa i zapewnić podstawowego bezpieczeństwa ludności tych terytoriów.
Trybunał specjalny dla Sierra Leone odgrywa ważną rolę dla pokoju i sprawiedliwości w regionie rzeki Mano w zachodniej Afryce. Chciałbym zwrócić uwagę na podjęcie przez ten trybunał także programów archiwizacji i tłumaczenia dokumentów informujących o prowadzonych przez niego pracach, oraz na programy ochrony ofiar. Tego typu działalność posiada podstawowe znaczenie dla tworzenia rządów prawa w Afryce Zachodniej w dalekiej perspektywie czasowej.
W dzisiejszej rezolucji w sprawie finansowania trybunału specjalnego dla Sierra Leone Parlament Europejski apeluje do Komisji, do wszystkich instytucji europejskich i państw członkowskich o zagwarantowanie finansowych podstaw pozwalających na spokojne i poważne dokończenie prac trybunału.
autor. - Panie Przewodniczący! Tak się składa, że w najbliższy weekend w Sierra Leone odbędzie się kolejna tura wyborów parlamentarnych i mogę tylko wyrazić ubolewanie, że nie będzie tam delegacji Parlamentu Europejskiego, która była wcześniej planowana.
Dlaczego trybunał specjalny dla Sierra Leone jest tak ważny? Nie chodzi bowiem wyłącznie o jeden z wielu afrykańskich krajów ze zbrodnią i gwałtem w tle, ale o prestiż i rozwój międzynarodowego wymiaru sprawiedliwości w zakresie sądownictwa karnego.
W ostatnim czasie zanotowaliśmy, powiedzmy sobie wprost, dwie spektakularne porażki właśnie tego ponadnarodowego wymiaru sprawiedliwości: chodzi o nieskuteczną próbę osądzenia Slobodana Miloszewicza i o bardziej niż kontrowersyjne okoliczności śmierci Saddama Husajna. Gdyby po tych dwóch prestiżowych wpadkach doszło do kolejnej kompromitacji w postaci przerwania funkcjonowania trybunału z powodu braku finansów, byłby to "gwóźdź do trumny” międzynarodowego wymiaru sprawiedliwości w sprawach karnych.
Mówiąc konkretnie, chodzi o wyasygnowanie niespełna 90 milionów dolarów amerykańskich na najbliższe dwa lata i jeden kwartał, z czego ponad jednej trzeciej tej kwoty jeszcze w tym roku. Wszystko po to, aby zagwarantować funkcjonowanie trybunału. Tak naprawdę od osądzenia przez specjalny trybunał dla Sierra Leone byłego prezydenta Liberii, Charlesa Taylora, i od rozpatrzenia 17 zarzutów zbrodni przeciwko ludzkości, zbrodni wojennych, w tym morderstw i przestępstw seksualnych, zależeć będzie autorytet wymiaru sprawiedliwości sięgającego ponad granice poszczególnych krajów.
Należy w tym miejscu specjalnie podziękować dwóm krajom: Wielkiej Brytanii i Holandii, które szczególnie wspierają finansowo działalność trybunału. Istotna rola przypadać też będzie ONZ, która nie może w tej sprawie zachowywać się jak Poncjusz Piłat i umywać rąk. Cieszę się, że w tej sprawie Parlament Europejski będzie mówił jednym głosem.
autor. -Panie przewodniczący! Ci, którzy silnie popierają przestrzeganie praw człowieka - w tym posłowie tej Izby - usilnie walczyli, aby zapewnić, by został ustanowiony specjalny sąd dla Sierra Leone i aby wielokrotni mordercy, tacy jak Charles Taylor i jego przestępcza grupa, zostali osądzeni i skazani. Ci sami ludzie obecnie oglądają z niedowierzaniem ponurą perspektywę, że wysiłki mające na celu wysłanie Charlesa Taylora do więzienia mogą stać się farsą, ponieważ specjalny sąd w Hadze w połowie procesu sądowego wydał już wszystkie pieniądze. Taka ewentualność bez wątpienia będzie poważnym ciosem dla międzynarodowego wymiaru sprawiedliwości i sprawi, że nasi obywatele stracą całą wiarę w państwo prawa i porządek prawny. Ponadto będzie to stanowić bardzo wyraźną zachętę dla przestępców na całym świecie, aby bez obaw nadal dokonywać okrutnych aktów ludobójstwa i innych nikczemnych okrucieństw przeciwko ludzkości.
Niezależnie od wyniku błagania, aby utrzymać ten specjalny sąd dla Sierra Leone i aby on nadal funkcjonował, nie możemy pomóc, ale jedynie podnieść następujące kwestie.
Po pierwsze, 89 milionów dolarów, jakich domaga się sąd w celu zakończenia operacji, jest z pewnością wielką sumą pieniędzy. Dlaczego jest ona taka duża? Wszyscy wiemy, że prawnicy produkują bombę, ale nie bombę atomową! Czy taki sąd nie mógłby funkcjonować w ramach bardziej efektywnego pod względem ekonomicznym budżetu? Czy istnieje nadmierna rozrzutność i znaczna nieefektywność prowadząca do marnotrawienia znacznych sum pieniężnych?
Po drugie, ile kosztowało bardzo podobny sąd w Hadze osądzenie, w stopniu w jakim to uczynił, Slobodana Miloševića? Czy wtedy budżet nie podlegał ograniczeniom i dlaczego tak było? Być może czym innym jest popełnienie zbrodni przeciwko ludności w Europie, a czym innym w Afryce?
Te pytania wymagają udzielenia odpowiedzi, których, sądząc z mojego doświadczenia w tej Izbie, nie otrzymam, a nasi obywatele mogą pogodzić się z przekonaniem, że nie obowiązuje państwo prawa, ale że to pieniądze rządzą prawem.
autor. - (DE) Panie przewodniczący! Zachodnia Afryka była kiedyś znana jako region, gdzie dokonywał się bardzo pozytywny rozwój. Obecnie Sierra Leone stało się synonimem szczególnie okrutnych wydarzeń, których przez te ostanie pięć lat Afryka była świadkiem. Mamy zatem obowiązek zapewnić, aby nadchodzące wybory nie tylko pomogły w przywróceniu demokracji, ale także, i co jest dużo ważniejsze, przywróciły sprawiedliwość i państwo prawa. Musi to obejmować ściganie masowych zbrodni, które miały miejsce w tym kraju. Przede wszystkim, Europejczycy byli wśród tych, którzy wykorzystali pana Taylora jako środek, za pomocą którego sami się wzbogacili z i w Sierra Leone.
Dlatego też uważam, że nie można pozwolić na to, aby proces ukarania tych zbrodni nie powiódł się z uwagi na brak środków finansowych. My Europejczycy mamy obowiązki z tym zakresie, ale uważam jednak, że kwestie które zostały tutaj podniesione są uzasadnione. Oczywistym jest, że nie uczynimy postępu długookresowego za pomocą sądów ad hoc. Oczywistym jest, że to czego potrzebujemy w długim okresie czasu, to jeden uniwersalny organ sądowy, który będzie sądził tych przestępców-dyktatorów. Jednakże, nie pomaga nam to w tym momencie. Pierwszym zadaniem obecnie jest posunięcie się naprzód w sprawach, które już zostały wszczęte, a w szczególności dokonanie postępu w zakresie zabezpieczenia skazania pana Taylora, tak aby został wysłany sygnał ostrzegawczy do przestępców, którzy popełniają zbrodnie przeciwko ludzkości teraz i którzy mogą to czynić w przyszłości: wspomniałbym w tym kontekście o dyktatorze Zimbabwe, panu Mugabe. Panu Mugabe trzeba pokazać, co może się mu przydarzyć, jeśli nadal będzie popełniał okrutne zbrodnie. Dlatego też potrzebujemy jednolitych kryteriów i stabilnych instytucji, aby zajmować się tymi masowymi zbrodniami.
autor. - (ES) Panie przewodniczący! Miałem szczęście uczestniczyć w misji obserwacyjnej wyborów, która przyglądała się wyborom przeprowadzonym w sierpniu w Sierra Leone i muszę powiedzieć przede wszystkim, że byliśmy wszyscy pod ogromnym wrażeniem, jak profesjonalnie misja, pod kierownictwem pani Isler Béguin, działała i nadal działa.
A zatem miałem okazję złożyć wizytę w specjalnym sądzie in situ i usłyszeć bezpośrednio od pani Mansaray, przewodniczącej rejestru, o pracy, jaką wykonuje sąd. Podczas wizyty stale mówiono nam, że jeśli nie będzie tam sprawiedliwości, nie będzie tam pokoju. To właśnie dlatego ten sąd jest tako ważny. Jak wielokrotnie stwierdzono w rezolucji, zasadnicze znacznie dla ciągłego umacniania procesu pokojowego w Sierra Leone jest zapewnienie, aby zbrodnie nie pozostawały bezkarne.
Było to bardzo kosztowne i nadal kosztuje to wiele pieniędzy, ponieważ prace sądu miały ogromne rozmiary; bardzo trudne jest zapewnienie całkowitego poszanowania państwa prawa w kraju, który został wyniszczony przez wojnę domową. Pierwszym zadaniem było zebranie wszelkich dowodów i było to niemałym wyczynem: społeczeństwo musi być przekonane, że nie będzie żadnych środków odwetowych i że nie będą oni podlegać żadnemu dalszemu poniżaniu.
Drugim zadaniem było przekonanie społeczeństwa, że wszystkie osoby uwikłane w naruszenia praw człowieka będą osądzone, a nie tylko liderzy partyzantki. Ponadto, muszę podkreślić, że prawo do obrony oskarżonego było skrupulatnie przestrzegane. Sąd w 2004 r. podjął także historyczną decyzję, odmawiając uznania możliwości zastosowania amnestii krajowej w odniesieniu do popełniających przestępstwa wojenne i przestępstwa przeciwko ludzkości.
A zatem bez sprawiedliwości nie będzie tam pokoju. Dlatego ważne jest przyczynienie się do finansowania sądu. Jesteśmy zobowiązani do wniesienia wkładu we wprowadzenie pokoju i stabilności w regionie Mano River. Sam sąd specjalny jest przykładem dla reformy systemu sądowego Sierra Leone i chciałbym wezwać Komisję z tego miejsca, aby zbadała możliwość dostarczenia wsparcia finansowego dla projektów prowadzonych przez Narody Zjednoczone, w celu zreformowania systemu sądowego tego kraju.
w imieniu grupy PPE-DE. - Panie Przewodniczący! Sąd specjalny w Sierra Leone ma prawo liczyć na naszą szczególną uwagę, ponieważ słusznie jest przedstawiany jako nowy, prawie doskonały model dochodzenia sprawiedliwości. Co więcej jest dowodem na to, że międzynarodowy trybunał do spraw sądzenia zbrodni wojennych może być umiejscowiony w kraju, w którym zostały te zbrodnie popełnione, dając bezpośredni dostęp do sprawiedliwości lokalnej populacji, zachowując przy tym pełną efektywność przy znacznie niższych kosztach w porównaniu do swoich odpowiedników w innych regionach świata.
Po raz pierwszy w historii udało się skazać urzędującą głowę państwa afrykańskiego, Charlsa Taylora, za zbrodnie przeciwko ludności, jak również prawnie zdefiniować pojęcie dzieci żołnierzy i przymusowych małżeństw, aby było możliwe skazywanie winnych tych zbrodni. Niestety sąd specjalny w Sierra Leone może przestać działać, ponieważ zaczyna brakować mu pieniędzy. To kwota niespełna 90 milionów dolarów by procesy przeciwko największym zbrodniarzom były kontynuowane. Stąd zwracam się z apelem do wszystkich krajów członkowskich, a także do Komisji o jak najszybsze znalezienie finansów na wsparcie dla sądu specjalnego w Sierra Leone, gdyż w innym razie kontynuacja procesu pokojowego oraz rekoncyliacja w Sierra Leone i w całej Afryce Zachodniej staną pod wielkim znakiem zapytania.
w imieniu grupy PSE. - Panie Przewodniczący! Pani Komisarz! W pełni przyłączam się do wszystkich, którzy wzywają do dokończenia dzieła, do wymierzenia sprawiedliwości w Sierra Leone. To jest konieczne. Przestępca nie może się czuć bezkarnie bez względu na to, czy znajduje się w Europie, czy w Afryce, czy w jakimkolwiek zakątku świata.
Ale przy tej okazji chcę zwrócić uwagę na pewien problem, który moim zdaniem jest bardzo istotny: mamy bowiem kreowany także przez Organizację Narodów Zjednoczonych pewien zalew trybunałów, inflację trybunałów karnych. Powołany został do życia trybunał międzynarodowy w Rzymie, powołano do życia trybunał do osądzenia zbrodni w byłej Jugosławii, później do osądzenia zbrodni w Rwandzie, teraz mamy trybunał specjalny w Sierra Leone. Wiem, że one są potrzebne, ale jeżeli powołuje się takie instytucje, muszą one mieć z góry zapewnione środki. To jest warunek sine qua non.
Dlatego zwracam się do Pani Komisarz, aby na najbliższym szczycie między Unią Europejską a Afryką, który odbędzie się jeszcze w tym roku, postawić kwestie finansowania takich instytucji, które są potrzebne, które muszą mieć pieniądze, bo żenujące jest, że rozmawiamy o kwotach tego rzędu.
komisarz. -Panie przewodniczący! Komisja Europejska jest silnie zaangażowana w pomoc w przejściu Sierra Leone z sytuacji postkonfliktu do sytuacji rozwoju oraz we wsparcie jego wysiłków w utrzymanie pokoju, stabilności i demokracji.
W pełni wspieraliśmy przeszłe i nadal wspieramy obecne i przyszłe działania sądu dążące do skazania sprawców zbrodni wojennych, uznając w ten sposób cierpienia mieszkańców Sierra Leone podczas wojny domowej. Praca sądu specjalnego wysyła ważny sygnał do każdego, że poważne zbrodnie przeciwko ludzkości, ludobójstwo i zbrodnie wojenne już nie pozostają bezkarne, niezależnie od tego, gdzie one miały miejsce.
- Po głosowaniu w sprawie poprawki 2 do punktu F preambuły:
Panie przewodniczący! Czy uwzględnił pan moją ustną poprawkę, aby dodać nazwisko trzeciego byłego premiera, pana Moududa Ahmeda, do pierwotnego tekstu? Powinna być ona rozpatrzona jako pierwsza. Było to dostosowanie techniczne. Nie wiem, czy porządek głosownie to wyklucza, ale powinna ona moim zdaniem być rozpatrzona w pierwszej kolejności, a następnie powinno zostać przeprowadzone głosowanie cząstkowe.
Zgodnie ze wskazówkami służby ds. posiedzeń, panie Tannock, pana ustna poprawka została złożona na wypadek odrzucenia poprawki 2. Jednakże poprawka 2 została przyjęta. W związku z tym, zasadniczo, pana ustna poprawka upadła. Stwierdziwszy to, jeśli posłowie uważają, że możemy dodać nazwisko pana Moududa Ahmeda do listy w punkcie F preambuły, nie zgłaszam sprzeciwu.
Rezolucja w sprawie finansowania sądu specjalnego w Sierra Leone Przed głosowaniem
(DE) Panie przewodniczący! Moja grupa postanowiła o złożeniu wniosku o głosowanie imienne. Z uwagi na błąd techniczny popełniony przez nowego członka personelu, okazuje się, że nie zostało to panu zakomunikowane. Chciałbym zwrócić się do pana o przyjęcie tego wniosku o głosowanie imienne, ponieważ wydaje się, że mamy jakieś problemy techniczne.
Nie będziemy teraz ustanawiać specjalnego sądu dla członka pana personelu. W związku z tym, jeśli nie ma sprzeciwów ze strony Izby, podczas tego końcowego głosowania przeprowadzimy głosowane imienne.
Dziękuję. Z uwagi na nieobecność pana Agnoletto, czy mogę w jego imieniu przenieść poprawkę ustną do ustępu 6? Myślę, że będziemy to mieć na naszych listach do głosowania, ale gdyby tak nie było, brzmi ona następująco: "zwraca się do Komisji o zapewnienie ciągłego finansowania zarówno podstawowych jak i dodatkowych działań specjalnego sądu w przyszłych programach krajowych dotyczących Sierra Leone; zwraca się do władz Sierra Leone do uznania przejściowego wymiaru sprawiedliwości oraz niezależności wymiaru sprawiedliwości za priorytet”.
(IT) Panie przewodniczący, panie i panowie! Zauważyłem, że zmieniły się obrazy dotyczące głosowania. Jednakże, w przypadku głosowania imiennego wydaje mi się, że dane liczbowe są tylko męskie, a biorąc pod uwagę, że głosują także panie, proszę o dostosowanie obrazów tak, aby odzwierciedlały one rzeczywistość.
To jest cenna uwaga, ale są tylko trzy liczby, trudno będzie być sprawiedliwym wobec każdego. W zatem spojrzymy na ilość liczb później.
Panie i panowie! Z ogromnym smutkiem przyjęliśmy wiadomość o śmierci naszego kolegi, Nicholasa Bethella, byłego posła zasiadającego w Parlamencie Europejskim w latach 1975-1994 oraz ponownie w latach 1999-2003. Lord Bethell zmarł w dniu 8 września w wieku 69 lat po długiej i dzielnej walce z chorobą Parkinsona. W czasie swej wieloletniej pracy jako posła do PE Lord Bethell wniósł wybitny wkład jako wiceprzewodniczący ówczesnej Komisji ds. Kwestii Politycznych. Z dużym oddaniem podejmował prace nad licznymi kwestiami, w związku z którymi sporządzał też sprawozdania: liberalizacją transportu lotniczego, członkostwem Cypru w UE oraz utworzeniem nagrody im. Sacharowa, która przez te wszystkie lata stała się źródłem moralnego wsparcia dla wielu osób walczących z prześladowaniami na całym świecie.
Pragnę powiedzieć kilka słów na ten temat. Dzięki swej znakomitej znajomości języka rosyjskiego oraz ponosząc przy tym znaczne ryzyko, Lord Bethell wielokrotnie odwiedzał Związek Radziecki, gdzie nawiązał bliską znajomość z wieloma czołowymi dysydentami, takimi jak Aleksander Sołżenicyn, Andriej Sacharow, Anatolij Szczarański oraz Aleksander Ginzburg. Rozmawiał z nimi, przeprowadzał wywiady, działał na rzecz uwolnienia osób przetrzymywanych w więzieniach oraz ogólnie ujmując walczył za wolność narodów i sprawiedliwość. Lord Bethell przetłumaczył na język angielski dwie książki Aleksandra Sołżenicyna. Dzięki niemu w Parlamencie Europejskim pojawili się Anatolij Szczarański oraz Elena Bonner, wdowa po Sacharowie, i to niejeden raz, lecz przy wielu okazjach.
Lord Bethell był kolegą oraz przyjacielem, który działał z przekonaniem i wyznaczał standardy. Będziemy go wspominać z wdzięcznością.
Panie i panowie! Właśnie dowiedziałem się, że dwóch żołnierzy hiszpańskich w Afganistanie zostało zabitych w wyniku wybuchu miny, a pozostali - również pochodzący z Hiszpanii - odnieśli poważne obrażenia. Pragnę, abyśmy uczcili minutą ciszy pamięć o Lordzie Bethellu oraz wszystkich ofiarach terroryzmu.
Panie i panowie! Odnotowaliśmy, że w Birmie odbywają się demonstracje na rzecz demokracji oraz wolności. Jestem przekonany, że mogę wyrazić solidarność oraz zrozumienie w imieniu nas wszystkich. W szczególności odnosi się to do Aung San Suu Kyi, laureatki nagrody im. Sacharowa przyznawanej przez Parlament Europejski, która od wielu lat jest przetrzymywana w areszcie domowym. Parlament Europejski wyraża nadzieję, że nadejdzie dzień, w którym uda nam się przyjąć Aung San Suu Kyi tutaj, w Parlamencie Europejskim, oraz wzywamy birmańskie władze do natychmiastowego uwolnienia wszystkich aresztowanych i przyznania im prawa do wolnych demonstracji.
Niniejszym informuję, że zgodnie z art. 68 Regulaminu we wtorek 25 września wspólnie z przewodniczącym Rady podpiszemy cztery akty prawne przyjęte w procedurze współdecyzji. Tytuły tych aktów prawnych można znaleźć w protokole z dzisiejszego posiedzenia.
Przekazano ostateczną wersję projektu porządku dziennego sporządzonego przez Konferencję Przewodniczących podczas spotkania w czwartek, 20 września 2007 r., zgodnie z art. 130 i 131 Regulaminu. Zaproponowane zostały następujące zmiany:
Grupa PSE zwróciła się z wnioskiem, by sprawozdanie pana posła Zatloukala w sprawie skuteczności i równego dostępu do europejskich systemów kształcenia i szkolenia zostało przeniesione z wtorku wieczorem na środę wieczorem i omówione po sprawozdaniu pani posłanki Descamps.
(DE) Panie przewodniczący! Będę mówił bardzo krótko. Ze względu na wspólne ujęcie kilku sprawozdań oraz przełożenie sprawozdania pana posła Saryusza-Wolskiego z poniedziałku na wtorek pozostanie bardzo niewiele czasu na omówienie sprawozdania pana posła Zatloukala we wtorek wieczorem. Dlatego też, w porozumieniu ze sprawozdawcą, wolelibyśmy, aby sprawozdanie zostało wstrzymane do środy. To jedyny powód.
- Dziękuję, nie wątpię, że taki był powód proponowanej zmiany.
Sprawozdanie pana posła Zatloukala zostało przełożone na wieczorne posiedzenie na środę.
Grupy Verts/ALE, GUE/NGL i ALDE zwróciły się z wnioskiem, aby deklaracje Rady i Komisji w sprawie sytuacji w Birmie zostały wpisane do porządku obrad na środę po południu, po których nastąpiłoby złożenie projektów rezolucji.
(IT) Panie przewodniczący, panie i panowie! Jak zostało tutaj bardzo słusznie powiedziane, Parlament już niejeden raz wyrażał swoją opinię na temat sytuacji w Birmie, lecz to, z czym mamy do czynienia dzisiaj, nie ma nic wspólnego z tym, co miało miejsce w 1988 r. Demonstrują tysiące ludzi, mnisi, i nie ma wątpliwości, że coś się dzieje.
Jak do tej pory instytucje Wspólnoty, Komisja i Rada, nie zabrały głosu. Pojawiły się nieliczne reakcje ze strony niektórych państw członkowskich. Dlatego też naszym zdaniem środa będzie odpowiednim momentem na deklaracje Rady i Komisji oraz wystąpienia mówców z grup politycznych, choćby w celu wyrażenia naszego poparcia dla nowych wydarzeń, które mają miejsce w Birmie.
Nie możemy już dalej milczeć i mamy obowiązek publicznie skierować uwagę na ten kraj, ponieważ mamy taką możliwość. Mam zatem szczerą nadzieję, że zgromadzenie plenarne uwzględni złożenie tego wniosku przez te trzy grupy.
(NL) Panie przewodniczący, panie i panowie! Jeśli kiedykolwiek miałby nastąpić odpowiedni moment na komunikat Komisji i Rady skupiający uwagę na sytuacji w konkretnym kraju, to właśnie on nadszedł. Krótka debata nad sytuacją w Birmie pozwoli nam wyrazić solidarność z mającymi tam miejsce wydarzeniami z ostatnich kilku dni i jest niezwykle ważne, abyśmy tak właśnie postąpili. Wystarczająco dużo osób wśród nas jest bardzo zaniepokojonych sytuacją w Birmie, sytuacją Birmańczyków w ogóle, jak również Aung San Suu Kyi, abyśmy mogli znaleźć na to czas w trakcie obecnej sesji miesięcznej w Parlamencie - nie musi to przecież trwać zbyt długo.
(DE) Panie przewodniczący! Oczywiście my także długo omawialiśmy w naszej grupie tę kwestię. W naszym odczuciu akurat obecny moment, kiedy wciąż trwają demonstracje, być może nie stanowi najodpowiedniejszej okazji na - mówiąc kolokwialnie - dorzucenie własnych trzech groszy i wyrażenie naszego stanowiska. Nasz pogląd w tej sprawie jest dość jasny.
Jeśli jednak taka jest wola Parlamentu i zostanie jasno zaznaczone, że jesteśmy oczywiście po stronie demonstrantów, tak jak zawsze to podkreślaliśmy, wówczas możemy przyjąć kompromis polegający na tym, że poprzemy debatę, zgodnie z wnioskiem, lecz na tym etapie nie złożymy jeszcze rezolucji, co jednak nie wyklucza takiej możliwości następnym razem, kiedy będziemy wiedzieli, jak sprawa wygląda, przyjmiemy również rezolucję. Zwracam się z wnioskiem chociażby o odrębne przegłosowanie kwestii przeprowadzenia debaty i składania rezolucji.
Dziękuję, panie pośle Swoboda. Sam właśnie chciałbym coś takiego zaproponować. Najpierw przegłosujemy kwestię przeprowadzenia debaty. Jeśli opowiemy się za przeprowadzeniem debaty, wówczas przejdziemy do kwestii składania rezolucji. Jest to logiczna i rozstrzygająca procedura. Czy możemy przyjąć taką procedurę?
(DE) Panie przewodniczący! Nie wiedzieliśmy, że grupa liberalna będzie pragnęła rezolucji i, w takim razie, że zostanie ona złożona dopiero podczas następnej sesji miesięcznej. To całkiem nowa sytuacja. Wszyscy możemy się na to zgodzić. Dlatego też wniosek grupy liberalnej, który powinien zostać teraz przegłosowany, jest - o ile dobrze zrozumiałem - następujący: jeśli grupy zgodzą się na sporządzenie rezolucji, powinna ona zostać złożona podczas następnej sesji miesięcznej. Nie do końca oznacza to, że doszliśmy do porozumienia; natomiast oznacza to, że jeśli porozumiemy się pomiędzy sobą, rezolucja zostanie złożona w czasie następnej sesji miesięcznej. Wszyscy możemy to przyjąć.
Najpierw musimy zadecydować, czy pragniemy rezolucji, i dopiero wtedy, jeśli się za nią opowiemy, zadecydujemy o terminie jej przyjęcia.
(DE) Panie przewodniczący! Co do wniosku regulaminowego: ponieważ jest to nowa kwestia, nie możemy po prostu powiedzieć tak lub nie. Powinniśmy ją omówić, a nie od razu zakładać, że skoro są to socjaldemokraci, posłowie ci przemówili w imieniu nas wszystkich i mogą zadecydować o wyborze rozsądnego sposobu postępowania. Pragniemy wyrazić sprzeciw, który może być jeszcze bardziej uzasadniony.
Proponuję, abyśmy najpierw zagłosowali nad tym, czy w ogóle chcemy rezolucji. Jeśli opowiemy się za rezolucją, wówczas zadecydujemy, czy rezolucja zostanie przyjęta w tym tygodniu czy też w czasie sesji październikowej.
(DE) Panie przewodniczący! To oczywiste, że rezolucja Parlamentu Europejskiego w tej sprawie jest niezbędna. Sporządzaliśmy już rezolucje, czasami obszerne, przy wielu innych okazjach i niektórych przypadków nie sposób określić jako równie pilnych jak ten. Tutaj mamy do czynienia z bardzo konkretną przyczyną, mamy bardzo istotną zmianę sytuacji w kraju, który obserwujemy od dłuższego czasu.
Jak już wspomniano, liderka opozycji, która od wielu lat jest przetrzymywana w areszcie domowym, została uhonorowana naszą nagrodą im. Sacharowa, lecz jeszcze nie została jej ona wręczona. Dlatego musimy zareagować na te nowe wydarzenia poprzez złożenie rezolucji. Jednakże nie ma konieczności, aby robić to w tę środę. W środę przeprowadzimy debatę, a ja bym proponował, aby głosowanie nad rezolucją odbyło się na następnym posiedzeniu.
Teraz zagłosujemy nad tym, czy chcemy rezolucji, a następnie przeprowadzimy drugie głosowanie w kwestii terminu jej przyjęcia.
(DE) Panie przewodniczący! Pragnę powiedzieć kilka słów na temat tego, dlaczego powinniśmy teraz zdecydować się na rezolucję.
Zgodnie z art. 144 Regulaminu następnym punktem porządku obrad są jednominutowe wystąpienia dotyczące istotnych politycznie kwestii.
Panie przewodniczący! Dziękujemy za pańskie ciepłe słowa o Nicholasie Bethelu. W związku z jego śmiercią dwa tygodnie temu politycy reprezentujący całe spektrum polityczne wyrazili hołd dla jego działalności. Jako że omawiamy kwestię praw człowieka, która jak zawsze jest dla nas bardzo ważna, powinniśmy pamiętać o jego ogromnych wysiłkach. Pamiętamy i jesteśmy dumni z odznaczenia go Medalem Schumana w 2003 r., kiedy to pomimo spustoszeń wywołanych chorobą wygłosił poruszające i sugestywne przemówienie dla członków naszej grupy. Dla wielu ludzi fakt, że był on orędownikiem sprawy, o którą walczyli Nelson Mandela i Andriej Sacharow, nie może zostać zapomniany.
Kilka dni temu Elena Bonner, wdowa po Andrieju Sacharowie, napisała list do rodziny Nicholasa Bethela, w którym przyznała, że bez jego pomocy świat zewnętrzny nie dostrzegłby we właściwym świetle ani sprawy, o którą walczyli Sacharow i wielu innych dysydentów w ówczesnym Związku Radzieckim, ani charakteru represyjnego reżimu.
Jestem dumny, że w imieniu delegacji brytyjskich konserwatystów mogę złożyć wyrazy uznania dla odważnego człowieka. Ci z nas, którzy w czwartek uczestniczyli w jego pogrzebie w Londynie, sami zobaczyli i usłyszeli, jak wielkim poważaniem i uznaniem cieszył się on wśród tak wielu przyjaciół i kolegów zarówno ze świata polityki, jak i spoza niego. W tym czasie łączymy się z jego rodziną w myślach i w modlitwach.
Dla mnie i wielu moich kolegów w tym Parlamencie praca z tak wybitnym i ludzkim człowiekiem była przywilejem.
(ET) Panie i panowie! Rosja na różne sposoby zaczęła pokazywać, jak jej zdaniem powinny przebiegać granice Unii Europejskiej.
Od sierpnia w mojej ojczystej Estonii na przejściu granicznym w Narwie ustawiają się niekończące się kolumny samochodów. W najgorszych dniach, by przekroczyć granicę, potrzeba nawet 100 godzin, przy ponad 400 samochodach ciężarowych czekających w kolejce. Sytuacja na granicy pomiędzy Rosją a Łotwą jest jeszcze gorsza.
Kreml zgodził się na przeprowadzenie w Moskwie wstępnych rozmów w tej sprawie w dniu 16 listopada, lecz do tego czasu pozostały jeszcze dwa miesiące.
Pragnę zachęcić Komisję Europejską oraz Radę Europejską do poruszenia tej sprawy znacznie wcześniej, podczas następnego szczytu, który odbędzie się za miesiąc, w dniu 26 października, w Portugalii.
Uważam, że strony będą miały w ten sposób idealną okazję do poprawienia stosunków poprzez skupienie się na kwestiach praktycznych, takich jak bezproblemowe przekraczanie granic.
Swobodny przepływ towarów stanowi jedną z fundamentalnych europejskich wolności. Rosja, która dąży do członkostwa w WTO, nie może pozwolić sobie na takie zachowanie. Poza tym zależy jej także na poparciu Unii.
(IT) Panie przewodniczący, panie i panowie! W dniu 30 października Altiero Spinelli, obawiając się, że Europa narodów, a nie naród europejski, bardzo szybko podważy reformę Parlamentu Europejskiego z 1984 r., powierzył nam zadanie kontynuowania europejskiej rewolucji. Chciałbym tylko przytoczyć jego słowa wypowiedziane w dniu 31 grudnia: "Parlament Europejski może złożyć wniosek o wotum nieufności wobec Komisji, może doprowadzić do jej samorozwiązania, może odrzucić budżet, może zatwierdzić inny budżet niż ten, który zaproponowała Rada, jednakże Parlament Europejski jest przede wszystkim zobowiązany przekazywać swoje opinie Radzie. Bez tych opinii Rada nie może podejmować decyzji!”; Spinelli, który zorganizował dziesiątki spotkań w tej sprawie w różnych krajach europejskich, na koniec dodał: "Parlament Europejski powinien mieć odwagę walczyć o poparcie dla swych opinii.”
Panie przewodniczący! Aby osiągnąć nową strukturę, nową organizację Europy, od działań parlamentarnych przeszliśmy do działań o charakterze militarnym. Wydaje mi się, że sondaże jasno pokazują opinie Europejczyków w tej kwestii, a także w związku z biurokratyczną Europą narodów, a nie narodem europejskim.
Przyjęliśmy do wiadomości pański zapał dla rewolucji, panie pośle Pannella. Jednakże musimy przestrzegać naszego Regulaminu, w którym przewidziane są jednominutowe wystąpienia. A pan mówi już niemal dwie minuty.
Panie Przewodniczący! Jedna z katolickich szkół wyższych w Polsce stara się aktualnie o dotacje z Unii Europejskiej. Katolicyzm odegrał w naszej historii i nadal odgrywa szczególną rolę w walce o wolność z komunizmem i ogólnie dla rozwoju demokracji, można go nawet porównać do roli socjalizmu w Hiszpanii za czasów Franco. Polski katolicyzm nigdy nie szkodził społeczności żydowskiej. Tymczasem słyszę, że Żydzi starają się te dotacje zablokować, interweniując u przewodniczącego Komisji Europejskiej. To jest ingerencja w sprawy polskie i polską wrażliwość europejską, narodową i religijną. Unia powinna w tym względzie zaufać samym zainteresowanym Polakom i nie ulegać wpływowym lobby.
(DE) Panie przewodniczący! Wczoraj Angela Merkel przyjęła w swej kancelarii Dalajlamę. Chiny, w ramach swojej strategii dążącej do izolacji Dalajlamy z areny międzynarodowej, zwróciły się do kanclerz Merkel z prośbą o nie odbywanie tego spotkania. Pekin wzywał federalny rząd do nie wpuszczenia Dalajlamy do kraju także przy wielu innych okazjach w przeszłości. Ta bezwstydna ingerencja staje się jeszcze poważniejsza, jeśli weźmiemy pod uwagę fakt, że w przyszłym roku Chiny zamierzają przyjąć rolę wielkodusznego gospodarza igrzysk olimpijskich. Byliśmy świadkami bezczelnej próby wywierania nacisku nie tylko w stosunku do Tybetańczyków, lecz praw człowieka w ogóle. Dlatego właśnie popieram chińską kandydatkę do tegorocznej nagrody im. Sacharowa. Poważnie zastanawiam się, czego jeszcze możemy spodziewać się w nadchodzącym roku i co jeszcze musi się wydarzyć, aby Europa przestała tak swobodnie zaprzedawać swój system wartości w zamian za interesy gospodarcze. To czyni zachowanie Angeli Merkel jeszcze bardziej zachęcającym!
(PT) - Chciałbym wykorzystać tę okazję, by wyrazić naszą solidarność z żołnierzami i przewodniczącymi stowarzyszeń reprezentujących członków sił zbrojnych, którzy zostali poddani postępowaniom dyscyplinarnym w związku z ich działalnością w tych stowarzyszeniach, za wykonywanie i poszanowanie praw członków sił zbrojnych w Portugalii, szczególnie w odniesieniu do całego szeregu kwestii socjalnych i zawodowych, które to wspomniane stowarzyszenia starają się wspierać w ramach niezbędnej poprawy godności życia w wojsku.
Na zakończenie pragnę przypomnieć o zaleceniu Zgromadzenia Parlamentarnego Rady Europy w sprawie praw człowieka w siłach zbrojnych z dnia 11 kwietnia 2006 r., w myśl którego członkowie sił zbrojnych są obywatelami w mundurze, którzy muszą mieć prawo do jednakowych podstawowych wolności, w tym także tych określonych w europejskiej Konwencji o ochronie praw człowieka oraz Europejskiej karcie społecznej, a także do jednakowej ochrony ich praw oraz godności, jak w przypadku każdego innego obywatela.
W sierpniu przewodniczący tego Parlamentu wziął udział w zjeździe niemieckiego ziomkostwa [Landmannschaft]. Jego decyzja, którą udzielił wsparcia tej organizacji, jest przykładem tego, jak przewodniczący nie umie zachować się neutralnie, gdy w grę wchodzą interesy jego kraju, zmierzające do przerobienia historii.
Dzięki takim organizacjom i ich błądzącym zwolennikom, społeczeństwo niemieckie może uwierzyć kłamstwu, że Polska dopuściła się zła przyjmując z rąk Wielkich Mocarstw historycznie polskie ziemie zachodnie nad Odrą i Nysą. Polski polityk napisał kiedyś, że strona anglosaska konferencji poczdamskiej przedłożyła formułę, według której uzyskaliśmy ziemie zachodnie w zamian za utratę ziem na wschodzie. Otóż naród polski odrzucił tę formułę i nie uważa tych ziem za odszkodowanie przyznane przez Rosję w celu zadośćuczynienia za wschodnią połowę naszej ojczyzny. Naród uważa, że ziemie zachodnie są odszkodowaniem za winy i zbrodnie popełnione przez Niemców; odszkodowanie, które nie ma nic wspólnego z Lwowem i Wilnem.
Od przewodniczącego tego Parlamentu, instytucji reprezentującej 27 narodów, oczekuje się obiektywnego zachowania i reprezentowania wspólnych interesów. Jeśli Herr [pan] przewodniczący ma z tym problem - niech raczej milczy. Europa nie potrzebuje ckliwych i moralizujących Chrystusków, którzy mówią o pokoju i współpracy.
Panie pośle Wojciechowski! Ponieważ zwrócił się pan osobiście do mnie, pozwolę sobie zaznaczyć, że zasady Unii Europejskiej opierają się o wspólne omawianie problemów, podtrzymywanie dialogu. W moim przemówieniu mówiłem o pojednaniu i nikt w Polsce nie mógłby odnieść się krytycznie do ani jednego zdania mojego przemówienia, ponieważ mówiłem o pojednaniu, a pana poglądy także zostały uwzględnione. Muszę przyznać, że nie rozumiem, jak może pan krytykować podejmowanie rozmowy z ludźmi i dążenia do przekonania. Apeluję, aby wykazał się pan sprawiedliwością i wniósł swój wkład w pojednanie Europy!
(DE) Panie przewodniczący! Przede wszystkim, co do wniosku regulaminowego jest mi przykro, że odpowiedział pan teraz we własnym imieniu. Rozumiem to, lecz uważam za absolutnie niedopuszczalne, aby przewodniczący tej izby musiał bronić się osobiście przed tak nieuzasadnionym i niestosownym atakiem. Dlatego też pragnę powiedzieć - i mam nadzieję, że mówię tu w imieniu wszystkich rozważnych posłów: zarówno w tym przemówieniu, jak i w innych, wcześniejszych przemówieniach w sposób wybitny zachowywał pan godność Parlamentu oraz z godnością bronił podstawowych wartości Unii Europejskiej pod każdym względem. Pragnę panu za to podziękować, jak również za pana przemówienie w Polsce!
Dziękuję panu bardzo, panie pośle Schulz. Usłyszenie takich słów ze strony przewodniczącego dużej grupy jest bez wątpienia poruszające. Serdecznie za to dziękuję!
(RO) Panie przewodniczący! Jak wiadomo, w dniu 27 listopada 2007 r. w Rumunii odbędą się wybory do Parlamentu Europejskiego, pierwsze tego rodzaju wybory w historii naszego kraju.
Następnym punktem jest sprawozdanie Britty Thomsen sporządzone w imieniu Komisji Przemysłu, Badań Naukowych i Energii, w sprawie mapy drogowej na rzecz energii odnawialnej w Europie.
sprawozdawczyni. - (DA) Panie przewodniczący, panie komisarzu, panie i panowie! Pragnę najpierw podziękować członkom komisji za ich wspaniałą i konstruktywną współpracę w związku ze sprawozdaniem. Z zadowoleniem przyjmuję fakt, że obecnie energia odnawialna zajmuje wysokie miejsce w porządku obrad, ponieważ energia odnawialna będzie stanowić istotną podstawę pozwalającą na udowodnienie reszcie świata, że rzeczywiście możemy walczyć ze zmianami klimatycznymi i zabezpieczyć dostawy energii dla naszych obywateli. Uważam to sprawozdanie za okazję dla Parlamentu, by wpłynąć zarazem na kształtowanie nowego prawodawstwa dotyczącego energii odnawialnej, jak również, by zapewnić, aby głowy państw lub rządów oraz Komisja miały świadomość, że ambitne cele, jakie zostały postawione, wymagają znaczącego i rzeczywistego wysiłku, jeśli nie mają pozostać jedynie obietnicami bez pokrycia.
Przede wszystkim pragnę podkreślić, że najważniejszym przesłaniem mojego sprawozdania jest fakt, że stworzyliśmy właściwe ramy dla rozwoju energii odnawialnej. Oznacza to, że integrujemy wszystkie nasze polityki sektora energetycznego. Nie można postrzegać energii pochodzącej z odnawialnych źródeł w oderwaniu od pozostałych celów w sektorze energetycznym, w szczególności wprowadzenia wewnętrznego rynku energii elektrycznej, zwiększenia wydajności zużycia energii o 20% oraz rewizji systemu handlu emisjami CO2 . Wszystkie powyższe cele są ze sobą powiązane, należy zatem przede wszystkim zapewnić stworzenie odpowiednich ram prawnych.
Musimy zobligować państwa członkowskie do wdrożenia przyjętych już przepisów prawnych i decyzji oraz stworzyć długoterminowe perspektywy zachęcające inwestorów do zaangażowania się w to gigantyczne przedsięwzięcie. Są to warunki, które musimy spełnić, aby móc realizować polityczne cele zapewnienia gwarancji dostaw, ograniczenia emisji CO2 oraz tworzenia nowych miejsc pracy w UE. Jednocześnie powinniśmy wypracować politykę energetyczną opartą na solidarności z krajami rozwijającymi się, w których ponad milion ludzi nie ma dostępu do energii. Sektor energetyczny nie może być dłużej postrzegany wyłącznie jako element techniczny w naszym codziennym życiu, lecz raczej jako partner uczestniczący w rozwiązywaniu problemów środowiskowych, klimatycznych oraz związanych z gwarancją dostaw energii.
Zwróciłam uwagę, że jednym z oczywistych przykładów potwierdzających konieczność stworzenia zintegrowanej polityki są unijne fundusze strukturalne i Fundusz Spójności. Fundusze te umożliwiają inwestycje w odnawialne źródła energii, oszczędzanie energii oraz inne środki wspierające środowisko naturalne. Jednakże plany wydatków państw członkowskich wskazują, że nowe państwa członkowskie wolałyby wykorzystać pieniądze na budowę autostrad zamiast na inwestycje w odnawialne źródła energii. Zaledwie jeden procent tych środków został przeznaczony na odnawialne źródła energii i oszczędność energii. Zatem nalegam, by Komisja dokonała przeglądu wytycznych w celu zagwarantowania systematycznego wsparcia na rzecz projektów związanych z energią ekologiczną w UE, aby istniał związek pomiędzy tym, co zostaje przez nas przyjęte z jednej strony, a z drugiej - sposobem przeznaczania przez nas funduszy.
W sprawozdaniu podkreśliłam również znaczenie uwzględnienia wydajności energetycznej w narodowych planach działań. Kilka osób poinformowało mnie, że ich niezależne plany działania dotyczące efektywności energetycznej nie idą w parze z tym sprawozdaniem. Jednakże myślę, że samo stworzenie tego związku ma fundamentalne znaczenie, ponieważ w przeciwnym razie byłoby to jedynie syzyfową pracą, jeśli dalej zwiększalibyśmy nasze zużycie energii, jednocześnie starając się osiągnąć względny cel 20% udziału energii odnawialnej. Te dwie rzeczy muszą być i będą ze sobą połączone.
Musimy stale podtrzymywać perspektywę pokazującą, że inwestycje w energię odnawialną są dla Europy wartościowe. Wspieranie rynku energii odnawialnej przyczyni się do realizacji celów lizbońskich poprzez wzrost zatrudnienia w państwach członkowskich oraz wzrost inicjatyw ze strony państw członkowskich i UE związanych z badaniami naukowymi i innowacjami.
Ostatnią kwestią, którą pragnę dzisiaj poruszyć, jest oczywiście problem biopaliw i energii odnawialnej w sektorze transportu. Chciałabym zachęcić, by prace w Parlamencie rzeczywiście szły naprzód i by przyjąć całościowe podejście do sektora transportowego, które także wyznaczy cele polityczne dotyczące rozbudowywania transportu publicznego oraz rezygnowania z transportu drogowego na rzecz transportu kolejowego i wodnego. Chociaż co do zasady popieram ideę wyznaczenia udziału energii odnawialnej dla sektora transportu, uważam, że istnieje kilka pułapek, których powinniśmy być świadomi. Po pierwsze wprowadzenie biopaliw nie powinno spowodować złagodzenia przez nas wymogów dla energooszczędnych pojazdów. Nie możemy dopuścić, by przemysł motoryzacyjny otrzymał sygnał, żeby główny nacisk położyć na biopaliwa zamiast na wydajniejsze energetycznie pojazdy.
Po drugie musimy ustalić wymogi dotyczące kryteriów zrównoważonego rozwoju zapewniające znaczne ograniczenie emisji gazów cieplarnianych oraz dotyczące poglądu, iż wzrost zapotrzebowania na biomasę może dać się pogodzić z zachowaniem różnorodności biologicznej. Ponadto zainteresowanie biopaliwami nie może doprowadzić do znacznego wzrostu cen żywności. Wreszcie musimy podkreślić, że biopaliwa nie są jedynym sposobem na wykorzystanie energii odnawialnej w sektorze transportu. Przewiduje się, że w przyszłości większą rolę odegrają pojazdy napędzane silnikiem elektrycznym.
Mam nadzieję, że odbędziemy dzisiaj udaną debatę i że Parlamentowi uda się zbiorowo zasygnalizować Komisji oraz państwom członkowskim, jak duże znaczenie ma osiągnięcie celów UE dotyczących udziału energii odnawialnej.
komisarz. - Panie przewodniczący! Przede wszystkim chciałbym pogratulować pani Thomsen doskonałego sprawozdania. Energia odnawialna zawsze zajmowała bardzo ważne miejsce w programie Parlamentu Europejskiego, a obecnie państwa członkowskie w coraz większym stopniu zdają sobie sprawę z konieczności zwiększenia swoich osiągnięć w tej dziedzinie.
Ciągłe zwiększanie stopnia wykorzystania odnawialnych źródeł energii jest jednym z głównych filarów polityki europejskiej mającej na celu zagwarantowanie trwałych, konkurencyjnych i bezpiecznych dostaw energii. Dlatego też sprawozdanie pani Thomsen będzie odgrywało zasadniczą rolę podczas formułowania wniosku Komisji dotyczącego wspierania stosowania energii odnawialnej, który zamierzam przedstawić Kolegium do końca bieżącego roku. Przypomniałbym jedynie, że sprawozdanie pana Vidala-Quadrasa odegrało ogromną rolę przy formułowaniu naszego pakietu dotyczącego wewnętrznego rynku energii.
Z przyjemnością informuję, że podejście przyjęte przeze mnie przy przygotowywaniu wniosku jest już w tym momencie w dużym stopniu zbieżne z większością postulatów Parlamentu. Chciałbym nadmienić, że wniosek ten zostanie przyjęty wraz z wnioskami dotyczącymi obniżenia poziomu emisji gazów cieplarnianych i systemu handlu uprawnieniami do emisji. Będziemy nadal stosować zintegrowane podejście przyjęte w przypadku pakietu styczniowego, aby zapewnić spójność polityki związanej z energią odnawialną i polityki dotyczącej zmian klimatycznych oraz uzyskać synergię między nimi.
Chciałbym teraz przejść do kilku konkretnych kwestii poruszonych w sprawozdaniu i omówić je w sposób bardziej szczegółowy.
Podzielam pogląd, że zakończenie budowy wewnętrznego rynku energii jest kwestią bardzo istotną w naszej polityce energetycznej i niezbędne jest szybkie zintegrowanie odnawialnych źródeł energii z wewnętrznym rynkiem energii. Jest to jedna z przyczyn, dla których w środę Komisja przyjęła trzeci pakiet dotyczący rynku wewnętrznego. Dostęp do systemów przesyłowych, jak również obiektywne, przejrzyste i niedyskryminujące procedury zatwierdzania, to warunek konieczny pomyślnej integracji i ekspansji generowania energii z odnawialnych źródeł.
Słusznie wskazała pani znaczenie szybkiego osiągnięcia porozumienia co do wyznaczenia wkładu każdego państwa członkowskiego w osiągnięcie przez całą UE wiążącego celu w wysokości 20% do 2020 r. Jak mogą się państwo spodziewać, metodologia, która zostanie zastosowana, jest kwestią stosunkowo delikatną politycznie. Obecnie pracujemy nad wnioskiem, a Komisja omawia ten temat z państwami członkowskimi. Zasadnicze jest sprawiedliwe i przejrzyste ustalenie celów krajowych. Jednak taką samą wagę ma ustanowienie systemu handlu, który mógłby zapewnić potrzebną elastyczność, i zagwarantowanie, że będzie on funkcjonował na całym rynku UE. Przyczyni się to również do osiągnięcia naszego celu, którym jest opłacalność wytwarzania energii odnawialnej.
Zgadzam się z panią co do znaczenia opracowania i realizacji krajowych planów działania. Krajowe plany działania przedstawiane przez poszczególne państwa członkowskie i zatwierdzane przez Komisję powinny zawierać krajowe cele sektorowe, ścieżki rozwoju w każdym sektorze oraz środki, które należy przedsięwziąć, aby cele te osiągnąć. Komisja oceni krajowe plany działania w oparciu o konkretne wymagania i kryteria określone w nowej dyrektywie.
Zgadzam się, że konieczny jest znaczny rozwój odnawialnych źródeł energii w sektorze grzewczym i chłodniczym, co muszą zapewniać ramy prawne. Również ten sektor ma zostać objęty dyrektywą. Wiele technologii w zakresie odnawialnych źródeł energii wykorzystywanych w sektorze grzewczym i chłodniczym to technologie bardzo ekonomiczne i w tym obszarze istnieje znaczny potencjał.
Z zadowoleniem przyjmuję fakt, że w swoim sprawozdaniu popiera pani wiążący cel zakładający co najmniej 10-proc. udział biopaliw. Zgadzam się, że musimy zagwarantować, aby paliwa te produkowane były w sposób zgodny z zasadą trwałego rozwoju. W swoim wniosku Komisja uwzględni środki dotyczące takiej produkcji biopaliw. Środki te nie mają na celu ograniczenia przywozu biopaliw, ale normy będą identycznie stosowane wobec biopaliw produkcji wewnątrzwspólnotowej, jak i biopaliw z przywozu.
Podsumowując, nowe ramy prawne dotyczące odnawialnych źródeł energii powinny zapewniać osiągnięcie wiążącego dla całej UE celu w wysokości 20% do 2020 r. Będzie to wymagało poważnych inwestycji, ram regulacyjnych, a przede wszystkim - silnej woli politycznej. Uważam, że to sprawozdanie daje nam w tym względzie pewność.
Chciałbym poruszyć ostatnią kwestię. Wyrażano wątpliwości, czy Komisja zamierza pozwolić na wliczenie wykorzystania energii jądrowej w osiągnięcie celu w zakresie stosowania odnawialnych źródeł energii. Mogę wyraźnie powiedzieć, że tak nie jest i nigdy nie było. Cel zakładający 20-proc. udział energii odnawialnej w końcowym zużyciu energii w UE zostanie osiągnięty wyłącznie przy pomocy energii odnawialnej. Ani w przyjętym w ubiegłym tygodniu pakiecie dotyczącym rynku wewnętrznego, ani w przyszłej dyrektywie w sprawie energii odnawialnej nie ma nic, co by to zmieniało.
Szanowni panowie posłowie i szanowne panie posłanki! Uzyskaliśmy od państwa silne wsparcie przy ustalaniu, jak Europa zareaguje na globalne wyzwanie energetyczne. Liczę również na poparcie Parlamentu Europejskiego dla wniosku legislacyjnego Komisji. Otrzymuję jednak również coraz większą zachętę ze strony państw członkowskich. W dniu dzisiejszym na konferencji Partii Pracy Gordon Brown powiedział: "Chcę, aby Wielka Brytania, poprzez inwestycje w racjonalizację zużycia energii, odnawialne źródła energii, wychwytywanie dwutlenku węgla, czyste paliwa i nowe technologie ekologiczne, zajęła wiodącą pozycję pod względem pojazdów wolnych od emisji dwutlenku węgla, domów wolnych od emisji dwutlenku węgla i przemysłu wolnego od emisji dwutlenku węgla. Chcę również, aby nowe ekologiczne technologie przyszłości były źródłem miejsc pracy w Wielkiej Brytanii w brytyjskich przedsiębiorstwach”. Jedyna różnica polega na tym, że ja chcę, aby zdarzyło się to w całej Europie.
sprawozdawca komisji opiniodawczej Komisji Ochrony Środowiska Naturalnego, Zdrowia Publicznego i Bezpieczeństwa Żywności. - (IT) Panie przewodniczący, panie i panowie! Pragnę podziękować pani posłance Thomsen za jej sprawozdanie, jak również panu komisarzowi Piebalgsowi, ponieważ uważam, że sojusz pomiędzy Parlamentem a Komisją może zostać naprawdę osiągnięty. W tym względzie sądzę, że Parlament już i tak znacznie przyczynił się do wspierania energii odnawialnej, przedstawiając wizję przyszłości oraz wykorzystania energii odnawialnej w celu przeciwdziałania głównym czekającym nas problemom.
W tak ważnym przedsięwzięciu należy wypracować ogólny konsensus, a punktem wyjścia powinno być stopniowe podejście, gdyż uważam, że jeśli mamy zastosować różne energie odnawialne do systemu jako całości, konieczna jest polityka systemowa.
Po pierwsze chciałbym zaznaczyć, że problem biomasy także w Komisji Ochrony Środowiska Naturalnego został dogłębnie omówiony, podobnie jak znaczenie stopniowego podejścia, szczególnie w odniesieniu do wykorzystania odpadów rolniczych i leśnych oraz stałych odpadów komunalnych, ponieważ ich eksploatacja wiąże się ze znacznymi korzyściami, nie zaburzając przy tym równowagi pomiędzy wykorzystaniem energii, żywności oraz surowców naturalnych.
Z tej właśnie przyczyny czeka nas niezwykle istotne zadanie, lecz nie jest to nieosiągalne wyzwanie. W samym systemie także muszą zostać odnotowane postępy i odnoszę się tu zwłaszcza do ogrzewania, kogeneracji oraz trójgeneracji tak, aby móc w pełni wykorzystać zawartość energetyczną źródeł. Poza tym potrzebujemy również kompleksowej polityki opierającej się i dającej pierwszeństwo zasobom otrzymanym z odnawialnych źródeł energii, aby móc zachęcić do przetwarzania biomasy na gaz, torując drogę ku większej racjonalizacji i wydajności.
sprawozdawca komisji opiniodawczej Komisji Rolnictwa i Rozwoju Wsi. - (DE) Panie przewodniczący, panie komisarzu, panie i panowie! Najpierw chciałbym podziękować pani posłance Thomsen za jej zrównoważone sprawozdanie. Pragnę pokrótce przedstawić główne punkty zawarte w opinii Komisji Rolnictwa i Rozwoju Wsi.
Nasza komisja z zadowoleniem przyjmuje proponowaną mapę drogową na rzecz energii odnawialnej jako ważny wkład w trwały rozwój Europy. Musimy dokonać większych wysiłków w celu rozwoju odnawialnych źródeł energii. Z jednej strony Europa musi zabezpieczyć swoje dostawy energii, a także zmniejszyć uzależnienie od przywozu z zagranicy. Z drugiej strony musimy wywiązać się z naszych zobowiązań dotyczących ochrony środowiska naturalnego.
W przyszłej kombinacji źródeł energii bioenergia odegra istotną rolę, promując także zatrudnienie w rolnictwie oraz europejską gospodarkę rolną. Jednocześnie wsparcie bioenergii nie może doprowadzić do zakłócenia konkurencji. Zasady odłogowania nie są już dostosowane do systemu i powinny zostać zniesione, po części także ze względu na brak gruntów rolnych wynikający z rywalizacji pomiędzy produkcją żywności i surowców odnawialnych.
Rozwój kolei wspólnotowych - Przyznawanie uprawnień maszynistom prowadzącym lokomotywy i pociągi - Prawa i obowiązki pasażerów w ruchu kolejowym (debata)
sprawozdaniem sporządzonym przez Georga Jarzembowskiego w imieniu Delegacji Parlamentu Europejskiego do komitetu pojednawczego w sprawie wspólnego tekstu, zatwierdzonego przez komitet pojednawczy, dyrektywy Parlamentu Europejskiego i Rady zmieniającej dyrektywę Rady 91/440/EWG w sprawie rozwoju kolei wspólnotowych oraz dyrektywy 2001/14/WE Parlamentu Europejskiego i Rady w sprawie alokacji zdolności przepustowej infrastruktury kolejowej i pobierania opłat za użytkowanie infrastruktury kolejowej (PE-CONS 3635/2007 - -, oraz
sprawozdaniem sporządzonym przez Gilles'a Savary'ego w imieniu Delegacji Parlamentu Europejskiego do komitetu pojednawczego w sprawie wspólnego tekstu, zatwierdzonego przez komitet pojednawczy, dyrektywy Parlamentu Europejskiego i Rady w sprawie przyznawania uprawnień maszynistom prowadzącym lokomotywy i pociągi w obrębie systemu kolejowego Wspólnoty (PE-CONS 3636/2007 - -, oraz
sprawozdaniem sporządzonym przez Dirka Sterckxa w imieniu Delegacji Parlamentu Europejskiego do komitetu pojednawczego w sprawie wspólnego tekstu, zatwierdzonego przez komitet pojednawczy, rozporządzenia Parlamentu Europejskiego i Rady dotyczącego praw i obowiązków pasażerów w międzynarodowym ruchu kolejowym (PE-CONS 3637/2007 - -.
Panie przewodniczący, panie i panowie! Dzisiaj wszyscy możemy być usatysfakcjonowani ogólnym rezultatem pakietu kolejowego. Jako sprawozdawca w zakresie postępu prawodawstwa wspólnotowego dotyczącego rozwoju kolei nie mogę być szczególnie zadowolony, ale kiedy przyglądamy się wynikom, jakie osiągnęliśmy w odniesieniu do praw pasażerów, w szczególności wypłat odszkodowania za opóźnienia pociągów oraz ogólnoeuropejskiego systemu przyznawania uprawnień maszynistom, wszyscy możemy być usatysfakcjonowani.
Chciałbym rozpocząć od przedyskutowania mojego własnego sprawozdania. Dobrą wiadomością jest, że od dnia 1 stycznia 2010 r. krajowe sieci kolejowe muszą zostać otwarte dla wszystkich przedsiębiorstw kolejowych świadczących międzynarodowe usługi pasażerskie, bez żadnej dyskryminacji, niezależnie od tego, czy przedsiębiorstwa są publiczne czy prywatne. Doprowadzi to ostatecznie do stworzenia europejskiego jednolitego rynku w transgranicznym transporcie pasażerskim i otworzy drogę dla szerszych ofert prezentowanych przez szeroki wachlarz przedsiębiorstw kolejowych, z korzyścią dla konsumentów. Oczekujemy, że przedsiębiorstwa kolejowe rzeczywiście będą korzystać z tych nowych możliwości i będą przedstawiać przyjazne dla konsumentów oraz konkurencyjne oferty, w stosunku w szczególności do kosztów transportu lotniczego.
Jeśli takie rozwiązanie odniesie sukces mamy szansę ożywić transgraniczny transport kolejowy. I właśnie w tym miejscu powracam do poprzedniej dyskusji, ponieważ w związku z tym będziemy mieć także możliwość ograniczenia zanieczyszczenia środowiska w Unii Europejskiej.
Jednym z niezadowalających rezultatów postępowania pojednawczego jest to, że z uwagi na silny opór Rady okazało się także niemożliwe otwarcie krajowych sieci kolejowych dla krajowych usług kolejowych, co oznacza, że europejski rynek wewnętrzny usług kolejowych pozostaje nieukończony. Jednakże szczerze mówiąc, powód tego stanu rzeczy leży w głosowaniu, jakie sami przeprowadziliśmy w tym Parlamencie w dniu 18 stycznia tego roku. Większość posłów zagłosowała wtedy za otwarciem sieci także dla krajowych usług kolejowych, ale nie osiągnęliśmy wymaganej kwalifikowanej większości głosów, czyli 393 głosów.
Niemniej jednak w postępowaniu pojednawczym Parlamentowi udało się zapewnić, że nowa dyrektywa wymaga od Komisji Europejskiej przedłożenia do 31 grudnia 2012 r. sprawozdania, w którym zaproponuje ona także środki dotyczące dalszego otwarcia rynku kolejowych usług pasażerskich. W celu zarejestrowania, chciałbym prosić wiceprzewodniczącego Barrota, aby powtórzył swe zobowiązanie do przedłożenia sprawozdania do dnia 31 grudnia 2012 r., a także do podjęcia dalszych kroków w celu otwarcia rynku kolejowego.
Parlament i Rada osiągnęły także porozumienie, że powinniśmy oczywiście ograniczyć otwarcie sieci dla usług transgranicznych, gdyby groziło to naruszeniem równowagi gospodarczej publicznych i regionalnych usług pasażerskich. Nie może to jednak prowadzić do pewnej postaci protekcjonizmu, czyli do sytuacji, w której kolej będzie próbować chronić się przed konkurencją; ograniczenia są możliwe tylko w przypadku, gdy krajowe władze rządowe potwierdzą w oparciu o obiektywną analizę ekonomiczną, że otwarcie zagroziłoby regionalnym usługom pasażerskim.
Niestety dalsze ograniczenia wślizgnęły się podczas postępowania, co oznacza, że państwa członkowskie mogą nakładać opłaty za korzystanie z publicznych usług pasażerskich i lokalnych. Parlamentowi w rzeczywistości udało się ograniczyć opłaty, tak aby dochód z nich nie był większy od tego, co jest faktycznie konieczne dla świadczenia usług publicznych. Żywię szczerą nadzieję, że - oprócz jednego kraju, i mam nadzieję, że nawet w tym przypadku tak nie będzie - państwa członkowskie nigdy w rzeczywistości nie wykorzystają możliwości ograniczenia otwarcia sieci.
W każdym razie, mam nadzieję, że państwa członkowskie niezwłocznie wdrożą tę dyrektywę i że będziemy mieli możliwość zaoferowania tutaj w Europie więcej międzynarodowych usług pasażerskich i dać naszym obywatelom szansę na korzystanie z kolei zamiast transportu lotniczego, w trakcie podróży transgranicznych.
Chciałabym powiedzieć kilka słów w imieniu mojej koleżanki Elisabeth Jeggle. Niestety jest ona nieobecna z powodu choroby. Po pierwsze pani Jeggle chciała podziękować panu Savary'emu za ścisłą współpracę pomiędzy sprawozdawcami pomocniczymi w zakresie trzeciego pakietu kolejowego i powiedzieć, że jest bardzo zadowolona z rezultatów dotyczących przyznawania uprawnień maszynistom.
Udało nam się przede wszystkim zapewnić, że zostanie wprowadzona jednolita europejska licencja dla maszynisty, ponieważ otwarcie sieci byłoby pozbawione sensu, gdyby pociągi musiały zatrzymywać się na granicy w celu wymiany maszynisty. Chcemy ustanowić europejski rynek wewnętrzny. Chcemy, aby europejskie pociągi towarowe - tutaj sieci już zostały otwarte - oraz obecnie także międzynarodowe pociągi pasażerskie miały możliwość funkcjonowania niezależnie od granic krajowych, ponieważ chcemy, aby usługi kolejowe były efektywne. W tym względzie wprowadzenie europejskiej licencji dla maszynisty posiada kluczowe znaczenie. W tym zakresie naprawdę możemy być usatysfakcjonowani naszym prawodawstwem.
Jednakże chciałbym podkreślić, że nie jest to kwestia tylko maszynistów, ale wszystkich tych, którym powierzona jest odpowiedzialność w transporcie kolejowym. Jak państwo wiecie, tak jak samolot nie może wystartować, kiedy nie ma wystarczającej liczby stewardes, ponieważ są one odpowiedzialne za bezpieczeństwo w nagłych przypadkach, podobnie potrzebujemy konduktorów i innych osób w pociągach. Nie mówimy o szefie wagonu restauracyjnego, ale o personelu kolejowym, takim jak konduktorzy i inne osoby, które są odpowiedzialne za bezpieczeństwo pasażerów. W tym zakresie wspólnie ze sprawozdawcą odnieśliśmy sukces w odniesieniu do przekonania Komisji, aby zobowiązała się do przedłożenia dwa i pół roku po wejściu w życie dyrektywy sprawozdania na temat możliwości wprowadzenia jednolitego europejskiego systemu przyznawania uprawnień także dla tych pracowników, w celu zapewnienia, abyśmy nie mieli żadnego deficytu w zakresie bezpieczeństwa także w obszarze międzynarodowych usług kolejowych. Maszyniści oraz inni pracownicy kolei muszą być właściwie przeszkoleni.
Jesteśmy zadowoleni, że licencja maszynisty kolejowego stanowi także krok w kierunku mobilności maszynistów kolejowych, ponieważ maszyniści, którzy posiadają licencję europejską, mogą także zmienić miejsce zatrudnienia w ramach Unii Europejskiej, jeśli sobie tego życzą. Jesteśmy jednakże uczciwi, dlatego też wspólnie zapewniliśmy, że jeśli osoba, która została przeszkolona w jednym przedsiębiorstwie dobrowolnie przenosi się do innego, przedsiębiorstwo, które przeprowadziło szkolenie jest upoważnione do zwrotu kosztów szkolenia.
Mogę powiedzieć, w imieniu pani Elisabeth Jeggle, że jesteśmy bardzo zadowoleni z rezultatów. Współpraca przebiegała dobrze i wzywa ona Izbę do zatwierdzenia pakietu w całości.
sprawozdawca. - (FR) Panie przewodniczący! Proszę pozwolić mi powiedzieć na początku, że podzielam ogólne zadowolenie z pakietu kolejowego.
Przeszliśmy długą drogę. Kiedy rozpoczynaliśmy, mieliśmy cztery teksty, a pod koniec pozostały trzy. Rozpoczęliśmy pracę w 2004 r., a teraz jest wrzesień 2007 r. Innymi słowy z pewnością wsiedliśmy do wolnego pociągu, a nie do TGV. To była długa podróż, ale teraz jesteśmy u jej kresu. Moim zdaniem dokonaliśmy tego przede wszystkim dzięki wielkiej determinacji posłów tej Izby i dzięki ich współpracy: zwracam się w szczególności do wszystkich grup parlamentarnych i do trzech sprawozdawców, którzy są z nami tutaj dzisiaj, ale jest to również zasługa każdego, kto przyczynił się do osiągnięcia tego rezultatu, w tym sprawozdawców pomocniczych.
Jesteśmy także zobowiązani wobec Komisji Europejskiej i chciałbym podziękować panu komisarzowi Barrotowi i jego kolegom za ich współpracę na trudnych etapach realizacji tego zadania, ponieważ postępowanie pojednawcze było niezmiernie skomplikowane, a różnice obróciły się przeciwko nam.
Jesteśmy zobowiązani także wobec prezydencji niemieckiej i niemieckiego federalnego ministra transportu, pana Tiefensee, który dołożył znacznych osobistych wysiłków: uczestniczył w licznych posiedzeniach pojednawczych i uważam, że bez jego determinacji, aby osiągnąć sukces, nie mielibyśmy dzisiaj tego pakietu kolejowego. Myślę w szczególności o tekście, z którym wiązało się najwięcej problemów, czyli wniosku dotyczącym praw pasażerów. W tym względzie, chciałbym także podziękować Dirkowi Sterckxowi za jego pracę.
Stopień oporu wobec praw pasażerów połączeń kolejowych jest dosyć dziwną sprawą. Prawdą jest, że koleje różnią się od dróg, ponieważ podlegają one zdalnemu sterowaniu. Prawdą jest także, że opóźnienia mogą czasami mieć szkodliwy efekt domina; prawdą jest, że bezpieczeństwo jest priorytetem i że pociągi mogą się spóźniać z naprawdę uzasadnionych powodów. Niemniej jednak w tym względzie pozostajemy o dekady za transportem lotniczym i przeszkodą, na jaką napotykamy, jest olbrzymi konserwatyzm europejskiego świata kolejowego: jego olbrzymi opór wobec praw pasażerów - który został w końcu przezwyciężony, ponieważ zgodziliśmy się na zwolnienia, które sprawiają, że możemy poczekać na wdrożenie przepisów 15 lat, czyli do około 2023 r.
A zatem o ile możemy być dumni z tekstu, mniejszy sukces osiągnęliśmy w odniesieniu do kalendarza prac: moim zdaniem naprawdę nie jest właściwe, aby rozłożyć wprowadzenie praw pasażerów na 15-to letni okres, jeśli naszym celem jest - i jest to naszym celem dzisiaj - rozwój transportu kolejowego.
Muszę powiedzieć, że jestem także osobiście zadowolony z wprowadzenia europejskiej licencji dla maszynistów kolejowych - ponieważ to właśnie oznacza "przyznawanie uprawnień maszynistom”. Jest to dosyć skomplikowana sprawa. Georg Jarzembowski bardzo dobrze podkreślił szczegóły i uważam, że tekst który mamy dzisiaj przed sobą jest wynikiem wspaniałej pracy wykonanej przez posłów tej Izby ze wszystkich grup politycznych. Jestem wdzięczny grupie pana Jarzembowskiego, która nie zawsze przyjmowała takie otwarte podejście w tych kwestiach, ale które w tym przypadku było szczególnie wspierające. Myślę że to co osiągnęliśmy stanowi dobry przykład, ponieważ jest wynikiem dialogu pomiędzy dwoma stronami sektora, którego to dotyczy. Jest to w rzeczywistości przykład, który może być przedstawiony każdemu, kto wątpi w zdolność Unii Europejskiej do tego, aby była ona Unią jej obywateli. Uważam, że przykład ten zasługuje na rozpowszechnienie.
Pozwolę sobie także powiedzieć, że przywiązuję wielkie znaczenie do zobowiązania, jakie uczyniliśmy - zobowiązania uzyskanego przez Parlament Europejski - w odniesieniu do personelu odpowiedzialnego za bezpieczeństwo. Ludzie ci nie są maszynistami, ale niemniej jednak ratują życie, ponieważ na pokładach pociągów stanowi to część ich pracy i bardzo ważne jest, aby istniał obejmujący ich system przyznawania uprawnień, nawet jeśli, naturalnie, jego poziom będzie się różnił od przyznawania uprawnień maszynistom. Mam nadzieję zatem, że klauzula włączająca to zobowiązanie, którą udało nam się wprowadzić, będzie przestrzegana.
Wreszcie w odniesieniu do otwarcia i liberalizacji sieci kolejowych uważam, że jeśli rzeczywiście dążymy do stworzenia ogólnoeuropejskiej kultury kolejowej, musimy zacząć od zaakceptowania, że pociągi innych podmiotów będą poruszać się po naszym terytorium. Taka perspektywa jest nieunikniona.
Osobiście, popieram stopniowe podejście. Nie wszyscy z nas osiągną ten sam poziom gotowości, a ponadto, nawet jeśli nasze imponujące dyrektywy zostaną wprowadzone, niektóre kraje wciąż nie otworzą swych sieci. Myślę tutaj o Irlandii, ponieważ nie ma ona żadnych linii międzynarodowych i być może także Finlandii, ponieważ stanowi ona w pewnym sensie koniec linii i byłaby bardziej skłonna - całkowicie słusznie - otworzyć swą sieć w kierunku Rosji; a w szczególności myślę o wszystkich krajach, które mają inne skale obciążenia i inne szerokości torów.
Innymi słowy, wielkim wyzwaniem i pierwszym wyzwaniem w odniesieniu do tworzenia ogólnoświatowej kultury kolejowej jest interoperacyjność, i to właśnie na tej kwestii powinniśmy skupić nasze wysiłki w nadchodzących latach. Ogólnoeuropejska kultura kolejowa będzie oczywiście wymagać dyrektyw dotyczących liberalizacji, ale musimy rozpocząć od inwestowania w sieci, aby umożliwić interoperacyjność techniczną. Otwarcie rynku na konkurencję pomiędzy Francją a Hiszpanią nie będzie miało większego znaczenia, ponieważ dopóki będziemy mieć tory o różnych szerokościach, nie zintensyfikujemy ani ruchu towarowego, ani ruchu pasażerskiego.
Sprawozdanie w sprawie przyznawania uprawnień maszynistom może być pod pewnymi względami postrzegane jako sprawozdanie w sprawie interoperacyjności. Potrzebujemy społecznej interoperacyjności, która umożliwi maszynistom z różnych krajów myśleć o sobie jako o Europejczykach, a nie obywatelach danego kraju. Wierzę, że możemy wyjść poza kultury krajowe w zakresie kolei, wtedy będziemy zdolni do zapewnienia przyszłości kolejom. Ze względu na to, że transport drogowy i lotniczy wciąż się rozwijają, jest to pilne zadanie.
Wniosek dotyczący rozporządzenia Rady w sprawie wprowadzenia odstępstwa od rozporządzenia Rady (WE) nr 1782/2003 ustanawiającego wspólne zasady dla systemów wsparcia bezpośredniego w ramach wspólnej polityki rolnej oraz ustanawiające systemy wsparcia dla rolników w odniesieniu do odłogowania w 2008 r. - C6-0302/2007 -
Panie przewodniczący! Wczoraj moja komisja odbyła posiedzenie nadzwyczajne w celu przeanalizowania wniosku Komisji oraz prośby o potraktowanie go jako sprawy pilnej. Moja komisja zgodziła się, że należy uznać wniosek o debatę w trybie pilnym. Został on przyjęty jednomyślnie. Komisja proponuje ustalenie wskaźnika obowiązkowego odłogowania na 0% w 2008 r. Wniosek ten należy przyjąć jak najszybciej - tj. do końca bieżącego miesiąca - aby umożliwić rolnikom podjęcie decyzji o uprawie zbóż na gruntach odłogowanych w 2008 r. Przedmiotowe grunty muszą zostać ponownie włączone do produkcji, gdyż słabe zbiory w 2008 r. w połączeniu z 10% gruntów odłogowanych narażą rynek wewnętrzny na duże zagrożenie.
Na początku roku gospodarczego 2007/2008 rynek zbóż charakteryzują wyjątkowo wysokie ceny zarówno na szczeblu wspólnotowym, jak i światowym. Zbiory w 2007 r. prawdopodobnie pozostaną na poziomie zbliżonym do poziomu z ubiegłego roku, co do końca roku gospodarczego 2007/08 spowoduje dalsze zmniejszenie prywatnych zapasów zbóż w UE. Na skalę globalną oczekuje się, że zapasy na zakończenie roku 2007/2008 spadną do rekordowo niskiego poziomu, szczególnie w krajach będących głównymi eksporterami. W tej sytuacji normalne zbiory w 2008 r. o standardowej wydajności oraz proponowane odstępstwo w odniesieniu do odłogowania w 2008 r. w Unii Europejskiej pozwolą na częściowe odbudowanie prywatnych zapasów, a zatem wnoszę o pilne zajęcie się sprawą.
(DE) Panie przewodniczący! Odnoszę się do wczorajszego posiedzenia plenarnego oraz jednominutowych wystąpień, które miały miejsce na początku sesji plenarnej. W trakcie tych jednominutowych wystąpień doszło do pewnego incydentu. Polski poseł (nie wiem, do jakiej grupy należy) w niewłaściwy sposób skrytykował w tej Izbie naszego przewodniczącego. Broniłem przewodniczącego naszej Izby, ponieważ myślałem, że jest to niezbędne. Miałem odczucie, że wielu kolegów w tej Izbie widziało, co robię. W wyniku tego, mój kolega, Markus Ferber, rzucił pod moim adresem uwagę, której sens polegał na tym, że roszczę sobie w tej Izbie prawo do komentowania wszystkiego. Zdecydowanie twierdzę, że nie jest to prawdą. Żałuję, że nie mam do tego prawa, ale ja naprawdę nie komentuję wszystkiego. W wyniku tego, w sytuacji ogólnego wzburzenia, obraziłem pan posła Ferbera dwoma niemieckimi wyrażeniami, których nie chciałbym powtarzać i które nie są prawdziwe. Dlatego też cofam moje słowa, wyrażając ubolewanie i byłbym wdzięczny, gdyby przekazali państwo posłowi Ferberowi, że powinien przyjąć moje przeprosiny i że ogólnie uważam go bardzo zabawnego kolegę.
Panie pośle Schulz! Pańskie uwagi zostaną zarejestrowane w protokole prac i uwzględnione.
Restrukturyzacja przemysłu cukrowniczego - Wspólna organizacja rynków w sektorze cukru (debata)
sprawozdanie pani poseł Kateriny Batzeli w imieniu Komisji Rolnictwa i Rozwoju Wsi w sprawie restrukturyzacji przemysłu cukrowniczego we Wspólnocie - C6-0176/2007 - i
sprawozdanie pani poseł Kateriny Batzeli w imieniu Komisji Rolnictwa i Rozwoju Wsi w sprawie wspólnej organizacji rynków w sektorze cukru - C6-0177/2007 -.
komisarz. - Panie przewodniczący! Na początku chciałabym podziękować pani Batzeli oraz członkom Komisji Rolnictwa i Rozwoju Wsi za całą pracę nad tym wnioskiem. Chciałabym teraz przedstawić wniosek w kontekście.
Jak państwu wiadomo, po faktycznie stosunkowo obiecującym pierwszym roku fundusz restrukturyzacyjny nie spełnił naszych oczekiwań w drugim roku okresu restrukturyzacji.
Jak zapewne państwo pamiętają, w pierwszym roku spodziewaliśmy się zrzeczenia się kwot rzędu 1,5 mln ton, a w drugim - ponad 3 mln ton. W rzeczywistości całkowita wielkość zrzeczenia się kwot w pierwszych dwóch latach wyniosła jedynie 2,2 mln ton, podczas gdy oczekiwano 4,5 mln ton.
Nadal jestem przekonana, że fundusz restrukturyzacyjny sam w sobie stanowi dobry instrument i powinien być wzmacniany i ulepszany, biorąc pod uwagę nasze dotychczasowe doświadczenia.
Co do wniosku, który mamy w dniu dzisiejszym omawiać, chciałabym wyraźnie powiedzieć, że nie prowadzimy renegocjacji reformy sektora cukru z 2005 r. Zważywszy na niedostateczną wysokość środków wypłaconych z funduszu restrukturyzacyjnego w ciągu dwóch pierwszych lat jego działania, należy dążyć do jego sukcesu w dwóch ostatnich latach. W przeciwnym razie problem ostatecznej niewyrównanej redukcji kwot powróci w 2010 r.
Celem wniosku jest stworzenie bardzo atrakcyjnej propozycji dla tych przedsiębiorstw i tych plantatorów, którzy chcą zrezygnować z produkcji w ramach kwot w roku gospodarczym 2008/09, przy jednoczesnym utrzymaniu niezmienionych warunków w ostatnim roku okresu restrukturyzacji. Po raz pierwszy plantatorzy będą mogli zapoczątkować proces restrukturyzacji, lecz tylko do wysokości 10% kwoty przyznanej danemu przedsiębiorstwu. Wskaźnik procentowy pomocy restrukturyzacyjnej zarezerwowanej dla plantatorów zostanie ustalony na 10%, a płatność ta zostanie następnie uzupełniona dopłatą w wysokości 237,5 EUR za tonę kwoty cukru, co daje w sumie 300 EUR za tonę.
Uważam, że dla plantatorów jest to bardzo interesująca propozycja i nie widzę powodu, aby posuwać się dalej. Dlatego też nie będę w stanie poprzeć poprawek zawartych w sprawozdaniu w sprawie funduszu restrukturyzacyjnego, w którym wnioskowano o zmiany wysokości wypłat, np. w poprawkach 6, 7 i 12, lub zmianę odsetka sumy pomocy przyznawanej rolnikom: dotyczy to poprawki 8.
Pomoc z mocą wsteczną będzie gwarancją, że te przedsiębiorstwa i ci producenci buraka cukrowego, którzy uczestniczą już w systemie restrukturyzacji, nie są i nie będą poszkodowani z tego tytułu.
Jak wnioskowano w poprawce 9, w tekście końcowym producenci syropu inulinowego i plantatorzy cykorii zostaną wyraźnie zakwalifikowani do otrzymania płatności z mocą wsteczną. Ponadto przedsiębiorstwa, które zostaną poddane restrukturyzacji w roku gospodarczym lub roku uprawy 2008/09, mogłyby być zwolnione z opłat restrukturyzacyjnych za ilości wycofane prewencyjnie w roku 2007/08, pod warunkiem że w związku z tym zrzekną się one swoich kwot. Wreszcie, jako dodatkowa zachęta dla przedsiębiorstw, ich indywidualny wkład w restrukturyzację zostanie uwzględniony w przypadku obowiązkowej ostatecznej redukcji kwot.
Aby ułatwić osiągnięcie równowagi rynkowej w okresie restrukturyzacji, proponuje się, aby prewencyjne wycofanie było narzędziem stałym, nie tylko w okresie restrukturyzacji, właśnie tak, jak zaproponowała pani Batzeli w swoim sprawozdaniu.
Proponowane projekty rozporządzeń mają stworzyć bezpieczne otoczenie i usunąć blokady istniejące obecnie w systemie. Wszystkie te ulepszenia powinny przyczynić się do powodzenia funduszu w trzecim roku, bez zmiany wspólnej organizacji rynku cukru opartej na reformie, którą uzgodniliśmy w 2005 r. Proponowane środki są wyważone w taki sposób, aby stwarzać silne zachęty dla wszystkich stron biorących udział w procesie restrukturyzacji.
Chcę państwu podziękować za dobrą współpracę, która umożliwia nam dotrzymanie obowiązujących nas napiętych terminów i wdrożenie tego znacznie bardziej efektywnego systemu na rok gospodarczy 2008/09. Mam świadomość, że aby osiągnąć cel funduszu, należy go ulepszyć, a jeśli nie będzie to możliwe, z pewnością nie będzie można też mówić o zwycięzcach. Będą tylko przegrani i dlatego jestem bardzo wdzięczna za wsparcie, które uzyskałam od Komisji Rolnictwa oraz posłów.
sprawozdawczyni. - (EL) Panie przewodniczący, pani komisarz! W pierwszej kolejności pozwolę sobie przypomnieć państwu, że w oryginalnym tekście opinii w sprawie wspólnej organizacji rynków (WOR) w sektorze cukru Parlament Europejski wskazał, że wnioski Komisji powinny mieć wpływ na zdolność nowego systemu do funkcjonowania i do zabezpieczenia plantatorów buraka cukrowego, pracowników cukrowni i rejonów upraw, ponieważ likwidacja kwot będzie mieć wpływ na wszystkie te dziedziny. Tak brzmiało nasze polityczne zobowiązanie i umowa, w oparciu o którą udzieliliśmy zgodę Komisji.
Jednakże podjęte przez Radę w 2005 r. ostateczne decyzje w sprawie rewizji sektora cukru nie mogły spełnić tych ambitnych oczekiwań. Sektor ten jest szczególnie ważny z punktu widzenia wyrównania rynku roślin uprawnych oraz dla fabryk bioetanolu, jak również dla dalszego rozwoju nowych ram dla polityki zmian innych wspólnych organizacji rynków, podlegających rewizji w kontekście nowej WPR. Decyzje Rady od samego początku wydawały się skazane na marginalizację, ponieważ nie były niczym innym, niż tylko zlepkiem żądań poszczególnych krajów i złożonych mechanizmów.
Ta decyzja i sposób, w jaki była wdrażana na szczeblu krajowym sprawiają, że dotychczasowy spadek produkcji nie przekroczył 2,2 miliona ton, podczas gdy wyznaczona wielkość docelowa to 6 milionów ton do 2010 r. Chciałabym przypomnieć państwu, że po 2010 za każdy spadek produkcji regiony upraw, pracownicy i producenci nie otrzymają od funduszu restrukturyzacyjnego, który jest mechanizmem całkowicie samofinansującym się, żadnego wyrównania.
Takie były ważne kwestie polityczne, którymi zajmowaliśmy się w Komisji Rolnictwa i Rozwoju Obszarów Wiejskich wtedy, gdy musieliśmy podjąć decyzję dotyczącą sprawozdania, z którym mieli państwo okazję się zapoznać.
Pani komisarz! W Komisji Rolnictwa dokonaliśmy znaczących ulepszeń, mających na celu bezproblemową realizację na poziomie krajowym decyzji Wspólnoty. Nie staraliśmy się dokonać radykalnej rewizji WOR cukru, a w każdym razie wskazują państwo na to w swoim tekście. Nie mieliśmy na celu przedstawiania propozycji dokonywania rewizji o wielu prędkościach, ponieważ w wielu regionach, takich jak Irlandia, produkcja już została częściowo zmniejszona lub zupełnie zarzucona.
Ponadto przeanalizowaliśmy bieżące oszczędności budżetowe, które wynoszą około 3 milionów euro. Jeśli te pieniądze nie zostaną wykorzystane, to nie wrócą one do tego sektora, lecz zostaną przeznaczone do finansowania innych projektów lub zostaną zwrócone.
Na koniec, w świetle zasady proporcjonalności i równości w odniesieniu do plantatorów buraka cukrowego, wszyscy musimy zgodzić się z zasadą wstecznego działania proponowanych środków, aby nie stwarzać klimatu niesprawiedliwości dla tych producentów, cukrowni i regionów, które już wzięły udział w nowym systemie.
Chciałabym również podkreślić, że martwi nas brak efektywności, jeśli chodzi o znaczny zakres elastyczności państw członkowskich. Elastyczność ta przybrała formę nieoficjalnego upaństwowienia środków: państwa członkowskie mogą teraz swobodnie wdrażać nową WOR zgodnie ze swoimi życzeniami, poddając się naciskom ze strony podmiotów zbiorowych i władz regionalnych. Sposób, w jaki państwa członkowskie traktują pojęcie i politykę elastyczności powinien być przedmiotem naszej troski w trakcie przyszłych przeglądów, podobnie jak kwestia wykorzystania tej polityki w ramach decyzji w sprawie kontroli zdrowotnych.
Pani komisarz! Musimy teraz przejść od zagadnień politycznych do kwestii natury technicznej, które także będą decydować o kierunku rewizji WOR. Jeśli chodzi o zmianę rozporządzenia nr 318/2006, uważamy, że wymagane jest bardziej uczciwe stosowanie końcowych liniowych obniżek kwoty do 2010 r. Jeżeli prostą redukcję kwot w 2010 r. uznaje się za niezbędną, to nasza komisja jest zdania, że obniżka ta powinna odbyć się w dwóch etapach. W ciągu fazy pierwszej powinniśmy dokonać liniowego cięcia w wysokości 13,5%. W fazie drugiej powinien zostać wdrożony wniosek Komisji; odpowiednio, te państwa członkowskie i przedsiębiorstwa, które zrzekły się kwot w trakcie funkcjonowania systemu restrukturyzacji, powinny skorzystać z wyłączenia. Wyłączenie to będzie zgodne z wysiłkami czynionymi na szczeblu krajowym.
Chciałabym jednak wskazać na Komisję i Radę, której przedstawiciele nie uczestniczą w dzisiejszej debacie, że musimy pamiętać o zmniejszonym wkładzie ze strony przedsiębiorstw, które albo dobrowolnie zmniejszyły swoje kwoty, albo brały udział w mechanizmie wycofania zapobiegawczego. Proponujemy szersze i bardziej długoterminowe korzystanie z wycofania zapobiegawczego, co ułatwi dostosowanie sektora do wyzwań przyszłości. Ponieważ dla kwestii wycofania zapobiegawczego nie osiągnięto, jak dotychczas, kompromisu na poziomie Rady, chciałabym uwzględnić go, pani komisarz, jeżeli wyrazi pani zgodę.
Jeśli chodzi o zmianę rozporządzenia nr 320/2006 w sprawie systemu restrukturyzacji, który w każdym przypadku stanowi główny aspekt tej reform, w moim sprawozdaniu znajduje się następująca propozycja:
po pierwsze, zwiększenie kwoty ryczałtu, jaki otrzymają producenci, wynoszącej obecnie 237 euro za tonę do 260 euro za tonę. Pani komisarz! Nalegamy na to, mimo iż nie wyraża pani zgody, ponieważ uważamy, że jest to znaczący bodziec dla producentów do przyjęcia koncepcji dobrowolnego zrzeczenia się 10% kwoty;
po drugie, zwiększenie do 50% kwoty jednolitej rekompensaty wypłacanej ze środków pomocy restrukturyzacyjnej producentom, która obecnie jest ustalona na poziomie 10%. Wzrost ten stanowi polityczne zobowiązanie ze strony Parlamentu Europejskiego; wskazuje na to, że subsydia powinny zostać przekazane głównie producentom. Jest to przesłanie bardziej polityczne niż finansowe.
po trzecie, rekompensaty wypłacane przedsiębiorstwom za produkcję bioetanolu powinny zostać podniesione z 35% do 100% ponieważ naszym zdaniem należałoby dostarczyć istotnego bodźca, mającego przyczynić się do rozwoju sektora energii odnawialnej;
Następny punkt dotyczy oświadczenia Komisji w sprawie niebezpiecznych zabawek wytwarzanych w Chinach.
Wiceprzewodniczący Komisji. - (DE) Pani przewodnicząca, panie i panowie! Zabawki są czymś innym, niż pozostałe produkty. Są one przeznaczone dla najbardziej wrażliwej grupy konsumentów i dlatego też jest więcej niż oczywiste, że musimy dysponować najwyższymi standardami dla zabawek tam, gdzie chodzi o bezpieczeństwo dzieci. Słusznie przytoczono tu cały szereg bardzo poważnych w związku z ostatnimi kampaniami wycofania z obrotu, przeprowadzonymi przez pewnego amerykańskiego producenta, który z własnej inicjatywy wycofał z rynku wadliwe produkty.
W pierwszej kolejności chciałbym powiedzieć, że obydwa przytoczone tu przypadki dotyczą produktów nie objętych licencją na mocy prawa europejskiego dotyczącego europejskiego rynku. Zabawki malowane zawierającą ołów farbą są oczywiście, inaczej niż w Stanach Zjednoczonych, od bardzo dawna zakazane w Europie. Zabawki z częściami magnetycznymi lub innymi niebezpiecznymi częściami, które mogą się obluzować, również są zakazane w Europie, oczywiście od dawna. To, z czym mamy obecnie do czynienia, to nie problem obowiązującego prawa (chociaż zajmę się później również obowiązującym prawem, w którym to obszarze niektóre elementy wymagają zmiany), lecz jest to problem wdrażania i przestrzegania obowiązującego prawa.
Produkty, z którymi mamy do czynienia na co dzień, nie mogą być w stu procentach bezpieczne. Nawet najlepszy prawodawca na świecie nie może zagwarantować, że w trakcie produkcji nie pojawią się usterki. Nawet najlepszy prawodawca na świecie nie może zagwarantować, że organizowane obecnie na łańcuchy dostaw na skalę światową nie napotkają na jakimś etapie na trudności. Najlepszy prawodawca świata nie może też zapobiec handlowi, z którym wiążą się zamiary przestępcze lub oszustwa.
Chciałbym przypomnieć państwu o przypadku, gdy trzy osoby straciły życie w Grecji w wyniku użycia wadliwego żelazka parowego. Żelazko to posiadało nie tylko europejskie oznaczenie CE, ale również specjalny niemiecki symbol bezpieczeństwa. Niemniej urządzenie to nie było bezpieczne dlatego, że prawdopodobnie było podróbką. Żaden ustawodawca na świecie nie może zrobić nic, aby to powstrzymać. Jest to odpowiedzialność producenta i odpowiedzialność tych, którzy muszą zagwarantować, że producenci postępują zgodnie z obowiązującymi zasadami. Są nimi organy nadzoru rynku w państwach członkowskich. Europejski system nadzoru rynku nie istnieje. Funkcja ta leży w wyłącznym zakresie odpowiedzialności państw członkowskich.
Chciałbym wskazać, że w istocie mamy do czynienia z problemem, który jest bardzo blisko związany z globalizacją gospodarczą. Dziś oznacza to, że mamy do czynienia z ogólnoświatowymi łańcuchami dostaw. Uczestniczą w nich firmy działające pod presją kosztów, co oznacza, że stale wywierają one nacisk pod względem kosztów na swoich dostawców, przyczyniając się do stałej obniżki cen. Istnieje bardzo poważne ryzyko, że w pewnym momencie zacznie się to odbywać kosztem bezpieczeństwa.
Oto powód, dla którego mówimy, że im bardziej międzynarodowy i rozbudowany staje się łańcuch dostaw, tym większą odpowiedzialność ponoszą firmy za zagwarantowanie, że na poszczególnych etapach łańcucha dostawa przestrzegane są obowiązujące przepisy. Nie było tak, na przykład, w przypadku zabawek malowanych zawierającą ołów farbą, wytwarzanych przez amerykańskiego producenta. Chiński dostawca sprzedawał mu farbę, której nie powinien był mu dostarczać. Taka jest w tym przypadku prawda.
Odpowiedzialność firm ma największe znaczenie. Firmy są odpowiedzialne za zgodność swoich produktów z bieżącymi europejskimi zasadami. Kolejne miejsce zajmuje odpowiedzialność państw członkowskich. Muszą one zagwarantować, że nadzór rynku będzie działać. Dopiero potem przychodzi kolej na nas, jako europejskich prawodawców. Musimy zagwarantować, że nasze prawodawstwo jest aktualizowane, a potencjalne zagrożenia są wykrywane odpowiednio wcześnie i uwzględniane w prawodawstwie.
Dlatego też ponad dwa lata temu Komisja rozpoczęła dogłębny przegląd dyrektywy w sprawie bezpieczeństwa zabawek. Dyrektywa w sprawie bezpieczeństwa zabawek należy do najstarszych dyrektyw będących rezultatem "nowego podejścia”. To oczywiste, że rynek zabawek uległ w ciągu ostatnich 20 lat dramatycznej przemianie i że ta nowa dyrektywa uwzględni w związku z tym cały szereg ostatnio rozpoznanych zagrożeń i zagwarantuje, poprzez bardzo rygorystyczne zasady - dotyczące na przykład użycia substancji chemicznych do wyrobu zabawek - uniknięcie tych niebezpieczeństw. Dyrektywa zostanie przedstawiona prawodawcy przed końcem tego roku.
Już na początku bieżącego roku zaczęliśmy przedstawiać państwu cały pakiet środków, mających na celu wzmocnienie nadzoru rynku celem polepszenia ochrony oznaczenia CE. Pozwolę sobie w tym miejscu powiedzieć coś na temat oznaczenia CE. Oznaczenie CE mówi, że producent (europejski bądź producent spoza Europy, pragnący sprzedawać w Europie) uwzględnia bezwzględnej gwarancji, że jego produkt całkowicie spełnia obowiązujące w Europie przepisy. Producent gwarantuje to oznaczeniem CE. Oznaczenie CE oznacza właśnie to.
W całym szeregu przypadków producent nie ma prawa używać symbolu CE na podstawie własnych deklaracji, lecz musi uzyskać certyfikację ze strony innego podmiotu. Dotyczy to wszystkich przypadków, w których niewłaściwe funkcjonowanie produktu może prowadzić do zagrożeń. Certyfikacja ze strony innego podmiotu jest obecnie obowiązkowa we wszystkich takich przypadkach. Jakość działania tych podmiotów, które nazywamy jednostkami oceniającymi zgodność, może zostać w znaczący sposób ulepszona. Przedłożyliśmy już odpowiednie wnioski i są one już dostępne dla państwa, jako europejskiego prawodawcy.
W odniesieniu do zabawek należy teraz podjąć decyzję w bardzo trudnej dla Komisji i dla państwa, jako prawodawcy, sprawie: czy chcemy, aby każda zabawka wprowadzana na rynek była certyfikowana przez trzecią instytucję, czy też chcemy pozostawić system, w ramach którego producenci udzielają gwarancji poprzez zastosowanie oznaczenia CE i w ten sposób przyjmują na siebie odpowiedzialność. Muszę przy tym dodać, że producenci muszą być zdolni udowodnić, w dowolnym momencie, przy pomocy pełnej dokumentacji, zgodnie z obowiązującymi obecnie zasadami, że oznaczenia CE używają zgodnie z prawem. A może chcemy obrać trzecią drogę, określając pewne rodzaje zabawek w nowej dyrektywie w sprawie bezpieczeństwa zabawek, w odniesieniu do których przewidujemy certyfikację przez inny podmiot?
Nie chcę ukrywać tego, że żywię wielką sympatię do tego ostatniego rozwiązania. Chciałbym przedstawić pewien przykład: co robimy ze wszystkimi zabawkami, które zawierają chipy? Gdy dzieci wkładają je do ust, chipy stają się dla nich niebezpieczne. Musi więc istnieć gwarancja, że te części zabawek w żadnych warunkach nie będą stanowić zagrożenia dla dzieci. Jeżeli nie chcemy zabrać dzieciom konsol "Game Boy” - a nie wierzę, by ktokolwiek zamierzał to zrobić - to wówczas jedyną możliwością byłoby wprowadzenie obowiązkowej certyfikacji przez podmiot trzeci. Pomysły Komisji są zgodne z tymi założeniami. Sam również oczekuję, że dzięki tej debacie dowiem się choć trochę, co myśli na ten temat Parlament.
Ostatnia rzecz, o jakiej chciałbym wspomnieć, to wniosek do organizacji producentów i konsumentów. Producenci muszą być świadomi tego, że presja kosztów, która wciąż jest znaczna, nie zwalnia ich z odpowiedzialności za pełną kontrolę każdego z osobna elementu ich procesu produkcji i łańcucha dostaw. Im bardziej międzynarodowy wymiar zyskują łańcuchy produkcji i dostaw, tym większa jest odpowiedzialność firm działających na rynku.
Ponadto organizacje konsumentów odniosłyby wielki sukces, gdyby udało im się stworzyć świadomość, że tanie to nie zawsze to samo, co dobre. Nie jest to kwestia wyłącznie bezpieczeństwa, ale też jakości, ponieważ często państwo widzieli - nawet w przypadku zabawek rozpakowywanych przez dzieci pod bożonarodzeniową choinką - że często dziecko bawi się nimi tylko jeden raz, zanim się zepsują. To mogło być, owszem, tanie, ale nie było dobre! Tanie nie zawsze znaczy dobre, ani też tanio nie zawsze znaczy bezpiecznie. Oznacza to, że konsument powinien być świadom, że cena jakiegoś produktu ma bezpośrednie przełożenie na jakość i bezpieczeństwo produktu. Jeśli chodzi o ideologię niskich cen, która pleni się przynajmniej w niektórych państwach członkowskich, to jest to temat, który budzi moje coraz większe zaniepokojenie.
Podsumowując, mogę powiedzieć, że dziś europejskie prawo nie jest w żadnym przypadku lepsze niż to, z którym mamy do czynienia w innych częściach świata, że może ono zostać ulepszone i tam, gdzie dotyczy ono zabawek, musimy stosować najbardziej rygorystyczne normy.
komisarz. - Pani przewodnicząca! To dla mnie zaszczyt i przyjemność, że staję tu z wiceprzewodniczącym Verheugenem, aby przemawiać przed Parlamentem w kluczowej kwestii, jaką są niebezpieczne produkty i bezpieczeństwo produktów. Jak państwo widzą, Komisja jest zgodna co do rozwiązania tego problemu i z przyjemnością przedstawi swoje stanowisko z dwóch uzupełniających się punktów widzenia.
Nasze otwarte społeczeństwo i nasza otwarta gospodarka oferują obywatelom możliwości, które tylko pokolenie temu były niedostępne cenowo i/lub niewyobrażalne. Jest to znaczący postęp, lecz jak widzieliśmy w ostatnich miesiącach, wiąże się z nim wyzwanie. Mam na myśli oczywiście obawy dotyczące bezpieczeństwa produktów, a w szczególności zabawek dla dzieci. Obywatele muszą wiedzieć, że za ich bezpieczeństwem stoją solidne przepisy, efektywne i energicznie działające władze oraz odpowiedzialne przedsiębiorstwa.
Rozpocznę to krótkie exposé kilkoma słowami o prawie i jego egzekwowaniu, ponieważ jest to kwestia bardzo istotna. Uważam, że obecne ramy regulacyjne dotyczące bezpieczeństwa produktów konsumpcyjnych w UE są zasadniczo solidne i zostaną jeszcze wzmocnione nieprzyjętym jeszcze wnioskiem Komisji dotyczącym dyrektyw "nowego podejścia”. Mówiąc o zasadniczo solidnych ramach, mam na myśli w szczególności dyrektywę w sprawie ogólnego bezpieczeństwa produktów i przewidziany nią system RAPEX. Posiadamy już ramy prawne pozwalające na zajęcie się kwestią niebezpiecznych produktów wytwarzanych w Chinach lub w innych krajach. Wyzwanie, jakim jest zapewnienie wewnętrznego rynku bezpiecznych towarów, polega głównie na skutecznym egzekwowaniu obecnych przepisów prawnych i jeżeli ponownie uważnie przeczytamy dyrektywę, stwierdzimy, że uprawnienia w zakresie egzekwowania prawa przysługują państwom członkowskim. Władze państw członkowskich odpowiedzialne za nadzór nad rynkiem oraz kontrolę celną mają obowiązek dopilnować, aby niebezpieczne produkty nie zostały wprowadzone do obrotu albo zostały wycofane lub odwołane z rynku. Państwa członkowskie muszą dysponować systemem skutecznych, proporcjonalnych i odstraszających kar za naruszenie przepisów, a jak stanowi art. 7 dyrektywy w sprawie ogólnego bezpieczeństwa produktów, faktycznie jest to obowiązek państw członkowskich.
Oczywiście egzekwowanie prawa przez władze publiczne stanowi jedynie uzupełnienie poszanowania przez przedsiębiorstwa ich obowiązków prawnych i etycznych, jak kilka minut temu stwierdził komisarz Verheugen. To do wytwórców, importerów i dystrybutorów należy dopilnowanie, aby produkty wprowadzane przez nich do obrotu były bezpieczne, i przedsięwzięcie niezbędnych środków, gdy powezmą wiadomość o zagrożeniu dla bezpieczeństwa konsumentów.
Chciałabym teraz powiedzieć kilka słów o ostatnich przypadkach wycofania produktów, które oczywiście w dużym stopniu nas niepokoją. W kwestii tych ostatnich przypadków wycofania niebezpiecznych produktów Komisja byłaby bardziej zaniepokojona ciszą niż działaniem, a przejrzystość buduje zaufanie. Dlatego też pozostaje mi jedynie zachęcać władze krajowe do wzmocnienia nadzoru i informowania Komisji o niebezpiecznych towarach oraz zaapelować, aby nie usiłowały przemilczeć danego problemu z tej lub innej przyczyny - na przykład nie chcąc niepokoić konsumentów przed Bożym Narodzeniem lub starając się rozwiązać go po cichu.
Oczywiście pozostają pewne pytania. Czy podmioty gospodarcze informują o problemach wystarczająco szybko i czy ich kontrole wewnętrzne spełniają wymogi? W jaki sposób możemy zapewnić szybszą i skuteczniejszą interwencję władz odpowiedzialnych za nadzór nad rynkiem i lepsze monitorowanie przypadków wycofywania produktów? Jednakże ostatnie akcje wycofywania produktów pokazały, że ulepszenia można i należy wprowadzić w całym łańcuchu dostaw produktów, obejmującym między innymi opracowanie produktu, dostawców lub kadrę zarządzającą wykonawcy, kontrolę procesu wytwórczego i testowanie gotowych produktów.
Chciałabym przez chwilę skoncentrować się na stosunkach z Chinami i Stanami Zjednoczonymi. Komisja ma również wątpliwości co do tego, czy Chiny podejmują wystarczające działania. Podczas ostatniej wizyty w Chinach moim głównym przesłaniem było, że Europa nie idzie i nie pójdzie na kompromis w kwestii bezpieczeństwa konsumentów. Podkreśliłam to, a władze chińskie zobowiązały się do poczynienia postępów, ustalając konkretne cele. Rynek nie jest w stanie wysunąć takiego argumentu, który mógłby konkurować z bezpieczeństwem produktów i bezpieczeństwem ludzkiego życia. Jestem gotowa udzielić im nagany, jeżeli nie wywiążą się z tego zobowiązania. W październiku spodziewam się otrzymać od władz chińskich sprawozdanie i naprawdę robię wszystko, co możliwe, aby zapewnić je, że jeżeli się z niego nie wywiążą, nie zawaham się podjąć wobec nich odpowiednich kroków.
Konstruktywna współpraca z Chinami przyniosła już efekty - cofnięte pozwolenia na wywóz niektórych niskiej jakości produktów. Muszę powiedzieć, że spędziłam w Chinach cztery dni, w ciągu których pozwolenia cofnięto dwóm największym wytwórcom zabawek. Dzięki temu Europa znacznie wyprzedza inne kraje rozwinięte, które mają podobne problemy. Jak państwu wiadomo, dnia 16 września grupa robocza utworzona przez prezydenta Stanów Zjednoczonych wydała sprawozdanie, w którym przewidziano środki podobne do tych, które Europa przyjęła w celu zagwarantowania bezpieczeństwa produktów. Pozostajemy także w kontakcie z amerykańskimi organami ds. bezpieczeństwa produktów konsumpcyjnych i twórcami polityki, aby wzajemnie wzmacniać sygnały, które wysyłamy rządowi chińskiemu. Rozmawiałam już z przewodniczącą Komisji Rynku Wewnętrznego i Ochrony Konsumentów (IMCO), panią McCarthy, o rezultatach jej wizyty w Stanach Zjednoczonych. W przyszłym tygodniu, kiedy będę w Stanach Zjednoczonych, sprawdzę możliwości naszej współpracy. Celem jest wysłanie jednoznacznego sygnału Chinom. Odpowiednie gwarancje bezpieczeństwa nie będą kartą przetargową w stosunkach z tym czy innym blokiem gospodarczym; są one warunkiem sine qua non w każdym przypadku.
Na koniec swojej wypowiedzi chciałabym przedstawić następne kroki, które przewidujemy. Komisja zobowiązuje się do podjęcia wszelkich wysiłków, aby zagwarantować, że zabawki sprzedawane w sezonie bożonarodzeniowym nie będą niemiłymi niespodziankami, i to zobowiązanie jest bardzo wyraźne. Może potrzeba nam swego rodzaju paktu z producentami, importerami, wszystkimi władzami w państwach członkowskich, które powinny zapewniać stanowcze wykonywanie prawa, a także z organizacjami konsumentów. Komisja będzie na bieżąco informować Parlament o rozwoju sytuacji, w szczególności o zakończeniu w połowie listopada oceny, w ramach której zostanie dokonany przegląd mocnych i słabych stron obecnego mechanizmu dotyczącego bezpieczeństwa produktów konsumpcyjnych, oraz o wynikach najbliższego szczytu UE-Chiny, który odbędzie się pod koniec listopada. Na początku przyszłego miesiąca - trzeciego - w Brukseli odbędzie się spotkanie wszystkich władz krajowych, na którym porównamy nasze poglądy dotyczące tego, w jaki sposób we wszystkich krajach następuje wdrażanie dyrektyw w sprawie bezpieczeństwa. Przeprowadziliśmy już szerokie rozmowy ze wszystkimi producentami zabawek, w tym z firmą Mattel, dotyczące wymiany praktyk. Jak ostatnio poinformowałam komisję IMCO, nie jest to czas na nieprzemyślane działania. Wraz z wiceprzewodniczącym Verheugenem oraz kilkoma kolegami komisarzami zapewnimy niezbędną, proporcjonalną i stosowną reakcję na problemy z publicznym zaufaniem do sposobu zarządzania ogólnym bezpieczeństwem produktów.
Chociaż komisarz Verheugen wygłosił stosunkowo wyczerpujące exposé, proszę pozwolić mi powiedzieć, że jeśli chodzi o zmianę tzw. pakietu nowego podejścia, szczególna dbałość o zdrowie i bezpieczeństwo obywateli europejskich wymaga od nas zachowania konkretnego sprawdzonego systemu ustanowionego dyrektywą w sprawie ogólnego bezpieczeństwa produktów. Do końca bieżącego roku przygotujemy pierwsze ze sprawozdań, które zgodnie z dyrektywą jesteśmy zobowiązani przygotowywać co trzy lata, i przekonają się państwo, że mechanizm ten jest mechanizmem naprawdę skutecznym, opartym na wspólnocie, solidarności i proporcjonalności. Jestem również przekonana do państwa poglądów, gdy proszę o postawienie bezpieczeństwa ponad wprowadzaniem do głównego nurtu produktów uniwersalnych i zwracam się o pozytywnie ustosunkowanie się do projektu rozporządzenia pierwotnie przedstawionego przez Komisję.
Musimy także mieć świadomość, że nie zdarza się to po raz pierwszy. Jeżeli porównają państwo nasz sposób reagowania na wszystkie nieprzyjemne wydarzenia, które zaistniały na rynku w związku z bezpieczeństwem żywności, możemy wzmocnić naszą przewagę instytucjonalną i podjąć wszelkie wysiłki w zakresie bezpieczeństwa produktów, gdyż w zglobalizowanym świecie nie możemy pozostawać wyspą. Musimy sprawować kontrolę i zapewnić obywateli europejskich, że uwaga władz wspólnotowych jest wszędzie taka sama i stanowi uzupełnienie wysiłków państw członkowskich.
w imieniu grupy PPE-DE. - Pani przewodnicząca! Jest takie powiedzenie japońskie (i w kontekście tego problemu podkreślam; "japońskie”, a nie "chińskie”): "Problem to góra skarbów”.
(DE) Panie przewodniczący! Projekt ten dotyczy inwestycji dokonywanych przez rolników w fundusz restrukturyzacji i komisja zaaprobowała następujące brzmienie: "...50 % odpowiedniej pomocy restrukturyzacyjnej...”. Chciałbym zmienić ją na 25%. Zostało to uzgodnione z innymi grupami i mam nadzieję, że będzie mogło zostać przyjęte.
(DE) Panie przewodniczący! W imieniu naszej grupy chciałbym wnioskować o odesłanie z powrotem do komisji, zgodnie z artykułem 168 ust. 2 Regulaminu Parlamentu. Przyczyna jest taka, że właśnie uzgodniliśmy 25% udziału w inwestycji ze strony plantatorów buraka cukrowego na cele funduszu restrukturyzacyjnego, lecz Komisja nalega na udział w wysokości 10%.
Zgodnie z najnowszą wersją państwa członkowskie były zdolne przekroczyć ten poziom. Także to postanowienie zostało uchylone. Ostatnim razem rozważaliśmy już, czy na tym etapie powinniśmy wnioskować o odesłanie z powrotem do komisji, i dlatego też pozwoliliśmy sobie zadowolić się 10%. Nie powinniśmy robić tego raz jeszcze! Naszą jedyną okazją - dlatego, że realizujemy procedurę konsultacji - na nawiązanie dyskusji z Komisją, jest odesłanie tego sprawozdania teraz i negocjacje z Komisją i Radą.
przewodniczący Komisji Rolnictwa i Rozwoju Wsi. - Panie przewodniczący! Nie sądzę, aby słuszne było zwracanie tej sprawy komisji. Myślę, że chcemy podjąć decyzję. Musimy kontynuować sprawę restrukturyzacji i dlatego nie chciałbym, aby komisja ponownie się tym zajmowała; ponadto obawiam się, że jestem przeciwny temu, co chce zrobić pan Graefe zu Baringdorf.
sprawozdawczyni. -(EL) Panie przewodniczący! Nie zgadzam się z propozycją posła Graefe zu Baringdorf. Chciałabym to powiedzieć państwu bardzo wyraźnie: przed chwilą głosowaliśmy nad projektem, w ramach którego po raz pierwszy wszyscy producenci otrzymują ryczałt w wysokości 260 euro oraz dodatkowo 25 euro. W związku z tym całkowita wysokość subsydium wyniesie prawie 400 euro.
Z finansowego punktu widzenia rozwiązanie takie jest zrównoważone i uważam, że będzie pomocne dla sektora jako całości.
sprawozdawczyni. - (EL) Panie przewodniczący! Pozwoli pan, że pominę odczytanie tekstu technicznego poprawki - pod warunkiem, oczywiście, że nie zgadza się pan z zagadnieniem politycznym, które panu przedkładam:
Art. 10 ust. 2 rozporządzenia nr 318/2006 dotyczy wprowadzenia ewentualnego dodatkowego pomniejszenia kwot cukrowych na okres po 2010 r. Komisja Rolnictwa i Rozwoju Obszarów Wiejskich przedstawiła projekt poprawki z wyprzedzeniem, zanim nawet zdążyliśmy poznać skutki wdrożenia nowej WOR w państwach członkowskich i w przedsiębiorstwach. Poprawka ta sugeruje liniową obniżkę w wysokości 13,5% stawki dla okresu po 2010 r. Jeżeli, na przykład, Komisja przedstawi propozycję zmniejszenia o 10% dla okresu po 2010 r., to wówczas powstanie problem.
Moja poprawka ustna ma po prostu stanowić przesłanie i dostarczyć podstawowej metodologii dla dodatkowej redukcji na okres po 2013 r. Poprawka ta uwzględni sposób postępowania przedsiębiorstw, czyli to, w jakim stopniu przedsiębiorstwa dostosowały się do stanu rzeczy i sytuacji państw członkowskich.
na piśmie. - (FR) Głosowałem za przyjęciem sprawozdania mojej niemieckiej koleżanki, pani poseł Niebler, w sprawie wniosku dotyczącego decyzji Rady w sprawie zawarcia umowy o współpracy naukowo-technicznej między Wspólnotą Europejską a Państwem Izrael. Z całego serca gratuluję Komisji Europejskiej, która prowadziła negocjacje w sprawie tej umowy w oparciu o zasady obustronnej korzyści, wzajemnego stwarzania sobie możliwości udziału w prowadzonych przez każdą ze stron działaniach w objętych umową obszarach, niedyskryminacji, skutecznej ochrony własności intelektualnej i sprawiedliwego wspólnego korzystania z praw własności intelektualnej.
na piśmie. -(FR) Głosowałem za przyjęciem sprawozdania mojego hiszpańskiego kolegi, posła Galeote, w sprawie wniosku dotyczącego decyzji Rady upoważniającej Francję do stosowania obniżonej stawki podatku akcyzowego na rum "tradycyjny” produkowany w departamentach zamorskich i uchylającej decyzję Rady 2002/166/WE z dnia 18 lutego 2002 r.
Wnioskowana decyzja upoważnia Francję do stosowania obniżonej stawki podatku akcyzowego na znaczną kwotę rumu "tradycyjnego” produkowanego w departamentach zamorskich od dnia 1 stycznia 2007 r. do dnia 31 grudnia 2012 r. Zwiększa ona ilość i czas trwania ustaleń podatkowych stosowanych obecnie do rumu tradycyjnego, ponieważ sytuacja uległa pogorszeniu w ciągu ostatnich lat. Jest to doskonała wiadomość dla sektora produkcji rumu z trzciny cukrowej, która ma decydujące znaczenie dla równowagi społecznej i gospodarczej tych terytoriów.
Cieszę się, że to głosowanie podczas pierwszego czytania bez poprawek stwarza możliwość szybkiego przyjęcia tego tekstu i wyrażam uznanie dla ważnej pracy, jaką wykonała moja francuska koleżanka, pani poseł Margie Sudre, która wytrwale broniła tej sprawy w Komisji Rozwoju Regionalnego.
Nowe ustalenia podatkowe uwzględniają fakt, że konkurencyjność tradycyjnego rumu z departamentów zamorskich uległa od 2001 r. znacznemu pogorszeniu oraz to, że wsparcie dla sektora rumu z trzciny cukrowej ma zasadnicze znaczenie dla równowagi społecznej i gospodarczej tych terytoriów.
Środek ten jest proporcjonalny do dodatkowych kosztów ponoszonych przez ten sektor w związku z niedogodnościami wynikającymi ze statusu regionu peryferyjnego, a w szczególności oddalenia, małego rynku i trudnych warunków terenowych, które wyjaśniają wysoką cenę trzciny cukrowej.
Komisja w odpowiednim czasie uwzględniła, że bezpośrednio lub pośrednio od uprawy trzciny cukrowej zależnych jest 40 000 miejsc pracy w 5500 gospodarstwach rolnych. Nowy system podatkowy powinien również przyczynić się do utrzymania dziesięciu gorzelni na Gwadelupie, dziewięciu na Martynice, trzech na wyspie Réunion i jednej w Gujanie Francuskiej, jak również 22 000 miejsc pracy związanych bezpośrednio z produkcją rumu.
Europejska pomoc pomoże zapewnić rynek zbytu dla rumu z departamentów zamorskich, sprostać konkurencji producentów z krajów AKP oraz przyniesie korzyści miejscowym producentom, którzy oczekiwali na pozytywny sygnał, świadomi nadzwyczajnych trudności, jakie czekają ich w ciągu następnych kilku lat, będących w szczególności skutkiem zniszczeń poczynionych na Antylach w ostatnim miesiącu przez huragan Dean.
na piśmie. - (SV) Dziś głosowałem przeciw przyjęciu sprawozdania posła Gerardo Galeote. Nie można pozwolić Francji na faworyzowanie producentów rumu z departamentów zamorskich poprzez ustalenie niższych niż dozwolone podatków. Najlepszym sposobem, aby pomóc rolnictwu w słabiej rozwiniętych krajach jest wprowadzenie taryf na produkty rolne ze wszystkich krajów świata i zarzucenie Wspólnej Polityki Rolnej (CAP). Ponadto nakładane na alkohol podatki akcyzowe służą zmniejszeniu spożycia alkoholu. Niszczycielskie skutki działania alkoholu są dokładnie takie same, jak wtedy, gdy alkohol jest produkowany na Gwadelupie, Martynice czy też gdzieś indziej.
na piśmie. - (FR) Głosowałem za przyjęciem sprawozdania mojego niemieckiego kolegi, pana posła Mayera, w sprawie zmienionego wniosku w sprawie dyrektywy Parlamentu Europejskiego i Rady w sprawie uchwytów ręcznych dla pasażerów dwukołowych pojazdów silnikowych (wersja skodyfikowana).
Korzystam z tego uzasadnienia w sprawie głosowania, aby skrytykować opóźnienie w kodyfikacji prawa europejskiego. Jeśli chodzi o tę sprawę, fakty odnoszą się wstecz do dnia 27 marca 2003 r., kiedy to Komisja Europejska przedstawiła wniosek w sprawie dyrektywy Parlamentu Europejskiego i Rady, kodyfikującej dyrektywę Rady 93/32/EWG w sprawie uchwytów ręcznych dla pasażerów dwukołowych pojazdów silnikowych. W swojej opinii z dnia 26 czerwca 2003 r. konsultacyjna grupa robocza służb prawnych powołana na mocy porozumienia międzyinstytucjonalnego z dnia 20 grudnia 1994 r. w sprawie szybszej metody pracy nad urzędową kodyfikacją tekstów prawnych oświadczyła, że ten wniosek rzeczywiście ogranicza się do prostej kodyfikacji, bez wprowadzania żadnych istotnych zmian do objętych nią aktów. Tymczasem nad tą kodyfikacją głosujemy dopiero we wrześniu 2007 r. Nie jest to słuszne. Wzywam Komisję Europejską do przyspieszenia kodyfikacji prawa europejskiego.
na piśmie. - (FR) Głosowałem za przyjęciem sprawozdania mojego niemieckiego kolegi, pana posła Mayera w sprawie zmienionego wniosku dotyczącego dyrektywy Parlamentu Europejskiego i Rady dotyczącej podpórek dwukołowych pojazdów silnikowych (wersja skodyfikowana).
Korzystam z tego uzasadnienia w sprawie głosowania, aby skrytykować opóźnienie w kodyfikacji prawa europejskiego. Fakty odnoszą się wstecz do dnia 28 marca 2003 r., kiedy to Komisja Europejska przedstawiła wniosek w sprawie dyrektywy Parlamentu Europejskiego i Rady, kodyfikującej dyrektywę Rady 93/31/EWG podpórek dwukołowych pojazdów silnikowych. W swojej opinii z dnia 26 czerwca 2003 r. konsultacyjna grupa robocza służb prawnych powołana na mocy porozumienia międzyinstytucjonalnego z dnia 20 grudnia 1994 r. w sprawie szybszej metody pracy nad urzędową kodyfikacją tekstów prawnych oświadczyła, że ten wniosek rzeczywiście ograniczał się do prostej kodyfikacji, bez wprowadzania żadnych istotnych zmian do objętych nią aktów. Tymczasem nad tą kodyfikacją głosujemy dopiero we wrześniu 2007 r. Nie jest to słuszne. Wzywam Komisję Europejską do przyspieszenia kodyfikacji prawa europejskiego.
na piśmie. -(FR) Głosowałem za przyjęciem sprawozdania mojego niemieckiego kolegi, pana posła Mayera, w sprawie wniosku dotyczącego dyrektywy Parlamentu Europejskiego i Rady dotyczącej miejsca montażu tylnej tablicy rejestracyjnej dwu- i trzykołowych pojazdów silnikowych (wersja skodyfikowana).
Korzystam z tego uzasadnienia w sprawie głosowania, aby skrytykować opóźnienie w kodyfikacji prawa europejskiego. Jeśli chodzi o tą sprawę, fakty odnoszą się wstecz do dnia 5 września 2003 r., kiedy to Komisja Europejska przedstawiła wniosek w sprawie kodyfikacji dyrektywy Rady 93/94/EWG dotyczącej miejsca montażu tylnej tablicy rejestracyjnej dwu- i trzykołowych pojazdów silnikowych. Nie wiem, czy ta sprawa została przedstawiona konsultacyjna grupa robocza służb prawnych powołana na mocy porozumienia międzyinstytucjonalnego z dnia 20 grudnia 1994 r. w sprawie szybszej metody pracy nad urzędową kodyfikacją tekstów prawnych. Niezależnie od wszystkiego, nad tą kodyfikacją głosujemy dopiero we wrześniu 2007 r. Nie jest to słuszne. Wzywam Komisję Europejską do przyspieszenia kodyfikacji prawa europejskiego.
na piśmie. - (PT) Wiemy, że wspólnotowe statystyki z dziedziny edukacji i szkoleń były opracowywane w ciągu ostatniego dziesięciolecia w oparciu o nieformalne porozumienie pomiędzy państwami członkowskimi w odpowiedzi na rezolucję Rady z dnia 5 grudnia 1994 r. w sprawie promowania statystyk z zakresu edukacji i szkoleń w Unii Europejskiej.
Statystyki te są tworzone przez państwa członkowskie i przekazywane co roku dobrowolnie do Komisji (Eurostat) w ramach wspólnego działania OECD i Instytutu Statystyki UNESCO, określanego zazwyczaj jako "zbiór danych UOE”. Eurostat zbiera również dane dotyczące edukacji, szkoleń i uczenia się przez całe życie pochodzące z innych źródeł, oprócz danych dotyczących kształcenia zawodowego w przedsiębiorstwach.
Obecnie podejmuje się próbę utworzenia nowych ram prawnych w celu regulowania i sformalizowania tworzenia statystyk wspólnotowych, jeżeli ma zostać ustanowiony wykonalny system tworzenia statystyk w tych sektorach, ale pojawiły się pewne luki i pomyłki, których wyjaśnienie w trakcie debaty w Parlamencie okazało się niezbędne. Tekst końcowy wydaje się gwarantować większą przejrzystość; jest również nadzieja, że wdrażanie nie pociągnie za sobą niepotrzebnych obciążeń administracyjnych lub finansowych.
na piśmie. - (SK) Gratuluję posłowi Nikolaosowi Sifunakisowi dobrze przygotowanego sprawozdania. Jednoznacznie głosowałem za przedstawionym dokumentem. Jako sprawozdawca w imieniu Komisji Kultury i Edukacji w sprawie projektu ustanowienia europejskich ram kwalifikacji dla uczenia się przez całe życie z zadowoleniem przyjmuję tę inicjatywę ustawodawczą Komisji.
Uważam za ważne, aby w ramach czynionych przez nas wysiłków na rzecz podkreślenia znaczenia edukacji, szkolenia zawodowego i kształcenia ustawicznego w kontekście strategii lizbońskiej zagwarantować, że w odpowiedzi na te wysiłki i konkretne działania na polu edukacji w Unii Europejskiej otrzymamy informacje zwrotne.
Dzięki porównywalnym statystykom możliwe będzie stworzenie sprawnego systemu porównywania danych statystycznych dotyczących edukacji i uczenia się przez całe życie. Będziemy dysponować możliwie najbardziej istotnymi informacjami statystycznymi, które pozwolą nam skupić się na brakach lub źle sformułowanych celach w kontekście realizacji wspólnotowej polityki edukacyjnej.
na piśmie. - (SV)Lista Czerwcowa akceptuje wnioski Komisji i poprawki Parlamentu Europejskiego, pod warunkiem, że instytucje UE będą przestrzegać zasady, że polityka edukacyjna jest sprawą o wymiarze krajowym.
Jednakże w poprawce 7 Komisja Kultury i Edukacji Parlamentu Europejskiego proponuje, aby odpowiedni zapis znalazł się w "Karcie praw podstawowych Unii Europejskiej”. Nie ma czegoś takiego. Państwa członkowskie UE nie przyjęły żadnej takiej karty. Wzmianka o takim dokumencie znalazła się w projekcie traktatu konstytucyjnego, który został odrzucony w ramach demokratycznego procesu latem 2005 r. Z drugiej strony, wszystkie państwa członkowskie UE podpisały Europejską Konwencję Praw Człowieka Rady Europy. Oznacza to, że wszyscy obywatele UE mogą dochodzić swoich podstawowych wolności i praw w Europejskim Trybunale Praw Człowieka.
Karta UE jest przeciwieństwem "szczuplejszej, lecz sprawniejszej” UE, o której często wspomina się w uroczystych wystąpieniach na temat pomocniczości. UE powinna skupić się na zagadnieniach transgranicznych, lecz trzymać się z dala od tych spraw, w których poszczególne państwa członkowskie mogą samodzielnie podejmować decyzje lub tych, które już są uregulowane na mocy innych traktatów międzynarodowych.
W związku z tym "Karta praw podstawowych Unii Europejskiej” powinna zostać odrzucona, oczywiście razem z "nowym” Traktatem UE.
na piśmie. - (DE) Statystyki dowodzą tego, co wiemy wszyscy: dobre wykształcenie daje szansę na wyższe dochody i ochronę przed bezrobociem. W odniesieniu do tego nieodpowiedzialne ze strony UE jest wpuszczanie na jej obszar olbrzymiej liczby niewykwalifikowanych imigrantów, którzy skazani są potem na życie w warunkach bezrobocia i podejmowanie się dorywczych prac, wskutek czego sektor niskich wynagrodzeń podlega jeszcze silniejszym naciskom, które przekształcają się w przestępczość lub "tylko” w presję na państwo opiekuńcze.
A jeżeli naprawdę występuje niedobór wykwalifikowanych pracowników, to powinniśmy szkolić naszych własnych obywateli, zamiast przyciągać tanią siłą roboczą z zagranicy, wyposażoną w zielone lub niebieskie karty, które przyczyniają się do spadku wynagrodzeń. W związku z tym ważne jest posiadanie danych statystycznych, które umożliwiają przygotowanie odpowiedzi na niepożądane tendencje.
(DE) Panie przewodniczący! Wstrzymałem się od głosu w trakcie głosowania nad sprawozdaniem posła Jarzembowskiego, ponieważ w ostatnich latach miała miejsce w Europie rozbudowa bardzo szybkich szlaków kolejowych, głównie pomiędzy największymi miastami, podczas gdy krótsze szlaki były przerażająco lekceważone, pomimo faktu, że 90% przejazdów odbywa się na krótszych trasach. Z jednej strony Bruksela domaga się, aby ludzie stali się bardziej mobilni i pragnie przenieść ruch z dróg na koleje, lecz z drugiej strony próbuje uruchomić wprost odwrotny rozwój sytuacji za pomocą magicznej formuły prywatyzacji.
UE musi zagwarantować, że wspólne normy i systemy ułatwią transgraniczne podróże kolejowe, a na drogowych arteriach komunikacyjnych realizowane będą ważne projekty. W końcu musi jednak ona zrozumieć, że prywatni inwestorzy nie mają na uwadze dobrobytu państwa i jego obywateli, lecz jedynie swoje zyski i zwrot z prowadzonych inwestycji.
Wprowadzenie w życie decyzji Rady w sprawie moratorium na wykonywanie kary śmierci (debata)
Następnym punktem jest oświadczenie Rady dotyczące wprowadzenia w życie decyzji Rady w sprawie moratorium na wykonywanie kary śmierci.
urzędujący przewodniczący Rady - (PT) Pani przewodnicząca! Bardzo się cieszę, że mogę być tutaj i mówić w sprawie, która ma zasadnicze znaczenie dla naszych wspólnych wartości europejskich. Sprzeciw wobec kary śmierci stanowi integralną część polityki UE na rzecz praw człowieka i stanowił przedmiot pierwszych wytycznych UE w sprawie praw człowieka. Te wytyczne, jak dobrze państwo wiedzą, panie i panowie, od 1998 roku wyznaczają główne aspekty podejścia UE do tej kwestii, przyczyniając się w ten sposób do skrystalizowania się naszego dobrze znanego sprzeciwu wobec kary śmierci.
Możemy powołać się na cele Unii dotyczące kary śmierci, zawarte w wytycznych. Pierwszy cel stanowi praca w kierunku powszechnego zniesienia kary śmierci, jako pogląd polityczny uzgodniony i zdecydowanie podtrzymywany przez wszystkie państwa członkowskie UE.
Drugim celem jest, w odniesieniu do krajów, w których kara śmierci wciąż obowiązuje, wezwanie do stopniowego ograniczania jej stosowania i naleganie na jej wykonywanie zgodnie z międzynarodowymi minimalnymi normami. Bardzo się cieszę, że jestem dziś w tej Izbie, aby opowiedzieć państwu o ostatnich wydarzeniach w trakcie naszej walki na rzecz zniesienia kary śmierci. Jak państwo wiedzą, ostatnio uruchomiliśmy ważną inicjatywę na rzecz promowania tych celów UE. Mówię oczywiście o decyzji Rady z dnia 18 czerwca bieżącego roku, w której Unia Europejska zobowiązała się do wprowadzenia rezolucji przeciw karze śmierci w trakcie 62 Zgromadzenia Ogólnego ONZ, w ramach międzyregionalnego aliansu.
Parlament wezwał Unię Europejską do podjęcia takiej inicjatywy w ramach dwóch rezolucji przyjętych w lutym i kwietniu bieżącego roku. Ponieważ szybkimi krokami zbliża się otwarcie trzeciej sesji Zgromadzenia Ogólnego ONZ, zdaję sobie sprawę, że będą państwo chcieli wiedzieć, jak do tego wydarzenia przygotowuje się Rada. Za kilka chwil opowiem państwu więcej o aktualnych przygotowaniach.
Przedtem jednak pozwolę sobie dokonać krótkiego przeglądu prawie 10-letniego okresu, jaki dzieli nas od przyjęcia wytycznych w sprawie kary śmierci. Chcę zaznaczyć, że od 1998 r. osiągnęliśmy bardzo wiele. W ramach naszej kampanii przeciw karze śmierci opracowaliśmy szeroką gamę instrumentów, od działań politycznych w postaci zabiegów dyplomatycznych, deklaracji i rozmów wielostronnych po wsparcie finansowe poprzez Europejską Inicjatywę na rzecz Demokracji i Praw Człowieka, instrument stworzony zasadniczo dzięki wysiłkom Parlamentu Europejskiego.
Na przykład pomiędzy 1 czerwca 2006 r. a 30 czerwca 2007 r. Unia Europejska czyniła ogólne zabiegi dyplomatyczne w sprawie kary śmierci w 28 krajach, od Bahrajnu po Zambię; czyniliśmy również zabiegi w indywidualnych przypadkach w różnych krajach, od Jemenu po Iran; ponadto UE często wydaje deklaracje w tej sprawie. Podam przykład, który znalazł dość szeroki oddźwięk w mediach: w sierpniu tego roku Unia Europejska wydała deklarację w sprawie czterechsetnej egzekucji w Teksasie. Podkreślę też, że kara śmierci znajduje się również na porządku dziennym dialogu dotyczącego praw człowieka oraz konsultacji prowadzonych z krajami trzecimi, w trakcie których nie wstydzimy się poruszać tej kwestii. Nasze zaufanie do skutecznych zabiegów wielostronnych przybiera postać niestrudzonych działań przeciw karze śmierci na forum Narodów Zjednoczonych oraz innych instytucji międzynarodowych.
W latach 1997-2005 co roku Unia Europejska przedstawiała rezolucję w sprawie kary śmierci Komisji Praw Człowieka ONZ, a podejmując na nowo nasze działania w grudniu 2006 r., UE przedłożyła na forum Zgromadzenia Ogólnego Organizacji Narodów Zjednoczonych deklarację w sprawie kary śmierci z 85 podpisami, którą podpisało później kolejne 10 krajów. Prezydencja Unii Europejskiej ponowiła deklarację z grudnia 2006 r. w czasie otwarcia czwartej sesji Rady Praw Człowieka w marcu 2007 r.
Pomimo dalszych obaw dotyczących stosowania kary śmierci, cieszymy się bardzo, widząc globalną tendencję w kierunku jej zniesienia lub wprowadzenia na nią moratorium. Ponad połowa krajów świata już zniosła karę śmierci poprzez prawo lub praktyce: według Amnesty International uczyniły to 133 kraje. Chciałbym wierzyć, że Unia Europejska i, oczywiście, Parlament Europejski, odgrywają w tym pewną rolę - nawet jeżeli miałaby być ona skromna - w tej tendencji na rzecz zniesienia kary śmierci, poprzez nasze systematyczne, długoletnie działania. Skrótowa lista działań Unii Europejskiej przeciw karze śmierci stanowi dowód naszego przekonania do tej sprawy. Pozwolę sobie podkreślić, że dostrzegamy, że w naszej pracy Parlament Europejski jest lojalnym sprzymierzeńcem, w związku z czym powrócę do naszego bieżącego punktu porządku dziennego, czyli rezolucji Zgromadzenia Ogólnego ONZ wzywającej do wprowadzenia moratorium na wykonywanie kary śmierci i jej zniesienia.
Inicjatywa ta stanowi potwierdzenie, że Unia Europejska znajduje się w awangardzie wysiłków czynionych na całym świecie na rzecz zniesienia kary śmierci i nadal będzie się jej sprzeciwiać we wszystkich przypadkach i w każdych okolicznościach, ponieważ uważa ją za karę okrutną i nieludzką. Dzięki tej inicjatywie można uzyskać bardzo wiele, ale można też wiele stracić, jeśli się nie powiedzie. Nie wolno nam zapominać, że jest to nasza trzecia próba, powtarzam, nasza trzecia próba uzyskania rezolucji w sprawie kary śmierci w Zgromadzeniu Ogólnym ONZ, po dwóch naszych porażkach w latach 1994 i 1999.
Stawką jest nic innego, jak tylko nasza wiarygodność jako liderów w ogólnoświatowych wysiłkach na rzecz zniesienia kary śmierci. Oto, dlaczego Rada uznała za niezbędne, aby dobrze się przygotować i mieć dość czasu na stworzenia międzyregionalnego sojuszu. To nie byłoby możliwe w trakcie 61 Zgromadzenia Ogólnego, jak woleliby niektórzy z państwa. Tego zdania byli nie tylko eksperci Rady. Kilka organizacji pozarządowych, które prowadzą walkę na tym polu, takich jak Koalicja Przeciwko Karze Śmierci, poprosiło nas, aby nie śpieszyć się zbytnio z przedkładaniem rezolucji, lecz zaczekać na tyle długo, aby zagwarantować jej sukces. Właśnie taką drogą podążaliśmy. Decyzja Rady z dnia 18 czerwca w sprawie przedstawienia rezolucji w trakcie 62 sesji Zgromadzenia Ogólnego ONZ oznacza początek nowej fazy w sferze multilateralnej.
Wszyscy - Rada, prezydencja i państwa członkowskie - mieli swój udział we wprowadzeniu w życie tej decyzji Rady. Nawet jeszcze przed wakacjami Grupa Robocza ds. Praw Człowieka WPZiB podjęła decyzję w sprawie podejścia - czyli aby państwa członkowskie UE uzgodniły projekt tekstu, a w drugiej fazie znalazły innych współautorów z różnych regionów świata. Tak się też stało i pod koniec sierpnia w Nowym Jorku odbyło się pierwsze spotkanie ze wszystkimi współautorami. W ciągu dwóch tygodni osiągnięto porozumienie w sprawie brzmienia. Obecnie rozpoczynamy kampanię lobbingową w celu znalezienia partnerów do wspólnego sponsorowania naszego projektu rezolucji. W chwili, gdy to mówię, nasze ambasady na całym świecie sondują stanowisko potencjalnych zwolenników naszej inicjatywy. Robimy, co tylko możemy, aby zjednać sobie możliwie szerokie poparcie i zapewnić powodzenie tej rezolucji.
Panie i panowie! W tym duchu proszę o państwa zaufanie i wsparcie, abyśmy mogli ukończyć ten proces. Oczywiście są państwo świadomi tego, jak trudne mogą być negocjacje polityczne. Rozumieją więc państwo, że prezydencja potrzebuje pewnej dozy elastyczności i pola do manewru, aby wypracować odpowiedni harmonogram prac dla tak złożonej inicjatywy, ponieważ jest to inicjatywa międzyregionalna, a jej współautorzy muszą również dokonać przeglądu tekstu i strategii tej rezolucji; ponadto musimy szybko nawiązać kontakt z wielką liczbą potencjalnych współinicjatorów i sponsorów, aby ta inicjatywa uzyskała należyte znaczenie.
Zapoczątkowaliśmy kampanię, która również stanowi wielkie wyzwanie, ale jestem przekonany, że jeżeli podejmiemy skoordynowane działania, to inicjatywa nasza zostanie uwieńczona sukcesem.
w imieniu grupy PPE-DE. - (LT) Pani przewodnicząca, pani komisarz, panie sekretarzu stanu, panie i panowie! Dziś w Parlamencie Europejskim powracamy do sprawy moratorium na wykonywanie kary śmierci. W zeszłym roku rozważaliśmy tą sprawę już dwukrotnie, za pośrednictwem dwóch przyjętych (1 lutego i 26 kwietnia) rezolucji w sprawie wdrożenia ogólnoświatowego moratorium na wykonywanie kary śmierci.
Możemy tylko żałować, że w przypadku każdej z tych rezolucji Parlament Europejski zwracał się do Rady, zachęcając ją do przedłożenia tej rezolucji na forum Zgromadzenia Ogólnego ONZ, lecz Rada jeszcze tego nie uczyniła. Rada mogła to zrobić przed rozpoczęciem sesji 62 Zgromadzenia Ogólnego i wówczas byłoby możliwe przyjęcie tych rezolucji przed końcem roku.
Kara śmierci to kara okrutna i nieludzka. Łamie ona jedno z niezbywalnych praw człowieka - prawo do życia - i naprawdę nie możemy tolerować sytuacji, w której co roku w Iranie, w Chinach i w innych krajach zostaje na nią skazanych tysiące ludzi. Dlatego też wprowadzenie globalnego moratorium na karę śmierci, stanowiące próbę całkowitego jej zniesienia pozostaje jednym z naszych najważniejszych celów politycznych i dlatego nie tylko wymagamy zgodności w tej sprawie naszych grup poselskich, ale również konsensusu wszystkich państw członkowskich UE.
Jestem pewna, że poprzez przyjęcie tej rezolucji Parlament Europejski może okazać nadzwyczajną solidarność i zgodność, pomimo różnic zdań, na przykład dotyczących ogłoszenia dnia 10 lutego Europejskim Dniem przeciwko Karze Śmierci.
Parlament Europejski ma naprawdę wyjątkową okazję, aby okazać Radzie jednomyślność i solidarność, zwłaszcza gdy ma podjąć decyzję w takiej kwestii politycznej, która posiada wyraźną wartość dodaną. Polityka bez wartości to tylko tanie politykowanie i populizm, podczas gdy życie ludzkie jest wartościowe dla nas wszystkich, niezależnie od podziałów geograficznych czy kulturowych.
Szczerze zachęcam kolegów posłów ze wszystkich grup do poparcia tej ważnej rezolucji.
w imieniu grupy PSE.. - (DE) Pani przewodnicząca! Pan sekretarz stanu Lobo Antunes przekonująco przedstawił tu wysiłki Rady. Nie mam nic do dodania do tego, co powiedział minister. Nasza grupa w pełni popiera wasze wysiłki w kierunku przedstawienia wyraźnego stanowiska, zgodnie z którym Unia Europejska pragnie nie tylko zdecydowanie poprzeć moratorium, ale też cel w postaci zakazu wykonywania kary śmierci na całym świecie.
Jak już powiedział poprzedni mówca, Parlament Europejski powtarzał w tym roku już dwa razy: Parlament czyni wielkie wysiłki w bitwie o zakaz wykonywania kary śmierci. Dla nas, jako Europejskich Socjaldemokratów, kara śmierci jest najciemniejszym zaułkiem ludzkiej etyki. Pochodzę z kraju, w którym godność ludzka stanowi pierwszy artykuł konstytucji. Obowiązkiem każdego rządu i każdego wydawanego przez rządy przepisu jest ją zachować i chronić. Takie jest przesłanie konstytucji mojego kraju. W oparciu o to przesłanie my, w Unii Europejskiej, sporządziliśmy Kartę Praw Podstawowych, której najważniejsze przesłanie brzmi jak powyżej: godność człowieka jest najważniejszą wiodącą zasadą Unii Europejskiej.
Mówiąc prosto, kara śmierci jest przeciwieństwem godności ludzkiej. Stanowi ona poniżenie istoty ludzkiej do najniższych poziomów jej lub jego egzystencji. Obowiązkiem wszystkich i każdego kierującego się zasadami moralnymi demokraty jest jej zakazanie. Walczymy o to, aby Unia Europejska poparła to moratorium. Dlaczego więc brak jest zgodności w Radzie?
Jest w Radzie jedno państwo członkowskie, które bojkotuje wspólną rezolucję Unii Europejskiej. Nie będę się wahał wymienić tu publicznie jego nazwy. To polski rząd nie chce, abyśmy podjęli tą zasadniczej wagi decyzję. Jest to połączenie sprawy kary śmierci z innymi sprawami. Mówi się wtedy: kiedy inni połączą swoją opinię w tej sprawie z opinią dotyczącą aborcji i eutanazji, to wówczas i my będziemy gotowi wypowiedzieć się przeciw karze śmierci. Oto dobry pretekst! Dlaczego? Chętnie państwu powiem. Przeczytam państwu cytat, pochodzący z wywiadu radiowego przeprowadzonego 28 lipca tego roku. Cytuję "osobiście byłem, jestem i będę zwolennikiem kary śmierci. Powrót do tej kary nie jest obecnie możliwy, ale liczę na to, że w przyszłości zapanuje w UE bardziej sprzyjający klimat.” Lech Kaczyński, prezydent Rzeczypospolitej Polskiej.
Oto, dlaczego Rada Unii Europejskiej nie przyjęła dotychczas rezolucji w sprawie tego moratorium. Polski prezydent jest zwolennikiem kary śmierci i ma nadzieję, że w Unii Europejskiej zapanuje lepszy klimat na rzecz jej przywrócenia. Dlatego też mówię: Parlament jest po to, by zagwarantować, że w Europie panować będzie klimat przeciwko karze śmierci. To sprawa zasadniczej wagi.
Tak długo, jak my, jako Europejscy Socjaliści, mamy wpływ, będziemy to robić. Zadam teraz Radzie jedno pytanie: ministrze Lobo Antunes, nie panu osobiście, ale głowom państw i premierom rządów pozostałych 26 państw: Jak długo pozostałe 26 głów państwa i premierów rządów będzie to znosić i milczeć wobec faktu, że zwolennik kary śmierci, który otwarcie się do tego przyznaje, jest w stanie sparaliżować działania Rady Europejskiej w tej sprawie? Potrzebujemy odpowiedzi także i na to pytanie?
Negocjacje w sprawie umowy o stowarzyszeniu międzyregionalnym z Mercosurem i nowym dwustronnym partnerstwie strategicznym z Brazylią (debata)
Następnym punktem są oświadczenia Rady i Komisji dotyczące negocjacji w sprawie umowy o stowarzyszeniu międzyregionalnym z Mercosurem i nowego dwustronnego partnerstwa strategicznego z Brazylią.
Rozumiemy, że porozumienie o stowarzyszeniu pomiędzy Unią Europejską a Mercosur musi mieć całościowy charakter we wszystkich aspektach, czyli pod względem politycznego i gospodarczego stowarzyszenia i współpracy, mających na celu promowanie nie tylko handlu i inwestycji, ale też zasadnicze wzmacnianie stosunków strategicznych pomiędzy Unią Europejską a tym regionem. Dzięki temu porozumieniu powstanie największa strefa wolnego handlu pomiędzy dwoma, liczącymi niemal 700 milionów mieszkańców, blokami regionalnymi, która ułatwi prowadzenie inwestycji i przyczyni się do znaczącego wzrostu gospodarczego w regionie.
To prawda, że wyniki negocjacji w sprawie agendy rozwoju z Doha miały wpływ na proces negocjacji. Nie możemy jednak postrzegać porozumienia o stowarzyszeniu z perspektywy czysto gospodarczej; należy podkreślić wagę wymiaru politycznego tego porozumienia.
Aby uczynić skok jakościowy, jakiego wszyscy pragniemy w stosunkach pomiędzy Unią Europejską a Mercosur, należy koniecznie uwzględnić równowagę pomiędzy składnikami politycznymi i gospodarczymi. Musimy jednak przyznać, że po siedmiu latach negocjacji znajdujemy się w impasie. Impas ten jest skutkiem niezgodności lub różnic pomiędzy przedkładanymi ofertami.
Z jednej strony oferta złożona przez Unię Europejską obejmuje wszystkie sektory, a z drugiej strony oferta Mercosur pomija te sektory, które są bardzo ważne dla Unii Europejskiej. Prezydencja portugalska oczekuje tego, że polityczne zobowiązanie ze strony Mercosur nabierze kształtów ulepszonej oferty, tak aby Komisja mogła wznowić negocjacje, mając na celu szybkie podpisanie porozumienia, które byłoby uczciwe i wyważone z punktu widzenia obydwu stron.
Partnerstwo strategiczne pomiędzy Unią Europejską a Brazylią, ustanowione w trakcie szczytu w Lizbonie w dniu 4 lipca, musi być postrzegane nie tylko jako środek na rzecz wzmocnienia stosunków z Brazylią, ale również jako sposób na polepszenie międzyregionalnych stosunków strategicznych pomiędzy Unią Europejską i Ameryką Łacińską, a w szczególności negocjacji pomiędzy UE a Mercosur.
Wspólna deklaracja wydana w następstwie szczytu z udziałem Brazylii jednoznacznie wskazuje na istnienie gotowości do zakończenia negocjacji w sprawie porozumienia o stowarzyszeniu UE-Mercosur.
Przy szczególnym uwzględnieniu Brazylii i mając na uwadze rosnące strategiczne znaczenie tego państwa na scenie międzynarodowej, partnerstwo ustanowione w ramach zakresu prac prezydencji portugalskiej stanowi początek nowych stosunków pomiędzy Unią Europejską a Brazylią, podobnych do tych, jakie obecnie mamy z Rosją, Indiami i Chinami. Partnerstwo to będzie rozwijać się na podstawie planu działań, który obejmie wzmocnienie dialogu i współpracy w obszarach wspólnych interesów, wymienionych w komunikacie Komisji dla Rady w sprawie strategicznego partnerstwa UE-Brazylia, który oczywiście obejmuje rozmowy z Mercosur.
komisarz. - Pani przewodnicząca! Jestem wdzięczny za umożliwienie mi omówienia tego bardzo istotnego tematu. Jak słusznie wskazano, decyzja o utworzeniu partnerstwa strategicznego z Brazylią sięga pierwszego komunikatu Komisji w sprawie Brazylii, w którym zaproponowaliśmy rozwój naszych stosunków z tym krajem, a pierwszy szczyt UE-Brazylia te nowe stosunki potwierdził i scementował.
Po co nam bliższe stosunki z Brazylią? Strategiczne partnerstwo między UE i Brazylią stanowi naturalną reakcję na realia geopolityczne. Obecnie Brazylia staje się graczem międzynarodowym o dużym wpływie na ważne kwestie globalne, takie jak zmiany klimatyczne, walka z ubóstwem, pokój, bezpieczeństwo i wielostronność. Jej głos liczy się w świecie krajów rozwijających się, co pokazało jej przewodnictwo w grupie G20 w ramach WTO czy działanie w roli aktywnego promotora dialogu na linii południe-południe.
Zawarła ona nowe partnerstwa ze wszystkimi ważnymi graczami: Chinami, Rosją i Stanami Zjednoczonymi. Unia Europejska może dużo zyskać na bliższym partnerstwie z Brazylią, dzięki któremu może osiągnąć postępy w sprawach światowych będących przedmiotem wspólnego zainteresowania.
Strategiczne partnerstwo zapewnia odpowiednie ramy, co wynika z doświadczeń w przypadku wszystkich innych członków grupy BRICS. Jakie skutki będzie miało to partnerstwo dla Ameryki Łacińskiej, a konkretnie dla regionu Mercosuru? Wspieranie integracji regionalnej jest jedną z podstaw partnerstwa. Zostało to wyraźnie określone w komunikacie Komisji i także w ten sposób postrzega to Brazylia. Prezydent Lula bardzo zdecydowanie zaznaczył tę kwestię na pierwszym szczycie UE-Brazylia, który odbył się w lipcu.
Nie jestem w stanie oddać znaczenia Ameryki Południowej dla Unii Europejskiej. Oprócz wspólnych wartości kulturowych i politycznych jak demokracja, prawa człowieka i sprawiedliwość społeczna, między tymi dwoma regionami, wzajemnie uzupełniającymi się pod względem gospodarczym, istnieje ogromny potencjał, który można wykorzystać. UE jest dla Mercosuru najważniejszym partnerem handlowym i inwestycyjnym. Wartość towarów i usług przekraczających ocean wynosi 50 mld EUR rocznie. Ponadto, w 2005 r. łączna wartość inwestycji UE w krajach Mercosuru wyniosła około 100 mld EUR.
Przede wszystkim zaś autentycznie wierzymy w potencjał gospodarczo i politycznie zintegrowanego Mercosuru. Niedawne utworzenie strukturalnego funduszu konwergencji i Parlamentu Mercosuru są bardzo zachęcającymi sygnałami. UE zdecydowanie wspiera ten proces integracji, nie tylko za pomocą słów, lecz również konkretnych czynów.
Unia Europejska wnosiła i będzie wnosić quasi-wyłączny wkład w integrację Mercosuru. W ciągu ostatnich pięciu lat zaciągnięto zobowiązania na kwotę 50 mln EUR i taka sama kwota jest dostępna w bieżącej perspektywie finansowej (lata 2007-2013) z przeznaczeniem na pomoc w tworzeniu instytucji Mercosuru, wzmacnianiu społeczeństwa obywatelskiego i postępach w integracji gospodarczej.
Zawarcie umowy o stowarzyszeniu między UE a Mercosurem byłoby olbrzymim krokiem naprzód w procesie integracji regionu. Dlatego Unii Europejskiej bardzo zależy na zakończeniu negocjacji i chce ona osiągnąć postępy w negocjacjach, gdy tylko bardziej wyklaruje się sytuacja w ramach dauhańskiej rundy rozwoju.
Strategiczne partnerstwo z Brazylią to decyzja korzystna dla Brazylii i Mercosuru. Dwa szczeble stosunków - krajowy i regionalny - będą się wzajemnie uzupełniały i wspierały. Partnerstwo w żaden sposób nie zastępuje dwustronnych negocjacji między UE a Mercosurem.
Między nami a Brazylią istnieje całkowite porozumienie co do faktu, że Mercosur jest i pozostanie jedyną platformą naszych dwustronnych stosunków gospodarczych i handlowych. Jestem przekonany, że nawiązując stosunki z Brazylią, największym członkiem Mercosuru, możemy zapewnić rzeczywistą wartość dodaną w procesie integracji regionalnej. Wymiana doświadczeń z UE w ramach wspólnego programu zachęci Brazylię do lepszego wspierania wysiłków Mercosuru na rzecz tworzenia wspólnego rynku i unii politycznej.
w imieniu grupy PPE-DE. - (ES) Panie przewodniczący, urzędujący przewodniczący Rady, panie komisarzu, panie i panowie! Na początku chciałbym podziękować prezydencji Portugalii oraz panu komisarzowi za przedstawienie koniecznych oraz istotnych komentarzy w świetle treści pytania skierowanego przez Komisję Handlu Zagranicznego.
Jak nam wszystkim wiadomo, Brazylia jest dużym oraz godnym podziwu krajem o ogromnym potencjale, znajdującym się obecnie w kluczowym momencie rozwoju politycznego i gospodarczego. Nasze wzajemne stosunki są silne i możemy oraz powinniśmy je dalej wzmacniać. Szczególne kontakty Brazylii z Portugalią oraz kontakty Portugalii z Brazylią są też powszechnie znane, jak również przez wszystkich uznawane i szanowane.
- (PT) Rozumiemy stanowisko naszych dobrych portugalskich przyjaciół, których też darzymy szacunkiem, oraz ich interesy i obawy, gdyż je podzielamy.
(ES) Jednak Unia Europejska, Komisja, Rada i Parlament zawsze wyrażały poparcie dla umacniania regionalnej integracji Mercosuru, prowadząc negocjacje z blokiem oraz, w miarę możliwości, popierając konsolidację regionalną.
Zgodnie z tym, co zostało już tutaj powiedziane, Brazylia z pewnością odgrywa w tych działaniach kluczową rolę. Tym lepiej, jeżeli komunikat Komisji i proponowane strategiczne kontakty z Brazylią pójdą w tym kierunku. Nadal stanowiłoby to wsparcie Parlamentu Europejskiego, który wyraził swoje zdanie podczas tej debaty oraz głosowania dotyczącego sprawozdania, które miałem zaszczyt przygotować w sprawie negocjacji Unii Europejskiej z Mercosurem oraz które zostało przyjęte rok temu i do którego chciałbym się odnieść.
W związku z tym, biorąc pod uwagę zamieszanie wywołane tym komunikatem, Parlament musiał złożyć zapewnienie, że punkt ten zostanie wyjaśniony oraz że będziemy na bieżąco otrzymywać informacje.
Zdajemy sobie sprawę z tego, że nie można w nieskończoność oczekiwać zawarcia ambitnego porozumienia pomiędzy Unią Europejską i Mercosurem, i że jeżeli Mercosur sam nie podejmie działań integracyjnych, a negocjacje Unii Europejskiej z Mercosurem staną w miejscu, z porozumieniem z Doha lub bez, należałoby wówczas podjąć w tej kwestii odpowiednie decyzje i ponownie główną rolę odegrałaby skuteczność: dwustronne porozumienie z Brazylią.
Panie przewodniczący, panie i panowie! Dopóki tak się jednak nie stanie, celem jest osiągnięcie porozumienia z Mercosurem. Krótko mówiąc, "tak” dla Brazylii, ale bez szkody dla negocjacji z całym ugrupowaniem Mercosur.
w imieniu grupy PSE. - (DE) Panie przewodniczący, panie komisarzu, urzędujący przewodniczący Rady! Jako członkowie Komisji Handlu Zagranicznego zwróciliśmy się z prośbą o zorganizowanie tej debaty, ponieważ ogarnia nas niepokój, gdy widzimy, że zawieranych jest coraz więcej różnego rodzaju umów, które wpływają na wszelkie nasze działania w zagranicznym sektorze gospodarki i które oczywiście zawsze zawierają element polityki zagranicznej. Dysponujemy dwustronnymi umowami o wolnym handlu, regionalnymi umowami o wolnym handlu, umowami partnerskimi oraz umowami strategicznymi i martwimy się, jak można je połączyć, aby stworzyć jednolite stanowisko europejskie dotyczące reagowania na wyzwania globalizacji w polityce zagranicznej i zagranicznym sektorze gospodarki.
Panie komisarzu! Słusznie powiedział pan, że Brazylia jest dla nas ważnym krajem. Cieszę się również z obecności urzędującego przewodniczącego Rady i oczywiście wszyscy podzielamy to zdanie. Brazylia nie tylko jest ważnym krajem; pod wieloma względami jest również wspaniałym krajem. Pytanie brzmi następująco: w jaki sposób możemy sensownie połączyć to strategiczne porozumienie z pomysłem zawarcia umowy regionalnej z Mercosurem, który ostatnio znalazł się w bardzo trudnej sytuacji? Po prostu nie jest prawdą, że doskonale sobie radzimy w negocjacjach. Jest to bardzo skomplikowane.
W ramach rundy dauhańskiej chcemy ponadto zawrzeć umowę wielostronną. Wydaje się być niemożliwe, że uda nam się zawrzeć tę umowę jako szczytowe osiągnięcie, o ile w ogóle uda nam się tego dokonać. Więc jak zamierzacie państwo połączyć to wszystko w tym samym czasie? Tak oto brzmi nasze pytanie.
Kolejnym punktem jest komunikat Komisji w sprawie zielonej księgi na temat transportu miejskiego.
wiceprzewodniczący Komisji Europejskiej. - (FR) Panie przewodniczący! Zaprezentowałem wcześniej kolegium komisarzy wnioski dotyczące mobilności w mieście i z przyjemnością przedstawię ich wstępne stanowisko Parlamentowi Europejskiemu.
Organizacja Narodów Zjednoczonych przygotowuje się do Międzynarodowej Konferencji na temat Zmian Klimatycznych, która odbędzie się w grudniu na wyspie Bali. Wczoraj w Nowym Jorku odbyło się posiedzenie przygotowawcze głów państw, podczas którego Unia Europejska ujawniła swój niezwykle ambitny cel: zmniejszenie do 2050 roku o połowę emisji gazów powodujących efekt cieplarniany.
Transport miejski jest jednym z obszarów, w które należy włożyć wiele wysiłku. Zanieczyszczenie pochodzące z publicznego i prywatnego transportu miejskiego i transportu towarów odpowiada za produkcję 40% CO2i za 70% innych zanieczyszczeń pochodzących z naszych dróg.
Zielona księga, którą dziś prezentuję, jest wynikiem intensywnych wstępnych konsultacji, które rozpoczęły się w styczniu i trwały aż do czerwca; objęły ona instytucje konsultingowe, przedstawicieli miast, obywateli i inne bezpośrednio zainteresowane osoby. Podczas konsultacji osoby zainteresowane wyraziły silną potrzebę, by do planów Europy wprowadzić kwestię mobilności w mieście. Nie powinniśmy pozwalać, by władze lokalne, miasta i miejscowości w Europie same borykały się z tym problemem.
Moją intencją nie jest narzucanie rozwiązań centralnych, niedopasowanych do lokalnych warunków. Rolą Unii, przy udziale wszystkich stron, jest raczej zidentyfikowanie przeszkód w mobilności w mieście i znalezienie sposobów ich usunięcia. Unia Europejska musi podnosić świadomość w tym zakresie i, w razie konieczności, wskazywać drogę.
Pod jakim kątem powinniśmy przemyśleć kwestię mobilności w mieście? Osobiście uważam, że istnieje pięć celów podstawowych. Panie przewodniczący, panie i panowie! Po pierwsze, płynny ruch w miastach. W całej Europie nasilenie ruchu w centrach miast prowadzi do ciągłych zatorów. Konsekwencje ekonomiczne wzmożonego ruchu są szacowane na poziomie 1% produktu krajowego brutto Unii Europejskiej. Doświadczenie wykazuje, że nie ma jednego rozwiązania pozwalającego ograniczyć zatory na drogach. Należy podjąć działania mające na celu uatrakcyjnienie i uczynienie bardziej bezpiecznymi alternatywnych do prywatnego samochodu sposobów poruszania się, takich jak transport zbiorowy, chodzenie pieszo i jazda na rowerze. Wspólne dojazdy i wspólne używanie jednego samochodu, a także wprowadzenie bardziej efektywnego transportu towarów może wspomóc płynność ruchu w miastach.
Po drugie, bardziej zielone miasta poprzez racjonalne użycie energii i stosowanie paliw alternatywnych. Ograniczenia ruchu w miastach, stworzenie zielonych stref i systemy poboru opłat za wjazd do miasta mogą stanowić część rozwiązania, jednak należy ulepszyć i rozwinąć infrastrukturę transportu publicznego.
Miasta powinny być także inteligentne. Miasta w Europie stoją w obliczu wzmożonego zapotrzebowania na transport towarów i pasażerów. Inteligentne systemy transportu i kontroli ruchu oraz nawigacja satelitarna zapewniają liczne możliwości poprawy mobilności, pod warunkiem, że będziemy w stanie umiejętnie je wykorzystać. Racjonalizacja dostaw w miastach może zostać ulepszona za pomocą informacji z nawigacji satelitarnej. Obecnie jest to GPS, w przyszłości będzie to Galileo.
Po czwarte, miasta muszą być bardziej dostępne. Muszą być one dostępne przed wszystkim dla osób niepełnosprawnych, o ograniczonej sprawności ruchowej i dla rodzin z małymi dziećmi. Wszyscy muszą mieć dostęp do naszych miast. Ważne jest, aby planowanie przestrzenne było przemyślane i wydajne. Oczywiście osoby mieszkające na przedmieściach także potrzebują dostępu, co oznacza konieczność efektywnych
połączeń pomiędzy transportem miejskim i podmiejskim. Musimy promować transport publiczny wysokiej jakości, a nawet kartę praw pasażera.
Piątym i ostatnim punktem jest potrzeba bezpieczniejszych miast. Chciałbym zwrócić uwagę na fakt, że dwie trzecie wypadków drogowych ma miejsce na terenach miejskich. Jedna trzecia wypadków ze skutkiem śmiertelnym - jedna na trzy śmierci - ma miejsce na terenach miejskich. Jeśli chcemy chronić życie, musimy podjąć kroki mające na celu uczynienie pojazdów i infrastruktury znacznie bezpieczniejszymi. Musimy rozważyć konieczność promowania ekologicznego aspektu prowadzenia pojazdów już w czasie szkolenia kierowców. Musimy dopilnować, aby w Europie więcej osób przestrzegało kodeksu drogowego.
Panie przewodniczący, panie i panowie! Zielona księga umożliwi nam zapoczątkowanie konsultacji na szeroką skalę pomiędzy rządami, przedsiębiorcami i obywatelami, które będę trwały aż do 15 marca 2008 roku. Dokument będzie zawierał 25 wyraźnie postawionych pytań otwartych.
Jesienią 2008 r., po wzięciu udziału w debacie, mam zamiar przedstawić plan działania postulujący konkretne środki, prezentujący klarowną wizję zadań i obowiązków, biorący pod uwagę zasadę subsydiarności. Przygotuję także rozkład działań.
W całym procesie konsultacji kluczową rolę powinien oczywiście odgrywać Parlament Europejski i Komisja Transportu i Turystyki. Wydaje mi się, że wszyscy jesteśmy świadomi tego, że debata na temat mobilności w miastach dotyczy codziennego życia naszych mieszkańców, i że jeśli obywatelstwo europejskie w ogóle coś znaczy, musimy dążyć do bezpieczniejszej, bardziej zgodnej ze standardami środowiska naturalnego mobilności w miastach.
Panie przewodniczący, panie i panowie! Z góry dziękuję za państwa cenny wkład w tę debatę. Teraz zapraszam do przedstawiania komentarzy do tekstu. Prezentacja ta była raczej krótka, ale, jak sądzę, zapewniła wystarczającą ilość informacji. Chciałbym wyjaśnić, że dokument zostanie udostępniony wszystkim posłom i posłankom. Został on właśnie przyjęty przez kolegium komisarzy. Dołożyłem wszelkich starań, aby powiadomić państwa o tym najszybciej jak to możliwe.
Debaty rzadko są aż tak aktualne, jako że właśnie wyszedł pan ze spotkania. Dziękuję za tak szybkie dostarczenie zielonej księgi.
Panie i panowie! Zasada jest wam znana: zastosujemy system według zgłoszeń z ław poselskich.
(DE) Panie przewodniczący, panie wiceprzewodniczący, panie i panowie! Składam podziękowania w imieniu mojej grupy. Promowanie mobilności przy jednoczesnym podejmowaniu działań mających na celu unikanie katastrof i zanieczyszczenia środowiska naturalnego jest znakomitym pomysłem. Pan komisarz podkreślił, że chce stosować się do zasady subsydiarności. Czytając księgę nietrudno zauważyć pewne bardzo praktyczne propozycje, jak na przykład opłaty za wjazd do miasta. Jak możemy dopilnować, aby te propozycje i debata, na którą czekamy i która będzie trwała cały rok, nie doprowadziła do wydawania miastom poleceń, ale do zachęcania do przyjęcia najlepszych praktyk? Wszyscy zgadzamy się z tym, że musimy zrobić coś dla miast i ustanowić pewne dobre praktyki. Znamy statystyki dotyczące wypadków. Jednak tak wysokie statystki nie dotyczą wszystkich w miast; w niektórych miastach wskaźnik jest niski. Zależy to od tego, jakie rozwiązania wprowadza się na szczeblu lokalnym.
Jak więc rozwiązane zostanie rozwijanie wspólnych pomysłów bez wzbudzania w miastach poczucia, że Europa traktuje je protekcjonalnie?
(NL) Panie przewodniczący, panie komisarzu! Zdaję sobie sprawę, że jesteśmy na początku całego procesu, tak więc nie mogę się doczekać reakcji osób zainteresowanych i konkretnych działań, które planowane są na następny rok. Uważam jednakże, że bardzo ważne jest, aby uwzględnić to w porządku obrad i tym samym pokazać, że dążenia do zrównoważonej mobilności i osiągnięcie naszych celów związanych z kontroli klimatycznej są priorytetami Komisji i całej Unii Europejskiej. Uważam, że jedną z najważniejszych rzeczy jest ustanowienie instrumentu dzięki któremu można wymieniać się informacjami na temat istniejących już w wielu miastach dobrych przykładów i uczyć się od siebie nawzajem. Każde miasto i każdy problem jest inny, jednak sądzę że wszystko sprowadza się do opracowania efektywnych mechanizmów i jestem bardzo ciekawy państwa opinii na ten temat. Jak możemy wymieniać się dobrymi pomysłami, które będą podstawą stowarzyszeń w małych i dużych miastach, tak abyśmy mogli się od nich uczyć?
(FR) Panie przewodniczący, panie komisarzu! Jestem szczególnie zadowolony z zaprezentowanych pięciu celów, chociaż, jak zostało to później wspomniane, konkretne działania nastąpią dopiero po kończących się w marcu konsultacjach.
Panie komisarzu! Pozwolę sobie powtórzyć to, na co zwrócili uwagę członkowie Intergrupy Urban Housing, mianowicie konieczność zastosowania zintegrowanego podejścia, nie tylko dla miast, ale jak zostało powiedziane wcześniej, także dla przedmieścia.
Pamiętając o tym, że Unia Europejska inwestuje fundusze regionalne - Europejski Fundusz Rozwoju Regionalnego, Europejski Fundusz Strukturalny i Europejski Fundusz Rolny na Rzecz Rozwoju Obszarów Wiejskich, obejmujący ostatnio zarówno obszary wiejskie jak i podmiejskie - wydaje nam się, że komisarze muszą wziąć pod uwagę te różne aspekty, tak aby podejście zintegrowane mogło być naprawdę wdrażane przez miasta i okręgi samorządowe. Dlatego też dziś raz jeszcze wzywam do uwzględnienia podejścia zintegrowanego w kwestii transportu miejskiego.
wiceprzewodniczący Komisji Europejskiej. - (FR) Panie pośle Jarzembowski! Przedstawiono tu zaledwie propozycje. Nie są one kompletne. Pod koniec każdego zestawu pytań, zadaliśmy w ramce pytania dotyczące roli Unii Europejskiej. Nie mam więc zamiaru przewidywać wyniku tej debaty. Kwestia ta pozostaje otwarta i w rzeczywistości należy udowodnić, że faktycznie istnieje tu europejska wartość dodana. Nie będziemy przypisywać sobie roli nadrzędnej wobec miast Europy.
Panie pośle Khadraoui! Uważam, że trafił pan w sedno: chcemy, aby stało się to politycznym priorytetem. Sądzę, że wyraziłem już swoją opinię na ten temat. Chciałbym, aby wybrani na drodze głosowania przedstawiciele, wspierając się nawzajem poprzez wymianę dobrych praktyk i dzielenie się doświadczeniami, przekonali swoich rodaków do zaangażowania się w śmiałą i bardziej przyjazną dla środowiska politykę miejską.
Pan poseł Beaupuy podsumował to, co zostało powiedziane, podkreślając, że sukces można odnieść jedynie dzięki podejściu zintegrowanemu, które oznacza, że urbaniści muszą w pewien konkretny sposób projektować miasta, biorąc pod uwagę przyszłe wymogi mobilności i specyficzną budowę obszarów podmiejskich: nie powinno to być przypadkowe. Chciałbym szczególnie podziękować panu posłowi Beaupuy, a także grupie mobilności w miastach, która z pewnością wniesie swój wartościowy wkład.
Panie Przewodniczący! Chciałem przede wszystkim podziękować za zainteresowanie się tematyką transportu obszarów zurbanizowanych. Jest to niezwykle poważny i trudny temat, w szczególności kiedy Unia interesuje się polityką miejską.
Czy Komisja zgadza się, że inicjatywa UEFA dotycząca zawodników lokalnych będzie sprzyjać solidarności sportowej i chronić europejską piłkę nożną? Jakie kroki Komisja planuje podjąć w celu uwzględnienia specyfiki sportu przy kształtowaniu wniosków legislacyjnych i interpretowaniu obowiązującego prawa UE?
komisarz. - Pani przewodnicząca! Cieszę się, że mogę wnieść swój wkład, udzielając odpowiedzi na temat specyfiki sportu. Byłby to odpowiedni czas na omówienie tej kwestii bardziej dogłębnie ?- nie teraz, lecz później - ponieważ 11 lipca bieżącego roku Komisja przyjęła białą księgę na temat sportu. Był to bardzo istotny wkład, podkreślający znaczenie wspierania szkolenia młodych, utalentowanych sportowców w odpowiednich warunkach, co jest kwestią zasadniczą dla trwałego rozwoju sportu na wszystkich poziomach. Był to instytucjonalny, bardzo polityczny wkład w to zagadnienie i współpracę w tej sprawie.
Cytuję fragment księgi: "Reguły, które przewidują, iż w skład drużyny wchodzi pewna liczba lokalnie przeszkolonych zawodników, mogłyby zostać uznane za zgodne z przepisami Traktatu dotyczącymi swobodnego przepływu osób, jeśli nie prowadzą do bezpośredniej dyskryminacji za względu na przynależność państwową i jeśli ewentualne pośrednie efekty dyskryminacji, które z niej wynikają, mogą być uzasadnione jako proporcjonalne do osiągnięcia uzasadnionego celu, takiego jak wzmocnienie i ochrona szkolenia i rozwoju utalentowanych młodych graczy”. Uważam, że jest to bardzo ważne sprecyzowanie, w jaki sposób należy tę kwestię rozumieć.
Komisja prowadzi obecnie ocenę zgodności środków UEFA dotyczących zawodników lokalnych z prawem wspólnotowym, z myślą o znalezieniu odpowiedniej równowagi między koniecznością przestrzegania prawa wspólnotowego i poszanowania autonomii organizacji sportowych z jednej strony a interesami europejskiej piłki nożnej z drugiej.
Ocena prowadzona jest w kontekście deklaracji załączonej do traktatu z Amsterdamu, tzw. deklaracji nicejskiej Rady Europejskiej z 2000 r., oraz białej księgi na temat sportu, w której jako działanie numer 9 w ramach planu działania im. Pierre'a de Coubertina konkretnie wymieniono "ukończenie analizy reguł, które przewidują, iż w skład drużyny wchodzi pewna liczba lokalnie szkolonych zawodników”. Obecnie nie są dostępne całościowe informacje porównawcze dotyczące akademii piłki nożnej w państwach członkowskich i zawodników lokalnych.
W 2006 r. Komisja rozpoczęła badanie dotyczące akademii sportu w państwach członkowskich, które obejmuje kwestię zawodników lokalnych. Wyniki badania powinny stanowić cenny początkowy wkład w analizę tego zagadnienia.
Jeśli chodzi o drugą część pytania - jako że składa się ono z dwóch zdań dotyczących specyfiki sportu - w rozdziale 4 białej księgi rozwinięto koncepcję specyfiki sportu w ramach obecnych kompetencji UE. Jak w sposób bardziej szczegółowy opisano w dokumencie roboczym naszych służb w załącznikach, decyzje podejmowane przez Europejski Trybunał Sprawiedliwości i Komisję pokazują, że w przeszłości uznawano i brano pod uwagę specyfikę sportu. Komisja podziela pogląd, że należy propagować pewne wartości i tradycje sportu europejskiego i nadal będzie uznawać szczególny charakter tego sektora przy jednoczesnym poszanowania prawa UE. Jednakże podstawą kontroli Komisji w zakresie stosowania prawa UE, w szczególności przepisów dotyczących konkurencji i rynku wewnętrznego, jest indywidualne podejście do każdego przypadku. Jest to zgodne z obowiązującymi postanowieniami Traktatu.
Aby zagwarantować wszystkim zainteresowanym stronom pewność prawną i przyczynić się do poprawy zarządzania w sporcie europejskim, we wspomnianym wcześniej dokumencie roboczym służb oraz jego dwóch załącznikach gruntownie objaśniono kwestię specyfiki. Uwzględniono sport i unijne reguły współzawodnictwa oraz sport i swobody rynku wewnętrznego, a także - po raz pierwszy - orzecznictwo Europejskiego Trybunału Sprawiedliwości i decyzje Komisji w dziedzinie sportu.
Chcę podkreślić, że specyfika sportu została po raz pierwszy przedstawiona w dokumencie dotyczącym polityki znacznie szerzej niż kiedykolwiek w ostatnich latach w kontekście UE. Jest to także jeden z najistotniejszych wkładów wniesionych nie tylko w odpowiedź na pytanie, ale również w promowanie sportu w Unii Europejskiej.
Przepisy UEFA, zgodnie z którymi kluby muszą posiadać określoną liczbę lokalnie przeszkolonych zawodników będących ich wychowankami, mają na celu zagwarantowanie, że kluby nie będą kierowały się jedynie względami finansowymi na rynku transferów, lecz będą musiały inwestować w szkolenia w lokalnych społecznościach. Jest to system bardzo ważny. Jednakże jeśli chodzi o tę kwestię, Komisja w białej księdze nie wypowiedziała się jednoznacznie, że system ten jest dopuszczalny na mocy Traktatu, a teraz pan, panie komisarzu, powiada, że mógłby być, gdyby... - i nadal bada pan sprawę. Czy mogę zapytać Komisję: dlaczego trwa to tak długo? Kiedy Komisja będzie w stanie poprzeć ten pożądany system?
komisarz. - Chciałbym udzielić szerszej odpowiedzi, lecz krok naprzód został już uczyniony, jeżeli przypomnimy sobie nasze debaty sprzed roku lub przynajmniej spojrzymy z perspektywy Parlamentu. Uważam, że zacytowana przeze mnie odpowiedź, stanowiąca część komunikatu - tego dokumentu dotyczącego polityki, jest istotnym zapewnieniem, że chcemy wspierać specyfikę sportu, zwłaszcza piłki nożnej, w kategoriach ochrony i promowania młodych ludzi oraz ich szkolenia i inwestowania w nich.
Badanie nie zostało ukończone, ponieważ nie posiadamy wszystkich danych, którymi chcielibyśmy dysponować. Mam nadzieję, że przy pomocy uzupełniającego kwestionariusza, nad którym obecnie pracujemy, uda nam się uzyskać pozostałe dane. Bardzo ważne jest, aby współpracowali z nami partnerzy ze stowarzyszeń, federacji, klubów i lig państw członkowskich. Miejmy nadzieję, że w przewidywalnym czasie - chciałbym, aby był to początek przyszłego roku - będziemy mogli udzielić ostatecznej odpowiedzi. Za dwa tygodnie w Brukseli spotkamy się ze wszystkimi zainteresowanymi stronami ze świata sportu, aby omówić treść i wprowadzenie w życie białej księgi. Uważam, że ta część będzie miała zasadnicze znaczenie dla podjęcia konkretnych działań i propagowania wartości sportu.
W imieniu Komisji mogę państwu powiedzieć, że z zaangażowaniem podchodzimy do tych zagadnień, a wszystkie delikatne kwestie należy rozwiązywać w sposób odpowiedni. Przed podjęciem decyzji - nie tylko w tym obszarze, który jest dość szczególny - musimy dokonać gruntownej analizy, a następnie podjąć prawdziwe decyzje.
(DE) Panie komisarzu! Nie chcę obrazić Komisji ani Trybunału Sprawiedliwości, jednak mniemam, że ani sędziowie, ani panowie komisarze, ani też panie komisarz nie bywają często na boiskach do piłki nożnej. Gdyby przebywali tam częściej, zauważyliby, że jesteśmy na początku sezonu pucharu Europy, w którym grają przeciwko sobie drużyny, w których często jednocześnie tylko jeden gracz jest członkiem drużyny narodowej. Byliśmy więc świadkami zupełnego zaniedbania nowej krwi, a ponadto przypisujemy temu wszystkiemu wymiar wyłącznie ekonomiczny.
Piłka nożna to coś więcej niż rynek wewnętrzny i nie jest to jedynie współzawodnictwo w sensie prawnym. Piłka nożna to zawody sportowe pomiędzy krajowymi, regionalnymi i lokalnymi drużynami. W tym zakresie muszą szybko nastąpić zmiany. Czy Komisja może obiecać, że oprócz podjęcia badań, następują też jakieś zmiany?
komisarz. - Jestem pewny, że coś naprawdę zostanie zrobione. Podaję piłkę nożną jako świetny przykład, ponieważ w pewnym sensie Europa jest w niej najlepsza na świecie. Sądzę, że możemy być najlepsi w wielu innych dziedzinach, na przykład szkolnictwie wyższym, które zazwyczaj nie jest postrzegane jako najlepsza strona Europy. Nie, potrzeby Europy nie ograniczają się jedynie do wspominania swoich sukcesów lub nawiązywania do znaczenia piłki nożnej lub sportu ze względu na przeszłe i obecne osiągnięcia; Europa musi także patrzeć w przyszłość. Jedną z odpowiedzi jest zrównoważone podejście do sportu, co oznacza, że nie chodzi przede wszystkim o pieniądze, lecz o zasady i wartości, które rządzą światem, i pieniądze, które wspierają zdrowe inwestycje.
Wiem o braku równowagi, problemach i wątpliwościach związanych z wiarygodnością zawodów i korupcją oraz z faktem, że o tym, kto jest naprawdę silnym partnerem lub zawodnikiem, w zbyt dużym stopniu decydują pieniądze.
Uważam, że po 1999 r., po wydaniu sprawozdania helsińskiego - co państwo może lepiej pamiętają - a następnie deklaracji nicejskiej kwestia ta nabrała rozpędu. Nigdy wcześniej Komisja nie przedstawiła dokumentu dotyczącego polityki. Jeżeli wychodzimy z inicjatywą, nie tylko w formie dokumentu, lecz proponowanych działań - a w ramach Planu działania im. Pierre'a de Coubertina przewidziano ich 53 - wówczas możemy dużo zdziałać. Jeżeli będziemy wiarygodni w jego realizacji, uważam, że możemy również przygotować pierwszy artykuł traktatowy dotyczący sportu, gdyż obecnie ze względu na brak podstawy prawnej nie możemy określić niektórych działań i musimy podejmować decyzje indywidualnie dla każdego przypadku i problemu.
W odpowiedzi tej istnieje wiele dodatkowych kwestii, zatem większa wiarygodność oznacza współpracę instytucji UE, ustawodawców krajowych, lecz również organów zarządzających sportem. Określają one zasady, zajmują się zarządzaniem i muszą także być wiarygodne w zarządzaniu poszczególnymi dyscyplinami, rozgrywkami lub zawodami.
Powiedziałbym, że forum sportowe, które zorganizujemy podczas prezydencji portugalskiej, mogłoby być jedną z odpowiedzi na potrzebę stałego lub regularnego przejrzystego i wiarygodnego dialogu dotyczącego wszystkich problemów i ewentualnych rozwiązań, czy to na niewielką skalę w Europie, czy też w ramach szerszej współpracy międzynarodowej.
(EL) Pani przewodnicząca, pani komisarz! Przewodniczący UEFA, Michel Platini, w swoim liście prosi przywódców 27 państw członkowskich UE o interwencję w związku z rosnącym bogactwem klubów piłkarskich, które wydają coraz więcej na graczy i inne zakupy, zamieniając w ten sposób piłkę nożną ze sportu z wartościami w działalność o naturze biznesowej.
Jednak w swoim oświadczeniu przed napisaniem listu przewodniczący UEFA poprosił polityków o to, by nie ingerowali w piłkę nożną. Powiedział, że UE i Parlament Europejski powinny ograniczyć się do swoich ról politycznych i trzymać się z daleka od sportu.
Czy zgadzają się państwo z opinią przewodniczącego UEFA i do jakiego stopnia? Czy biała księga w sprawie sportu będzie dobrą okazją do wyjaśnienia tych zaległych spraw?
komisarz. - Dziękuję za poruszenie tego problemu oraz za informację pośrednio pochodzącą od prezesa UEFA Michela Platiniego; spotykaliśmy się wielokrotnie i posiadam nawet opis propozycji dotyczącej zawodników lokalnych.
Apelujemy teraz o działanie, które byłoby w większym stopniu wspólne, co dotyczy także ewentualnego włączenia sportu do traktatu reformującego - zapisano to w mandacie i projekcie. Nie prosimy o uprawnienia; w białej księdze prosimy o współpracę, o bardzo konkretne działania, które mają zostać podjęte w wielu obszarach - edukacji, szkolenia, integracji społecznej, zdrowia publicznego - lecz również, z drugiej strony, o zwalczanie takich zjawisk jak przemoc, rasizm, korupcja w sporcie lub poszczególnych organizacjach albo podczas wydarzeń sportowych. Nie możemy jedynie czekać na nowy Traktat ani nawet uznać konsensusu osiągniętego w dniu dzisiejszym za pewnik na przyszłość. Aby zapewnić lepszą przyszłość, powinniśmy działać dzisiaj, niezależnie od tego, czy dotyczy to piłki nożnej, czy innych obszarów.
Kolejnym punktem jest debata na temat sprawozdania autorstwa pana posła Reino Paasilinny w imieniu Komisji Przemysłu, Badań Naukowych i Energii w sprawie wniosku dotyczącego rozporządzenia Parlamentu Europejskiego i Rady ustanawiającego Europejski Instytut Technologii - C6-0355/2006 -.
komisarz. - Panie przewodniczący! Cieszę się, że jestem tu dziś wieczorem i mogę dokonać istotnego kroku, nie tylko dzięki zatwierdzeniu dokumentu przez Parlament, lecz również państwa zaangażowaniu w zaproponowanie i ustanowienie Europejskiego Instytutu Technologii (EIT).
Jak wszyscy państwo wiedzą, dzięki wspólnym wysiłkom w ciągu ostatniego miesiąca osiągnięto znaczne postępy w zakresie tego istotnego wniosku. Chciałbym w szczególności podziękować panu Paasilinnie, sprawozdawcy zajmującemu się tą kwestią; przewodniczącej Komisji Przemysłu, Badań Naukowych i Energii pani Niebler; pani Hennicot-Schoepges z Komisji Kultury i Edukacji; a także panu Böge z Komisji Budżetowej za ich nieustające wysiłki i bardzo cenny wkład. Bez tego wkładu nie doszlibyśmy do obecnego etapu i nie osiągnęlibyśmy możliwych rezultatów.
Sprawozdanie przyjęte przez Komisję Przemysłu oraz tekst ogólnego podejścia przyjęty przez Radę wyraźnie zmierzają w tym samym kierunku. Uważam, że jest to bardzo ważne. Niewątpliwie ułatwia to dalsze prace w kierunku tekstu kompromisowego. EIT zapewni środowisko, które umożliwi współpracę wybitnych w swoich dziedzinach partnerów z sektora przedsiębiorczości, badań naukowych i środowiska akademickiego i które zapewni impuls do rozwijania ich potencjału innowacyjnego.
Ustaliliśmy, że EIT powinien rozwijać się stopniowo. W tzw. fazie początkowej utworzone zostaną dwie lub trzy wspólnoty wiedzy i innowacji (WWI). Następnie, w drugiej fazie, na podstawie oceny działalności EIT i WWI będą tworzone kolejne WWI. Poprzez przyjęcie strategicznego programu innowacji Parlament i Rada przedstawią długoterminowe działania strategiczne lub zapewnią ukierunkowanie polityczne.
Sprawozdanie Parlamentu zawiera pożyteczne poprawki, które niewątpliwie wzbogacają wniosek i za które państwu dziękuję. Na przykład, z zadowoleniem przyjmuję propozycję, aby Parlament Europejski i Rada otrzymywały sprawozdania z procesu wyboru członków rady, aby zapewnić jego przejrzystość. Inna propozycja dotyczy zmiany nazwy EIT na "Europejski Instytut Innowacji i Technologii”, z zachowaniem rozpoznawalnej marki "EIT”.
Z zadowoleniem przyjmuję również te poprawki, których celem jest usprawnienie zarządzania finansami EIT poprzez uściślenie, że procedura ustanowiona w pkt. 47 porozumienia międzyinstytucjonalnego ma zastosowanie do jego utworzenia.
Komisja może również poprzeć wiele państwa poprawek, uwzględniając albo ich tekst, albo ducha w przypadkach, gdy konieczna jest zmiana brzmienia. Jednakże mamy zastrzeżenia co do niektórych poprawek zaproponowanych przez Komisję Przemysłu. Skoncentruję się na czterech głównych kwestiach.
Po pierwsze, aspekty związane z edukacją. Musimy bardzo uważać, aby nie rozwodnić wymiaru edukacyjnego EIT, który jest sprawą podstawową i jedną z najbardziej innowacyjnych cech wniosku. Podzielamy poglądy Parlamentu, że mobilność naukowców i mobilność studentów będzie pomocna i w związku z tym powinna zostać podkreślona. Jednak zdecydowanie uważam, że sformułowanie dotyczące stopni naukowych i dyplomów powinno zostać zachowane w nienaruszonym brzmieniu.
Po drugie, utworzenie EIT zostało przedstawione jako etap pilotażowy. Jak sądzę, wszyscy zgadzamy się, iż EIT powinien rozwijać się stopniowo i podlegać ciągłej ocenie. Nie powinno być jednak wątpliwości co do długoterminowej wizji i zaangażowania Unii Europejskiej w związku z tą inicjatywą. Niepewność związana z tą kwestią - zwłaszcza na początku - zagrozi funkcjonowaniu całego projektu.
Po trzecie, uczestnictwo państw trzecich: całkowicie zgadzamy się z zasadą ułatwiania państwom trzecim uczestnictwa w EIT - jest to jeden z bardzo istotnych warunków. Jednakże musi się ona wiązać z zasadą preferowania państw członkowskich. EIT jest i powinien pozostać inicjatywą europejską.
Po czwarte, udział EIT i WWI w programach wspólnotowych: nie powinno być w tej kwestii ani cienia wątpliwości. Sam EIT nie będzie miał na celu uczestnictwa w programach wspólnotowych ani nie będą z nich finansowane jego koszty administracyjne. Z drugiej strony, WWI będą miały prawo ubiegać się o fundusze, lecz w żaden sposób nie będą mogły korzystać z uprzywilejowanego dostępu - nie będzie preferencyjnego traktowania. Aby nie było absolutnie żadnych wątpliwości - uważam, że odpowiednim podejściem byłoby uzgodnienie przez instytucje deklaracji politycznej dotyczącej tej sprawy, która powinna zostać dołączona do wniosku.
Finansowanie EIT jest obecnie kluczową kwestią do rozwiązania. Jak państwo wiedzą, w ubiegłym tygodniu Komisja przyjęła wniosek dotyczący przeglądu wieloletnich ram finansowych, aby uwzględnić potrzeby zarówno Galileo, jak i EIT. Mam nadzieję, że zapewni to solidną podstawę do dyskusji i udzielenia do końca bieżącego roku zgody przez władzę budżetową. W czerwcu zwróciła się o to Rada Europejska.
sprawozdawca. - (FI) Panie przewodniczący! Europejski Instytut Technologii był przygotowywany od ponad roku; czas ten był konieczny, ponieważ początkowy wniosek Komisji wymagał znacznego ulepszenia. Komisje parlamentarne, z Komisją Przemysłu, Badań Naukowych i Energii na czele, pracowały nad wnioskiem, by nadać mu nową postać. Parlament i Rada miały zagwarantowany w tej sprawie głos, bez zagrażania niezależności Europejskiego Instytutu Technologii. Wybory Rady Zarządzającej EIT przywołają na myśl sposób wybierania Europejskiej Rady ds. Badań Naukowych, tak więc świat nauki spierał się o procedurę. Poczyniono pewne starania w celu umocnienia szans małych i średnich przedsiębiorstw. Właśnie tam największy będzie wpływ na zatrudnienie, a jest to dokładnie to miejsce, w którym niezwłocznie znajdziemy elastyczność do wdrożenia innowacji.
Europejski Instytut Innowacji i Technologii skupi się, jak nazwa wskazuje, na innowacjach. Pozostałe dwa elementy "trójkąta wiedzy”, edukacja i badania naukowe, nadal pozostaną ważne, ale innowacja zdecydowanie stanowi wierzchołek trójkąta i jest naszym priorytetem. Należy poświęcić szczególną uwagę innowacjom, ponieważ to właśnie innowacje są pietą Achillesową Europy.
Niewiarygodne jest, że Amerykanie składają w Europejskim Urzędzie Patentowym trzy razy więcej zgłoszeń patentowych niż my. Jest to dobry punkt wyjścia. Sceptycy zapewne mogą pytać, czy Unia będzie konkurencyjna bez innowacji czy badań nad innowacyjnością. Mówimy tu i o wynalazkach i o procesach, które mogą zostać rozpowszechnione w świecie biznesu. Czy potrzebujemy czegoś więcej? Powinniśmy się pospieszyć, ponieważ Stany Zjednoczone prą do przodu, a Chiny nas doganiają. Strategia lizbońska także nalega na pośpiech. Dlaczego w ogóle pokładamy nadzieję w naszych własnych decyzjach strategicznych?
Prace badawczo-rozwojowe stanowią coraz mniejszy procent PNB Unii w porównaniu z innymi potęgami gospodarczymi. Przeznaczamy na nie poniżej 2%, podczas gdy Stany Zjednoczone przeznaczają prawie 3%, Japonia powyżej 3%, a Szwecja i Finlandia przeznaczają na nie 4% produktu narodowego brutto.
Nasz wysokie standardy edukacji, szkoleń i badań naukowych przynoszą zbyt małe rezultaty w postaci aplikacji handlowych, a przynajmniej nie tyle, by osiągnęły cele w Europie - udaje się to szczególnie w Stanach Zjednoczonych. Problem ten ma wiele aspektów i częściowo jest związany z tym, czy uniwersytety i inne szkoły wyższe są skłonne współpracować ze światem biznesu, w połączeniu z faktem, że nasz system patentowy jest dość niezgrabny.
Oczywiście EIT nie wyeliminuje tych problemów, ale może do pewnego stopnia je złagodzić. Drenaż mózgów powinien być poważnie brany pod uwagę. Dlaczego? Ponieważ próbujemy stać się wiodącą światową gospodarką opartą na wiedzy, a drenaż mózgów i tak następuje!
EIT zaoferuje sektorowi prywatnemu nowy rodzaj kontaktu ze społecznością edukacyjno-badawczą. Pomoże to stworzyć sposobności do komercyjnego wykorzystania wyników badań, a także wzmocnienia współpracy w obu kierunkach. Instytut nie stanie się "superuniwersytetem”, który obrabuje czołowe uniwersytety z ich najlepszych badaczy i pracowników naukowych. Dopilnują tego poprawki Parlamentu. EIT zaproponuje czołowym uniwersytetom i szkołom wyższym nowe, długotrwałe możliwości bliższej współpracy z pragnącymi innowacji przedsiębiorstwami. Może to pomóc najlepszym uniwersytetom przyciągnąć najlepszych i najzdolniejszych studentów, pracowników naukowych i badaczy, tak aby ręka w rękę z najlepszymi przedsiębiorstwami mogli oni rozwijać i wykorzystywać badania i innowacje, a także procesy i metody związane z zarządzaniem.
Nie można zaprzeczyć, że wniosek zawiera obszary, które pokrywają się z obecnymi instrumentami. Platformy technologiczne siódmego programu ramowego i zakrojone na szerszą skalę wspólne inicjatywy technologiczne są oparte na tych samych zasadach, które są wyznaczone dla EIT. To samo odnosi się do programu ramowego na rzecz konkurencyjności i innowacji.
Mogą one do pewnego stopnia nakładać się na siebie, ale Europa nie jest świadkiem nadmiernych innowacji, raczej zbyt małych, tak więc nadal istnieje pole dla nowych, konkurencyjnych przedsiębiorstw. Wszystko zależy od tego, jak EIT wpasuje się do obecnej układanki. Uważam, że można go wpasować na scenę europejskich badań naukowych bez prowokowania urazy w środowisku. Dodaliśmy do projektu etap próbny i ewaluacje, a także zwiększyliśmy uprawnienia Parlamentu.
Tydzień temu Komisja ogłosiła wniosek, by zabrać pieniądze biurokracji administracyjnej i wspomóc rolnictwo, na przykład właścicieli winnic i hodowców ziemniaków, a także przeznaczyć te fundusze na innowacje. Czyż nie powinniśmy tego zrobić? Jest to ciekawy pomysł. Dla losu EIT kluczowe jest to, czy państwa członkowskie będą skłonne go finansować; powinny to robić te państwa członkowskie, które nie inwestują wystarczająco.
Czy poprzemy cele z Lizbony? Będzie to najlepszy test. EIT może przynieść znaczną wartość dodaną na drodze do osiągnięcia celów z Lizbony, jednak jedynie wtedy, jeśli nie będzie on kanibalem dla tych programów. Panie i panowie! Unia potrzebuje innowacji. Ludzie ich potrzebują; nasza przyszłość ich potrzebuje. Dlaczego mamy nie wesprzeć tej potrzeby?
sprawozdawczyni komisji opiniodawczej Komisji Budżetowej. - (CS) Panie przewodniczący, panie i panowie! Komisja prezentuje swoje wnioski odnośnie ustanowienia Europejskiego Instytutu Technologii jako projektu tworzącego ważną europejską instytucję, która scali badania naukowe, edukację i innowacje i pomoże przekształcić odkrycia innowacyjne w szanse komercyjne.
W wyniku tego Komisja Budżetowa bardzo dokładnie przeanalizowała projekt budżetu. Niestety, okazało się, że we wspólnym planie budżetowym zawarte są liczne kwestie problematyczne i jest on bardzo niejasny. Głównym problemem jest fakt, że środki finansowe nie zostały wyraźnie włączone w wieloletnie ramy finansowe na lata 2007-2013: obejmuje to sumę 308 milionów euro. Istnieją pewne wątpliwości odnośnie kolejnych 1,5 miliarda euro ustalonych na sfinansowanie Instytutu z innych programów, szczególnie z funduszy strukturalnych i siódmego programu ramowego na rzecz badań.
Pomimo tego, że od momentu, gdy Komisja Budżetowa przyjęła tę opinię, miały miejsce rozmowy zarówno z Komisją, jak i z Radą, kwestia finansowania Instytutu nie została pomyślnie rozwiązana. Jednakże dodatkowe fundusze mogą się zmaterializować, jak już wspomniano, jako część przeglądu ram finansowych.
Oczywiście nie będziemy wiedzieć, jak efektywny i udany będzie EIT aż do momentu kiedy zostanie on założony. Jednakże musi on udowodnić swoją opłacalność poprzez przyciąganie pieniędzy także z sektora prywatnego, jak to proponuje Komisja. Będzie to możliwe do osiągnięcia jedynie wtedy, gdy projekty będą aktualne i wysokiej jakości, a rezultaty pomyślne. Mam nadzieję, że Instytut odniesie sukces w tych przedsięwzięciach.
W kierunku wspólnej europejskiej polityki zagranicznej w dziedzinie energii (debata)
Następnym punktem jest sprawozdanie posła Jacka Saryusza-Wolskiego, w imieniu Komisji Spraw Zagranicznych, w sprawie wspólnej europejskiej polityki zagranicznej w dziedzinie energetyki.
sprawozdawca. - Pani przewodnicząca! Przedstawiam sprawozdanie z własnej inicjatywy, w odpowiedzi na zalecenie zdecydowanej większości Komisji Spraw Zagranicznych. W naszym sprawozdaniu opowiadamy się za wspólną polityką zagraniczną UE w dziedzinie energetyki, która pozwoli nam zmierzyć się z wyzwaniami w zakresie bezpieczeństwa energetycznego. Wniosłaby ona konieczną i znaczącą wartość dodaną w wysiłki podejmowane na szczeblu krajowym, zgodnie z zasadą pomocniczości, oraz pozwoliłaby na lepszą ochronę interesów energetycznych Europy.
Jak powinna wyglądać ta polityka? Powinna opierać się na czterech następujących zasadach: zróżnicowanie; jedność w obronie interesów UE i UE mówiąca jednym głosem; solidarność w sytuacjach kryzysowych; oraz ściślejsza współpraca z partnerami.
Musimy stworzyć proaktywną, szeroko pojętą dyplomację w zakresie problemów związanych z energetyką, której celem byłoby zacieśnienie naszej współpracy z krajami będącymi głównymi producentami i odbiorcami oraz głównymi krajami tranzytowymi, a także utworzyć rynek energii oparty na zasadzie wzajemności.
W sprawozdaniu pozytywnie oceniono propozycje zawarte w przyjętym w ubiegłym tygodniu przez Komisję trzecim pakiecie energetycznym, który dotyczy tych obaw i jest zbieżny ze sprawozdaniem. UE musi być aktywna, zdecydowana i zjednoczona. Geopolityczny wymiar bezpieczeństwa energetycznego był jak dotąd zaniedbywany i czas najwyższy, aby wypełnić tę lukę. Miejmy nadzieję, że nowy Traktat da UE podstawę prawną dla solidarności w sprawach energetyki oraz kompetencje instytucjonalne pozwalające na negocjowanie ram bezpieczeństwa energetycznego z krajami trzecimi. W sprawozdaniu zalecono włączenie tzw. klauzuli bezpieczeństwa energetycznego do umów zawieranych z krajami będącymi producentami energii i krajami jej tranzytu, która to klauzula stanowiłaby kodeks postępowania, wyraźnie wskazując środki, jakie należy przyjąć w razie przerwy w dostawach.
Powinniśmy zastąpić obecną skłonność państw członkowskich UE do jednostronności w dziedzinie energetyki nową wspólną polityką solidarności energetycznej opartą na podejściu wielostronnym. Tymczasem konieczne jest ustalenie dobrej praktyki konsultacji w gronie państw członkowskich na temat strategicznych decyzji, które mogą mieć wpływ na UE lub jednego z jej członków.
Nowa wspólna polityka zagraniczna w dziedzinie energetyki musi być zgodna ze wszystkimi politykami UE, które posiadają aspekt zewnętrzny, co dotyczy np. rynku wewnętrznego, konkurencji, transportu, handlu, środowiska naturalnego, ochrony konsumentów, budżetu i in. Nie można stworzyć nowej wspólnej polityki z dnia na dzień. Proponujemy zatem przyjęcie stopniowego podejścia, a ponadto, aby ta nowa polityka była efektywna, należy ją wyposażyć w odpowiednie instrumenty.
Sugerujemy utworzenie nowego stanowiska urzędnika wysokiego szczebla ds. polityki zagranicznej w dziedzinie energetyki po tym, gdy - miejmy nadzieję - wejdzie w życie nowy Traktat. Urząd ten pozwoliłby na koordynację wszystkich wyżej wymienionych polityk sektorowych Unii, zwłaszcza tych aspektów, które są związane z zewnętrznym wymiarem bezpieczeństwa energetycznego, a urzędnik ten podlegałby wysokiemu przedstawicielowi ds. wspólnej polityki zagranicznej i bezpieczeństwa, który w przyszłości byłby również wiceprzewodniczącym Komisji Europejskiej. Zwiększyłoby to synergię wewnątrz Unii.
Ta nowość instytucjonalna stanowi zatem istotny punkt oparcia nowego podejścia. Proponujemy także opracowanie dokładnej mapy drogowej określającej krótko-, średnio- i długoterminowe cele wraz z konkretnymi terminami ich realizacji, podlegającej oczywiście kontroli Parlamentu Europejskiego.
Do powodzenia potrzebne jest wykorzystanie wewnętrznej dynamiki UE oraz zapewnienie sobie koniecznego poparcia społecznego. W interesie obywateli leżą bezpieczeństwo energetyczne i przystępna cenowo energia. Ten interes naszych obywateli powinien znajdować się w centrum projektu, stanowiąc tym samym jeden z celów w ramach naszego podejścia zwanego "skuteczna Europa”.
Wspólne zagrożenia dla bezpieczeństwa energetycznego Europy powinny zatem wywołać wspólną reakcję. Możemy jednak osiągnąć więcej: nowa wspólna polityka może spowodować dalszą integrację europejską, dostarczając UE jako podmiotowi globalnemu nowego bodźca i nowych sił. Realizacja trudnych zadań i przyjęcie odważnego podejścia powinno być ambicją Parlamentu Europejskiego.
Fundamentem dzisiejszej Unii Europejskiej była kwestia energetyki. Wówczas to węgiel stanowił początkowy bodziec do odbudowy. Nie powinniśmy tracić szansy na to, by nastąpiło to ponownie. Naprawdę potrzebujemy energii dla Europy - zarówno w sensie dosłownym, jak i przenośnym.
komisarz. - Pani przewodnicząca! Z dużym zadowoleniem przyjmuję inicjatywę Komisji Spraw Zagranicznych, a w szczególności przewodniczącego, pana Saryusza-Wolskiego, polegającą na zaproponowaniu sprawozdania w sprawie wspólnej europejskiej polityki zagranicznej w dziedzinie energetyki. Ostatnie wydarzenia potwierdziły, że inicjatywa ta została przedstawiona w samą porę. Sprawozdanie służy podkreśleniu coraz większej wagi kwestii z zakresu energetyki w kontekście wspólnotowym, zwłaszcza aspektów zewnętrznych i znaczenia tego, aby Unia Europejska mówiła jednym głosem w zewnętrznych sprawach dotyczących energetyki.
Doceniam fakt, że w sprawozdaniu wyraźnie podkreślono znaczne postępy poczynione w ubiegłych latach przez Unię Europejską i jej instytucje, jeżeli chodzi o dążenie do mówienia jednym głosem. Dotyczy to utworzenia Sieci Korespondentów ds. Bezpieczeństwa Energetycznego (NESCO), poza istniejącą grupą koordynacyjną ds. gazu i grupą ds. dostaw ropy. NESCO działa od początku lata, co pozwoliło na bardzo pożyteczną i szybką wymianę informacji dotyczących energetyki między państwami członkowskimi.
Jednakże wcześniejsza wymiana informacji o planowanych inicjatywach między określonymi państwami członkowskimi byłaby nadal mile widziana. W związku z tym, jak podkreślono w sprawozdaniu, nadal pozostaje dużo do zrobienia.
Postulat odpowiedniej podstawy traktatowej dla polityki energetycznej i bezpieczeństwa energetycznego jest szczególnie istotny i pojawił się w odpowiednim czasie, ponieważ jest to postulat konkretnych postanowień w traktatach, które doprowadzą do powstania wspólnej europejskiej polityki zagranicznej w dziedzinie energetyki. Z dużym zadowoleniem przyjmuję to podejście, w tym propozycję Komisji Przemysłu, Badań Naukowych i Energii dotyczącą włączenia zasad wspólnej polityki energetycznej do traktatu WE podczas najbliższej konferencji międzyrządowej, aby stworzyć silne podstawy wspólnych działań na rzecz krajów trzecich w dziedzinie energetyki.
Zwracam również uwagę na fakt, że komisja zastanowiła się także nad propozycją, jak silniej powiązać zewnętrzne polityki energetyczne zarówno z Komisją, jak i z Radą. Będziemy musieli jeszcze przemyśleć te ważne tematy.
Uważam, że ta wersja sprawozdania jest również wyważona geograficznie, gdyż uznano znaczenie wzmocnienia naszych stosunków w obszarze energii nie tylko z naszymi wschodnimi sąsiadami, lecz również z naszymi partnerami śródziemnomorskimi, bliskowschodnimi, azjatyckimi i innymi.
Jestem zadowolony z obecnego autentycznego partnerstwa ze Stanami Zjednoczonymi w dziedzinie energetyki, ale uważam, że w tym obszarze możemy mieć większe osiągnięcia. Uważam również, że musimy nadal współpracować z partnerami w obszarze energii, którzy mają podobne zapatrywania, takimi jak Norwegia, Kanada i Australia, aby ugruntować zgodę co do tego, że otwarte, przejrzyste i konkurencyjne międzynarodowe rynki energii mają dużą wartość.
Uznając wartość Traktatu w sprawie karty energetycznej, zgadzam się z komisją, że jego ratyfikacja przez Rosję byłaby bardzo ważna. Jednocześnie jednak zdecydowanie uważam, że zasady Karty muszą zostać także włączone do solidnej umowy w sprawie energii w kontekście kontynuacji umowy o partnerstwie i współpracy z Rosją.
Mam zastrzeżenie natury praktycznej dotyczące liczby sprawozdań, które - jak zasugerowano - Komisja powinna sporządzać. Wiem, że każde z nich jest istotne, lecz uważam, że większość poruszonych kwestii zostanie uwzględniona w ramach regularnego przeglądu planu działania dotyczącego energetyki lub jest już uwzględniana w sprawozdaniach rocznych Komisji w sprawie stosowania prawa konkurencji.
Mam jednak przychylny stosunek do większego zaangażowania Parlamentu i przeanalizuję sugestie skierowane do moich kolegów w Kolegium, aby ustalić, co Komisja może w praktyce zrobić, by rozwiązać poruszone kwestie.
Wreszcie, co do kwestii merytorycznych, Komisja zamierza kontynuować działania, które prowadzimy od początku ubiegłego roku i które są wyrazem realizacji większości priorytetów wskazanych w sprawozdaniu, co w szczególności dotyczy studium wykonalności, które ma na celu zbadanie, z których rozwiązań prawnych istniejących w UE można byłoby skorzystać, gdyby sektory energetyki jej sąsiadów okazały się niedostatecznie wydajne, oraz jak rozwiązania te wzmocnić.
Równie ważne jest przedstawienie konkretnych propozycji dotyczących zasady wzajemności i z zadowoleniem przyjmuję fakt, że w sprawozdaniu uznano wagę środków dotyczących wzajemności, których celem jest ochrona naszego wewnętrznego rynku energii.
Sprawozdanie zostało przygotowane w odpowiednim czasie, zarówno pod względem politycznym, jak i merytorycznym. W ciągu ostatniego półtora roku Komisja podejmowała aktywne działania w celu wzmocnienia polityki zewnętrznej UE w dziedzinie energetyki i - jak wspomniano w sprawozdaniu - dużo osiągnięto.
Musimy jednak pójść dalej i dlatego całkowicie popieram zawarty w sprawozdaniu postulat dotyczący konkretnych postanowień traktatowych, które doprowadzą do stworzenia wspólnej europejskiej polityki zagranicznej w dziedzinie energetyki.
Mówiąc o bezpieczeństwie energetycznym, mówimy o bezpieczeństwie naszych gospodarek i naszego stylu życia. Jako że UE coraz bardziej uzależnia się od przywozu energii, bardzo ważne jest, abyśmy w sposób spójny i konkretny zareagowali na wyzwania, które wiążą się z ta sytuacją, przede wszystkim w naszych stosunkach z głównymi zewnętrznymi dostawcami energii. Kwestia ta znalazła już odzwierciedlenie w ostatnim pakiecie Komisji dotyczącym wewnętrznych rynków energii elektrycznej i gazu i jestem bardzo zadowolony, że doceniają państwo ten wniosek.
Mogę również ogłosić, że Komisja będzie przeprowadzać szybki i gruntowny przegląd szerszych aspektów zewnętrznej polityki UE w dziedzinie energetyki i z pewnością podamy wyniki tych prac do wiadomości publicznej.
Chciałbym podziękować Komisji Spraw Zagranicznych, a w szczególności przewodniczącemu, panu Saryuszowi-Wolskiemu, za podjęcie tej inicjatywy i zapewnienie Parlamentowi szansy na przeprowadzenie debaty na ten istotny dla Europy temat, a także oczekuję kontynuacji naszej współpracy w przyszłości.
Kolejnym punktem jest wniosek dotyczący rozporządzenia Rady, rozpatrywany przez Komisję Rolnictwa i Rozwoju Wsi, wprowadzającego odstępstwo od rozporządzenia (WE) nr 1782/2003 ustanawiającego wspólne zasady dla systemów wsparcia bezpośredniego w ramach wspólnej polityki rolnej oraz ustanawiającego systemy wsparcia dla rolników w odniesieniu do odłogowania w 2008 r. - C6-0302/2007 -.
komisarz. - Pani przewodnicząca! Mogę powiedzieć, że perspektywy rynku zbóż są bez wątpienia jednym z głównych tematów, nad którymi się zastanawiamy, ponieważ znajdujemy się w sytuacji, w której w ostatnich miesiącach nastąpił niespotykany wcześniej wzrost cen. Nie dotyczy to jedynie Unii Europejskiej, ale całego świata.
Przy zbyt wysokich opadach deszczu w niektórych częściach Europy i suszach w innych jej częściach tegoroczne warunki klimatyczne w naszych regionach były niekorzystne dla produkcji zbóż, a przy szacunkowej produkcji wynoszącej 258 mln ton zbiory w 2007 r. pozostają poniżej średniej. Obecny obowiązek odłogowania 10% gruntów w starych państwach członkowskich, UE-15, nie jest adekwatny do aktualnej sytuacji na rynku. W tych okolicznościach Komisja zaproponowała ustalenie zerowego wskaźnika odłogowania w przypadku jesiennych zbiorów w 2007 r. i wiosennych zasiewów w 2008 r. Według naszych szacunków będzie to oznaczać 10-17 mln ton dodatkowej produkcji w Unii Europejskiej i uważam, że będzie to pozytywny sygnał dla sektora oraz, miejmy nadzieję, przyczyni się również do stabilizacji w sektorze zbóż.
Szybka decyzja w tej sprawie jest bez wątpienia konieczna, aby rolnicy mogli podjąć decyzje dotyczące następnego roku produkcji i w tym kontekście jestem bardzo wdzięczna za to, że Parlament niewątpliwie zrozumiał, iż sprawa jest pilna, i zgodził się na zastosowanie szybkiej procedury. Jestem naprawdę bardzo wdzięczna.
Wreszcie, nasz wniosek legislacyjny będzie tak krótki i prosty, jak to możliwe i nie będzie skutkował żadnymi nowymi obciążeniami administracyjnymi.
Patrząc perspektywicznie, konieczne jest, aby w ramach oceny funkcjonowania polityki rolnej uważnie przyjrzeć się, czy odłogowanie nadal jest odpowiednim narzędziem w obecnej i przyszłej sytuacji na rynku. Musimy także rozważyć, w jaki sposób możemy zachować korzyści dla środowiska naturalnego w ramach systemu odłogowania, takie jak utrzymanie pastwisk trwałych, ochrona pasów nadbrzeżnych i środki, które są również związane ze zmianami klimatycznymi.
Dziękuję państwu zatem za szybką reakcję. Miło jest widzieć, że Parlament potrafi naprawdę działać, kiedy jest bardzo potrzebny.
przewodniczący komisji AGRI. - Pani przewodnicząca, pani komisarz! Tak, Parlament potrafi działać bardzo szybko. Oczywiście fakt, że z winy Parlamentu rolnicy mogliby nie wiedzieć, czym obsiać swoje grunty w tym roku, bardzo zaprzątał nasze myśli, więc z ogromną przyjemnością współpracowaliśmy z panią, aby podjąć tę stanowczą decyzję. Gratuluję również mojej komisji, Komisji Rolnictwa i Rozwoju Wsi, podjęcia jednomyślnej decyzji.
Kwestia, którą chciałbym poruszyć, właściwie dotyczy tego, jaką różnicę robi jeden rok. Dwanaście miesięcy temu rozmawialiśmy o 90 EUR za tonę pszenicy. Obecnie mówimy o 250-270 EUR, a więc o cenie trzykrotnie wyższej. Teraz jest zatem czas na poważne rozważenie obniżenia wskaźnika odłogowania do 0%. Cofnąłbym się jeszcze dalej. Od jakichś 20 lat w Europie mówimy o nadwyżkach żywności, o tym, że rolnicy nie są w rzeczywistości potrzebni, że musimy przeznaczyć grunty na inne cele i że bezpieczeństwo żywnościowe nie ma naprawdę znaczenia. Nagle okazuje się, że bezpieczeństwo żywnościowe ma znaczenie.
Uważam, że w tym przypadku istnieje także argument moralny. Gdy na świecie jest dużo żywności, wówczas może Europa nie musi wcale produkować swojej części, lecz gdy na świecie żywności brakuje i ceny rosną, to Europa jest moralnie zobowiązana do produkcji żywności. Europa - w przeciwieństwie do wielu części świata - nigdy nie będzie cierpieć głodu, niezależnie od ceny żywności, ponieważ zasadniczo posiadamy pieniądze potrzebne do zapłacenia za nią. Nagle jesteśmy w innym świecie, któremu musimy stawić czoło. Komisja proponuje ustalenie wskaźnika odłogowania na 2008 r. na poziomie 0%, a początek roku gospodarczego 2008 charakteryzują, jak powiedziałem, wysokie ceny.
Jak powiedziała pani komisarz, w niektórych częściach Europy wystąpiły powodzie, a w innych susze. Dostrzegamy również, że na całym świecie zmienia się sytuacja pod względem uprawy zbóż, na przykład w Australii wzrasta zasolenie gleby i obsiewanie gruntów staje się bardzo trudne. Widzimy również, że Chiny i Indie wchłaniają niespotykane dotychczas ilości żywności, gdyż ich gospodarki powiększają się i potrzebują więcej żywności. Zbiera to swoje żniwo w przypadku produkcji pszenicy i zbóż na całym świecie. Nasze obecne zapasy są prawdopodobnie o połowę mniejsze niż w przeszłości i zmniejszają się, więc teraz nadszedł czas na działanie.
Pani komisarz, uważam i z pewnością pani również uważa, że jeżeli nasza wspólna polityka rolna jest oddzielona od produkcji, to w rzeczywistości z wielu względów niemożliwe jest odłogowanie, ponieważ gdyby kiedykolwiek istniała polityka powiązana z produkcją, to odłogowanie musiałoby mieć tę właśnie formę, więc teraz jest bardzo dobry czas na zniesienie tego obowiązku.
Przy znoszeniu obowiązku odłogowania musimy pamiętać, że wiązało się ono z pewnymi korzyściami dla środowiska naturalnego, a także musimy pamiętać, że rolnicy będą obecnie mieli wybór, czy zaorać odłogowane grunty czy nie. W ramach systemów płatności jednolitej dla gospodarstwa rolnego mogli oni nadal je wykorzystywać, jeżeli tak postanowili, lecz ekonomiczne korzyści uprawiania zbóż będą oznaczać, że wielu z nich zdecyduje się na zaoranie gruntów. Nadal posiadamy sześciometrowe pasy wokół pól i żywopłoty ze względów środowiskowych i uważam, że jest to również bardzo dobre.
W rzeczywistości nie jest to temat na dzisiejszą debatę, lecz uważam, że w ramach oceny funkcjonowania polityki rolnej jedną z kwestii, którą będziemy się zajmować, jest brak wątpliwości co do tego, że będziemy musieli stosować biopaliwa drugiej generacji, zamiast wykorzystywać pszenicę i nasiona rzepaku do produkcji biopaliw. Rok temu, gdy ceny były niskie, bardzo to popierałem, lecz obecnie, kiedy są one wysokie, będziemy wspierać jedynie to rozwiązanie.
Zalecam Parlamentowi, abyśmy załatwili to szybko. Dziękuję wszystkim grupom za wsparcie i bardzo dziękuję pani komisarz za szybką odpowiedź. Myślę, że wspólnie możemy podjąć właściwą decyzję. Grupy PSE i Verts/ALE złożyły kilka poprawek, z których większość będziemy w stanie poprzeć. Jednej jednak nie mogę przyjąć - dotyczy ona podatku od wywozu zboża, ponieważ rolnicy w przeszłości ucierpieli wskutek niskich cen. Gdy tylko wzrosną ceny, proszę o nienakładanie podatku, gdyż moim zdaniem nie będzie to całkowicie słuszne. Jeżeli mamy opierać się na czynnikach rynkowych, będziemy musieli stawić czoło realiom życia.
w imieniu grupy PPE-DE. - (NL) Pani przewodnicząca! Przede wszystkim chciałabym podziękować pani komisarz za jej obecność w dniu dzisiejszym rano i ponownie teraz podczas tej debaty, która została w ostatniej chwili dodana do porządku dziennego. W szczególności chciałabym jej jednak podziękować za wniosek dotyczący zniesienia obowiązku odłogowania w nadchodzącym sezonie. Pani komisarz pogratulowała nam szybkiego tempa prowadzenia prac, lecz Komisja Europejska również pokazała, że jest w stanie stosunkowo szybko zareagować na zmiany na rynku, który obecnie musi przetrwać okres malejących dostaw zbóż w UE. Przewiduje się, że zasoby osiągną najniższy dotychczas poziom pod koniec tego sezonu, również na szczeblu światowym.
Instrument stosowany do kontroli dostaw, taki jak obowiązek odłogowania wprowadzony w 1992 r., nie ma już zatem żadnego rzeczywistego celu. Zatem jedynym logicznym rozwiązaniem jest zaproponowanie przez Komisję Europejską zniesienia tego obowiązku. Równie logiczne jest utrzymanie przez Komisję systemu odłogowania i jedynie zmniejszenie obowiązkowego odsetka z obecnie obowiązujących 10% do 0%. W ten sposób debata ta będzie podążać w odpowiednim kierunku. W końcu dopiero wówczas, gdy przychodzi czas na ocenę funkcjonowania, jest również czas na omówienie ewentualnej zmiany istniejących regulacji i struktur.
Ponadto, jak rozumiem, jeśli zgodzimy się na ten wniosek, a Rada również podejmie szybką decyzję, prawdopodobnie pobijemy rekord w szybkości przyjmowania przepisów. Będzie to również sygnał dla obywateli, a w szczególności dla rolników, że w razie konieczności UE także potrafi szybko podejmować decyzje.
Jest jednak jeszcze jedna rzecz, którą chciałabym poruszyć, pani przewodnicząca, nie jako rzeczniczka grupy PPE, lecz jako członek holenderskiego ugrupowania CDA w Parlamencie Europejskim. Istnieją bowiem jeszcze inne sektory, w których z uwagi na obecną sytuację na rynku odpowiedni byłby pewien stopień elastyczności. Przykładowo przemysł produktów mlecznych, w którym popyt gwałtownie rośnie, a Europa prawdopodobnie nie wykorzystuje w pełni całego swojego potencjału. Jednym z rozwiązań byłoby wprowadzenie możliwości zbytu w innych krajach tych kwot, które nie są w pełni wykorzystywane w niektórych państwach członkowskich, lub kolejne zwiększenie kwot o kilka procent w dniu 1 kwietnia 2008 r.
Pani przewodnicząca! W związku z powyższym chciałabym osobiście zwrócić się do Komisji Europejskiej, aby, jeśli to konieczne, podjęła działania zmierzające w tym samym kierunku, jak obecnie w przypadku zbóż, również w odniesieniu do innych sektorów.
Również jestem zadowolony z obecności pani komisarz i chciałbym powiedzieć, że obecne warunki na rynku zbóż zobowiązują nas do refleksji, lecz przede wszystkim do działania, i gratuluję Komisji Europejskiej jej proaktywnego stanowiska.
Grupa Socjalistyczna w Parlamencie Europejskim podziela analizę pani komisarz na temat obecnej sytuacji i zgadza się, że w ramach oceny funkcjonowania mamy szansę dokładnego zbadania tej kwestii i podjęcia bardziej dostosowanych, definitywnych decyzji na przyszłość. Jesteśmy również w pełni świadomi, że problem, w obliczu którego stoimy, nie może być rozwiązany jedynie poprzez zniesienie odłogowania w kontekście tradycyjnych środków, do wprowadzenia których się przygotowujemy, lecz zgadzamy się, że mogą one w znacznym stopniu pomóc przywrócić równowagę na rynku w nadchodzącym roku.
Podzielamy opinię, że ten środek może, przyjmując pesymistyczny scenariusz, doprowadzić do sytuacji, w której przynajmniej połowa z obecnych 3, 89 mln hektarów będzie znów uprawiana, co z kolei w roku o normalnych warunkach klimatycznych może oznaczać dodatkową produkcję rzędu co najmniej 5-10 mln ton, chociaż niektóre rodzaje gruntów są mniej produktywne, co oczywiście jest powodem ich odłogowania przez rolników.
Uważamy jednak, że aby osiągnąć ten cel odpowiednim działaniem ze strony Komisji Europejskiej byłoby niewielkie rozszerzenie zakresu tego odstępstwa, czyli przedłużenie obowiązywania tego środka do dwóch lat zamiast roku. Konieczność jego przedłużenia jest zrozumiała, ponieważ oczywiste jest, że brakuje programowania dla rolnictwa, a na początku kolejnego sezonu jesień-zima nadal nie będzie podjęta definitywna decyzja w sprawie wyniku debaty prowadzonej w ramach oceny funkcjonowania. W związku z powyższym wzywam Komisję Europejską do uwzględnienia poprawki, którą złożymy w tym celu i która w moim przekonaniu zasłuży na większość na jutrzejszej sesji plenarnej.
Z drugiej strony jesteśmy wszyscy świadomi, że przywrócenie produkcji na tym obszarze będzie miało oczywiste negatywne oddziaływanie zarówno w odniesieniu do emisji CO2 z gruntów, jak i różnorodności biologicznej, ponieważ obecnie wszyscy uznają wartość dodaną odłogowania, jeśli chodzi o wpływ na środowisko naturalne. Zatem uważamy, że odpowiednim działaniem Komisji Europejskiej byłoby jak najszybsze przeprowadzenie badania wpływu, tak abyśmy poznali wszystkie dostępne istotne czynniki w celu podjęcia decyzji, którą jesteśmy zobowiązani podjąć w ciągu roku na ten sam temat.
(DE) Pani przewodnicząca, pani komisarz! Rzeczywiście tempo naszych prac było szybkie, lecz Komisja Europejska również z opóźnieniem przedłożyła swoje wnioski. Ta kwestia była omawiana przez długi okres, a niecierpliwość rolników wzmagało w znacznym stopniu pytanie, kiedy to się zakończy. Niczego nie opóźniliśmy, to prawda, ani nie było to naszym zamiarem.
Jako uzasadnienie podaje pani wysokie ceny i konieczność pewnej stabilizacji. Mam nadzieję, że oboje jesteśmy zadowoleni - a zwłaszcza pani mąż posiadający przedsiębiorstwo - że pieniądze wreszcie trafią do przedsiębiorstw. Należało to zrobić już dawno temu i powinniśmy być ostrożni, twierdząc, że powinniśmy podjąć pewne działania, by obniżyć ceny. Co więcej, jest to niejako sprzeczne z pani oświadczeniem złożonym dziś rano w odniesieniu do cukru. Zapewne pamięta pani swoje słowa, że przy obecnych cenach zboża, ludzie prawdopodobnie będą szybciej przechodzić na zboża zamiast cukru. Jeśli teraz ponownie zostaną obniżone ceny zbóż, może to zburzyć logikę i zamiary, którymi się pani kieruje.
Wspomina pani o fakcie, że wiąże się to z płodozmianami. Tak, to prawda. Pierwotnie był to środek związany z płodozmianami, które wymagały również wegetacji. Oznacza to, że musimy zająć się aspektem środowiskowym, nawet jeśli był on w znacznym stopniu lekceważony w ostatnich latach, umożliwiając po prostu ciągłe odłogowanie, przez co duża część byłaby wykorzystywana do uprawy produktów energetycznych.
W poprawce wzywamy nie tylko do zajęcia się kwestiami planowanymi na rok 2008, lecz również do tego, by przedstawić Parlamentowi, w jaki sposób zorganizować płodozmiany, mając na uwadze ochronę środowiska naturalnego.
Dzień dobry, szanowni posłowie! Dziś, 26 września, obchodzimy Europejski Dzień Języków. Mamy obowiązek przypominać ludziom tu, w Parlamencie Europejskim, który jest świątynią języków, o znaczeniu tego dnia dla filozofii i treści Unii Europejskiej, i o pracy, jaką wkładamy w tworzenie Europy wielokulturowej, gdzie szanuje się różnorodność cech, kultur, a także ducha poszczególnych narodów.
- (ES) Pani przewodnicząca! Bardzo dziękuję za udzielenie mi głosu. Obchodzimy dziś Europejski Dzień Języków i chciałbym stać się tu wyrazicielem uczuć wielu obywateli Hiszpanii, którzy nie są w stanie zrozumieć, dlaczego Biuro Parlamentu Europejskiego ich dyskryminuje, zważywszy, że przedstawiciele Katalończyków, Galisyjczyków i Basków, do których sam się zaliczam, nie mają prawa używać swoich języków w Parlamencie.
W przeciwieństwie do Komisji, Rady i Komitetu Regionów, gdzie przedstawiciele poszczególnych narodów mogą swobodnie wypowiadać się w tych językach urzędowych, Biuro odmawia uznania języka baskijskiego, katalońskiego i galicyjskiego, które w Hiszpanii mają status języków urzędowych.
Panie Ortuondo! Prezydencja zasięgnie informacji w tej sprawie, jakkolwiek omawialiśmy ją już wielokrotnie i odpowiedzi są dobrze znane.
Imigracja - Legalna migracja - Priorytety polityczne w ramach walki z nielegalną imigracją obywateli państw trzecich (debata)
sprawozdania pani Lilli Gruber, w imieniu Komisji Wolności Obywatelskich, Sprawiedliwości i Spraw Wewnętrznych w sprawie planu polityki legalnej migracji oraz
sprawozdania pana Javiera Moreno Sáncheza, w imieniu Komisji Wolności Obywatelskich, Sprawiedliwości i Spraw Wewnętrznych w sprawie priorytetów polityki zwalczania nielegalnej imigracji obywateli krajów trzecich.
urzędujący przewodniczący Rady. - (PT) Panie przewodniczący, panie komisarzu, panie i panowie! Unia Europejska nadal stoi w obliczu poważnych wyzwań, jeśli chodzi o reagowanie na zmienną sytuację migracyjną.
Globalne podejście do kwestii migracji, przyjęte przez Radę Europejską w grudniu 2005 r., nadal stanowi podstawę przy definiowaniu reakcji na te wyzwania. Przyjmując globalne podejście, Rada Europejska podkreśliła konieczność opracowania zrównoważonej, globalnej i spójnej strategii, obejmującej politykę zwalczania nielegalnej imigracji, a także, we współpracy z krajami trzecimi, promowania korzyści płynących z legalnej migracji. Wdrażanie globalnego podejścia było i jest niezwykle istotnym priorytetem dla kolejnych prezydencji.
Globalne podejście do kwestii migracji nie pozostaje niezmienne, ale jest wciąż doskonalone i rozwijane przez Radę Europejską stosownie do wydarzeń i postępów w jego wdrażaniu. Obecnie zostało natomiast zintegrowane z całościową polityką migracyjną Unii Europejskiej.
Podczas posiedzenia, które odbyło się w tym roku w dniach 21 i 22 czerwca, Rada Europejska przyjęła wnioski dotyczące rozszerzenia i umocnienia globalnego podejścia. Wnioski te zalecają w szczególności zastosowanie globalnego podejścia w stosunku do sąsiednich regionów na wschód i na południowy wschód od UE oraz rozwój partnerstwa pomiędzy Unią Europejską i krajami trzecimi w zakresie migracji wahadłowej i mobilności.
Znaczenie wdrażania globalnego podejścia uwydatniły wydarzenia tego lata, w szczególności te, które miały miejsce na południowej granicy morskiej UE. Kontynuując realizację globalnego podejścia, musimy zarówno stosować środki ukierunkowane na zwalczanie nielegalnej imigracji, jak i rozwijać możliwości w zakresie legalnej migracji.
Rada dąży do osiągania postępów w realizacji tych dwóch nierozerwalnie ze sobą związanych celów. Podczas posiedzenia w czerwcu omawiano sytuację na południowej granicy śródziemnomorskiej. Po raz kolejny podkreślono istotność roli, jaką musi odegrać Frontex, i podjęto decyzję o realizacji dalszych działań w świetle sugestii ze strony Malty. Prace te zostały zrealizowane i zaowocowały przyjęciem, podczas posiedzenia Rady w dniu 18 września, wniosków w sprawie poprawy zarządzania południowymi granicami morskimi UE. Niektóre z tych wniosków wzywają do szybkiego działania w celu umocnienia stosowanych obecnie środków i istniejących porozumień. Państwa członkowskie zachęca się do udzielania dwustronnego wsparcia tym państwom członkowskim, które są szczególnie narażone na nielegalną imigrację ze względu na swe położenie geograficzne i poziom współpracy z sąsiednimi krajami trzecimi. Współpraca ta będzie obejmowała, na przykład, środki dotyczące powrotu, warunki przyjęcia, odpowiedzialność za osoby ubiegające się o azyl, uchodźców i nieletnich.
We wnioskach położono również nacisk na konieczność umocnienia współpracy w tym obszarze z krajami trzecimi, będącymi krajami pochodzenia i tranzytu, w szczególności w zakresie zarządzania ich granicami, z jednoczesnym przyjęciem odpowiedzialności za poszukiwania i akcje ratownicze, walkę z handlem ludźmi i przemytem, a także za budowanie skutecznej strategii odsyłania nielegalnych imigrantów.
Położono nacisk na konieczność ścisłej współpracy z organizacjami międzynarodowymi w rodzaju UNHCR (Biurem Wysokiego Komisarza Narodów Zjednoczonych ds. Uchodźców) oraz IOM (Międzynarodowej Organizacji ds. Migracji). Kolejny kluczowy element to próba umocnienia działalności Frontex, zwłaszcza poprzez opracowanie długoterminowych działań wspólnych i rozszerzenie zakresu działalności w ramach europejskiej sieci patroli przybrzeżnych.
Jeśli chodzi o działania długoterminowe, Rada poprosiła Komisję o przedstawienie sprawozdania w sprawie potencjalnych dodatkowych środków, połączonego z pogłębioną analizą niektórych wniosków ze strony Malty, opracowania dotyczącego istotnych aspektów prawa morskiego oraz zobowiązania, w ramach trwającej debaty na temat zielonej księgi w sprawie wspólnego europejskiego systemu azylowego, do utworzenia specjalistycznych zespołów azylowych.
Rola agencji Frontex w sprawowaniu przez państwa członkowskie skutecznej kontroli nad granicami zewnętrznymi UE zyskuje coraz większe znaczenie. Jak państwo wiedzą, Frontex działa dopiero od października 2005 r., jednak w tym stosunkowo krótkim okresie agencja zdołała rozwinąć swą zdolność operacyjną i podjąć szereg istotnych kroków w celu poprawy bezpieczeństwa granic zewnętrznych Unii Europejskiej, skupiając się na walce z nielegalną imigracją. Przeprowadzono szereg operacji wspólnych, koordynowanych przez Frontex, a inne działania nadal trwają w regionie Oceanu Atlantyckiego i Morza Śródziemnego. Szczególnie istotnym momentem było uruchomienie w maju tego roku europejskiej sieci patroli przybrzeżnych, która w dłuższej perspektywie doprowadzi do integracji przyszłego europejskiego systemu monitorowania.
Kolejnym ważnym wydarzeniem było przyjęcie przez Radę w lipcu tego roku oraz wejście w życie w dniu 20 sierpnia rozporządzenia, na mocy którego powstał mechanizm umożliwiający tworzenie zespołów szybkiej interwencji na granicy, znanych jako RABIT. Rozporządzenie powołuje mechanizm zapewniania szybkiego wsparcia operacyjnego na ograniczony okres czasu na rzecz wnioskującego o udzielenie takiego wsparcia państwa członkowskiego, znajdującego się w sytuacji wyjątkowej i nagłej presji, zwłaszcza w przypadku masowego napływu do zewnętrznych punktów granicznych obywateli państw trzecich usiłujących przedostać się nielegalnie na terytorium Unii Europejskiej.
Frontex jest obecnie w trakcie wdrażania tego rozporządzenia. Jednakże, aby działania koordynowane przez Frontex mogły odnieść skutek, kluczowe znaczenie ma dostępność odpowiedniego sprzętu. Zgodnie z rozporządzeniem ustanawiającym Frontex, agencja utworzyła centralny rejestr dostępnego wyposażenia technicznego, znany jako CRATE. Rejestr ten w tej chwili zawiera już długą listę helikopterów, samolotów, statków i innego sprzętu, który państwa członkowskie są gotowe udostępnić na rzecz operacji koordynowanych przez Frontex.
Jeśli chodzi o środki prawne zwalczania nielegalnej imigracji, odpowiednie organy Rady rozpoczęły już analizę proponowanej dyrektywy naszego Parlamentu i Rady, określającej sankcje w stosunku do osób zatrudniających obywateli krajów trzecich o nieuregulowanym statusie. Wniosek ten, którego celem jest zwalczanie nielegalnego zatrudnienia jako czynnika sprzyjającego nielegalnej imigracji, został przedstawiony przez Komisję w maju 2007 r.
Stosując procedurę współdecyzji, aby szybko osiągnąć porozumienie, Rada przyznała także wysoką priorytetowość proponowanej dyrektywie Parlamentu Europejskiego i Rady w sprawie wspólnych standardów i procedur organizowania przez państwa członkowskie powrotu dla pozostających nielegalnie na ich terytorium obywateli krajów trzecich. Jest ona obecnie analizowana przez właściwe organy Rady.
Jeśli chodzi o politykę readmisji, należy wspomnieć, że po wejściu w życie w czerwcu umowy o readmisji z Rosją, podjęto też decyzję o podpisaniu umowy o readmisji z Ukrainą, a także podpisano szereg takich umów z krajami Bałkanów Zachodnich oraz z Mołdową. Wszystkie te umowy zostaną sfinalizowane w chwili przedstawienia opinii przez Parlament Europejski.
Chciałbym teraz powiedzieć kilka słów na temat planowanej polityki w sprawie legalnej migracji. Jak państwo wiecie, Rada i prezydencja portugalska traktują promowanie legalnej migracji jako priorytet. Konferencja na wysokim szczeblu, poświęcona kwestii legalnej migracji, została zorganizowana przez prezydencję w Lizbonie w dniach 13 i 14 września. Spotkali się wówczas ministrowie, urzędnicy wyższego szczebla i znani uczeni, a także przedstawiciele tego Parlamentu i Komisji. Konferencja była poświęcona kwestiom legalnej migracji, takim jak kanały legalnej migracji i zarządzanie przepływami migracyjnymi, integracja i agenda lizbońska, a także migracja i rozwój. Wyniki tej konferencji odegrają niezwykle istotną rolę w kierowaniu naszymi pracami przez kolejne miesiące.
Rada rozpocznie też niebawem pracę nad wnioskiem w sprawie dyrektywy ramowej w sprawie praw migrantów przebywających legalnie w państwie członkowskim do zatrudnienia oraz w sprawie utworzenia pojedynczego zezwolenia na pobyt, a także nad dyrektywą w sprawie warunków wjazdu i pobytu dla wysoko wykwalifikowanych pracowników, którą, miejmy nadzieję, Komisja przedstawi w ciągu najbliższych tygodni. Te dwa wnioski, a także inne, które zostaną przedstawione w nadchodzących latach, to kolejne kroki w realizacji planu polityki legalnej migracji, przedstawionego przez Komisję w styczniu 2006 r.
Rada rozpoczęła już analizę proponowanej dyrektywy Rady, zmieniającej dyrektywę 2003/109/WE w celu rozszerzenia jej zakresu na beneficjentów ochrony międzynarodowej. Celem tego wniosku jest objęcie beneficjentów ochrony międzynarodowej możliwością uzyskania pobytu stałego. Rada czeka już tylko na opinię Parlamentu, aby jak najszybciej przyjąć projekt tego dokumentu.
W sprawie stosunków zewnętrznych w obszarze migracji, muszę poinformować państwa, że Rada aktywnie dąży do wdrożenia globalnego podejścia do kwestii migracji, zdefiniowanego przez Radę Europejską w jej wnioskach z grudnia 2005 i 2006 r. Zwracam też państwa uwagę na wnioski dotyczące rozszerzenia i umocnienia globalnego podejścia do kwestii migracji, przyjęte przez Radę w czerwcu. W grudniu 2006 r. Rada Europejska zaprosiła Komisję: do składania wniosków w sprawie zastosowania globalnego podejścia do wschodnich i południowo-wschodnich regionów sąsiadujących z Unią Europejską; do zaproponowania sposobów zintegrowania możliwości legalnej migracji z polityką zewnętrzną UE w celu rozwijania zrównoważonego partnerstwa z krajami trzecimi stosownie do zdefiniowanych potrzeb rynku pracy w państwach członkowskich; do zasugerowania sposobów i środków ułatwiania tymczasowej migracji wahadłowej; oraz do przedstawienia szczegółowych wniosków w sprawie poprawy organizacji i dostarczania informacji dotyczących zróżnicowanych form legalnego przemieszczania się pomiędzy Unią Europejską i krajami trzecimi.
Komisja przedstawiła w odpowiedzi na to zaproszenie dwa komunikaty, a następnie, po przyjęciu tych komunikatów Komisji, prezydencja przedstawiła Radzie projekty wniosków, ukierunkowanych na rozpoczęcie działań określonych przez Komisję.
Konferencja ministerialna Euromed w sprawie migracji odbędzie się w listopadzie. Celem tej konferencji jest rozwijanie inicjatyw i działań w zakresie wdrażania kwestii związanych z migracją. Ponadto szczególny nacisk położono na Afrykę, dążąc do intensyfikacji dialogu w sprawach związanych z migracją, nawiązanego z krajami afrykańskimi w roku 2005. Za priorytet uznano także śledzenie wyników ministerialnej konferencji w sprawie migracji i rozwoju, zorganizowanej w Rabacie w czerwcu 2006 r. i w Trypolisie w listopadzie 2006 r. W ramach tych konferencji ministerialnych, pierwszej z nich o zasięgu regionalnym, a drugiej - kontynentalnym, określono szereg obszarów, w przypadku których możliwe jest umocnienie współpracy pomiędzy krajami pochodzenia, tranzytu i krajami docelowymi migrantów.
Rada aktywnie pracuje nad przełożeniem na konkretne działania wspólnych programów, uzgodnionych w Rabacie i Trypolisie.
wiceprzewodniczący Komisji. - (IT) Pani przewodnicząca, panie i panowie! Jestem niezwykle wdzięczny przedstawicielowi Rady za jego opis szeroko zakrojonych ram naszych wspólnych działań, a w szczególności chciałbym podziękować dwójce sprawozdawców, Lilli Gruber i Javierowi Moreno Sánchezowi, za dwa sprawozdania, które dziś omawiamy i komentujemy.
Pierwsze spostrzeżenie, jakie się nasuwa, dotyczy oczywiście postępów, jakie poczyniła Europa w tak krótkim czasie, które dają nam powody do pewnego optymizmu. Wszyscy pamiętamy, że przed szczytem w Hampton Court w październiku 2005 roku istniały nawet wątpliwości, czy Europa może opracować wspólną politykę w kwestii imigracji. Dziś cel ten stał się dla nas nie tylko hasłem przewodnim, ale pewne uzgodnione inicjatywy są już realizowane i zaczęły przynosić realne efekty.
Świadczy to o tym, że Europa ma do odegrania ważną rolę w zarządzaniu globalnym, niepowstrzymanym zjawiskiem migracji; działania państw członkowskich na szczeblu krajowym przestały być wystarczające. Wskazuje to także na fakt, że działania Europy przynoszą korzyści jej samej, państwom członkowskim i wszystkim naszym partnerom, zarówno tym z południa - głównie krajom afrykańskim - jak i tym ze wschodu, ponieważ, o czym właśnie nam przypomniano, Komisja zaproponowała rozszerzenie globalnego podejścia na wschód, tak, aby objąć przepływy migracyjne ze wschodu. Rada w pełni się z tym zgodziła.
2. Prawo głosowania i kandydowania w wyborach do Parlamentu Europejskiego przez obywateli UE mających miejsce zamieszkania w państwie członkowskim, którego nie są obywatelami (głosowanie)
sprawozdawca. - Panie przewodniczący! Sprawozdanie popiera propozycje Komisji dotyczące uproszczenia procedur dla tych obywateli, którzy chcieliby głosować lub kandydować w wyborach do Parlamentu Europejskiego w kraju zamieszkania. Pozostaje w całkowitej zgodności z prawem i praktykami krajowymi oraz stanowi kontynuację wysiłków na rzecz poszerzenia transgranicznej demokracji. Proszę posłów o poparcie rezolucji komisji bez wnoszenia poprawek.
wiceprzewodniczący Komisji. - (FR) Panie przewodniczący! Chciałbym podziękować sprawozdawcy, panu Duffowi, za jego sprawozdanie, w którym pojawiło się wiele koncepcji. Niektóre z poprawek przedstawionych przez Parlament Europejski wykraczają poza zakres wniosku Komisji w dążeniu do rozwiązania pewnych trudności administracyjnych w zastosowaniu dyrektywy, określonych w sprawozdaniu z wyborów w roku 2004.
Jednakże rozumiem w pełni motywację, stojącą za niektórymi poprawkami Parlamentu - ponadto, Komisja także je popiera - w szczególności potrzebę zwiększenia uczestnictwa obywatelskiego w wyborach europejskich oraz struktury wyborów do Parlamentu Europejskiego. To wszystko wiąże się z kwestiami dotyczącymi wyeliminowania podwójnego kandydowania, co określa jedna z poprawek, oraz automatycznego procesu prowadzącego do utraty prawa do kandydowania.
Dlatego Komisja jest za bardziej szczegółową analizą tych kwestii, w razie konieczności, poprzez przygotowanie odpowiedniego opracowania, a Parlament Europejski będzie bez wątpienia zaangażowany w ten proces. Kwestie te mogą też zostać omówione, w razie potrzeby, przez międzyinstytucjonalną grupę informacyjną, która rozpatruje obecnie wszystkie możliwości poprawy skuteczności dystrybucji informacji na temat wyborów europejskich, planowanych na rok 2008.
Panie przewodniczący! W kwestii przestrzegania Regulaminu, widzę, że grupa ALDE wystąpiła z wnioskiem o odrębne głosowanie nad każdą poprawką w przypadku tego sprawozdania.
Zgodnie z naszym Regulaminem prawo składania poprawek przysługuje tylko grupie. Chcę się upewnić, czy jest to rzeczywiście inicjatywa w imieniu grupy czy może tylko jeden z posłów rzekomo występuje w jej imieniu.
Panie pośle Corbett, mamy tutaj dowód na to, że jest to inicjatywa grupy, więc wszystko jest w porządku.
(CS) Panie przewodniczący, panie i panowie! Nie poparłem wniosku w sprawie utworzenia Europejskiego Instytutu Technologii. Oczywiście, podobnie jak większość z państwa, życzę sobie, aby Unia Europejska dostosowała się i wytwarzała więcej wynalazków i patentów.
Jednakże po wysłuchaniu debaty w sprawie tego wniosku nie wierzę, aby ustanowienie kolejnej instytucji było krokiem we właściwym kierunku. Nasze uniwersytety i instytuty badawcze nie dostaną więcej pieniędzy; zamiast tego, powstanie raczej kolejna instytucja konkurująca o granty badawcze. Głos naszej szacownej instytucji nie spowodował jak dotąd powstania nowego organu, złożonego z naukowców najwyższej klasy. Instytut będzie zarządzany przez uczonych, którzy opuszczą uczelnie, będące obecnie ich miejscem pracy. Dlatego uważam, że byłoby lepiej, gdybyśmy przeznaczyli dostępne fundusze, o ile takowe znajdziemy, na zasilenie istniejących najlepszych zespołów naukowych poprzez granty badawcze.
(SK) Jeśli faktycznie chcemy prześcignąć USA, Japonię i innych światowych liderów w nauce i technologii, jeśli chcemy, aby Europa narzucała ton, trzeba stworzyć ku temu niezbędne warunki.
Ośrodki doskonalenia muszą spełniać wszystkie właściwe wymogi. Europejski Instytut Technologii to krok we właściwym kierunku. To wstyd, że tak długo opóźniano tę decyzję. Wierzę, że problem finansowania EIT zostanie skutecznie rozwiązany.
Popieram też ideę współfinansowania zgodnie z zasadą partnerstwa publiczno-prywatnego, jak to ma miejsce, na przykład, w przypadku ośrodków badawczych w Stanach Zjednoczonych. Chciałbym, aby naukowcy i badacze z nowych państw także byli wybierani na członków zespołów naukowych i angażowani w ich prace, a zarząd powinien podlegać monitorowaniu przez Parlament Europejski. Cele badawcze powinny odzwierciedlać założenia siódmego programu ramowego w sprawie nauki i badań, i tylko badania dotyczące embrionalnych komórek macierzystych nie powinny być finansowane z pieniędzy podatników w krajach, gdzie ich prowadzenie jest zabronione.
(CS) Panie przewodniczący!, Proszę pozwolić mi na uwagę w sprawie głosowania dotyczącego utworzenia Europejskiego Instytutu Technologii. Zagłosowałem za przyjęciem wniosku, ponieważ po raz pierwszy mówimy o systemie, łączącym badania, edukację i sektor biznesu.
To projekt fundamentalny dla europejskiej innowacji, i tak jak przy wielu projektach tego rodzaju, jego realizacja wiąże się z określonymi problemami, w tym przypadku, w szczególności z problemami natury finansowej. Natomiast wniosek dotyczący utworzenia instytutu i stworzenia warunków, w których będzie on mógł uzasadnić swoje przyszłe funkcjonowanie, zasługuje na nasze poparcie.
(FI) Panie przewodniczący! Chcę powiedzieć kilka słów na temat Europejskiego Instytutu Technologii. Po pierwsze, chcę podziękować sprawozdawcy, Reino·Paasilinna. Wykonał znakomitą pracę. Wiem, że jest ekspertem w dziedzinie edukacji i badań oraz w pokrewnych obszarach.
To bardzo ambitny projekt, chcę jednak podkreślić, że jeśli w Unii Europejskiej będziemy tworzyć nowe instytucje, niezwykle ważne jest, abyśmy wcześniej upewnili się, że instytucje już istniejące otrzymują odpowiednie finansowanie. Tym samym, powinniśmy zapewnić odpowiednie wsparcie istniejącej już sieci uczelni, aby mogła ona prowadzić nowe badania.
Podczas głosowania, zagłosowałem zgodnie z zaleceniem Reino Paasilinny, chciałbym jednak poprosić Parlament o uwzględnienie faktu, że istniejące środowiska badawcze powinny być odpowiednio finansowane, a nowy instytut nie powinien pochłaniać pieniędzy, przeznaczonych dla nich. Proszę o zarejestrowanie i uwzględnienie tego faktu przy podejmowaniu decyzji.
na piśmie. - (PT) Zagłosowałam za przyjęciem sprawozdania Reino Paasilinny w sprawie Europejskiego Instytutu Technologii, ponieważ uważam, że będzie on miał znaczący wkład w zwiększenie konkurencyjności gospodarki europejskiej poprzez umocnienie synergii pomiędzy innowacją, badaniami i edukacją.
Dlatego popieram wnioski przedstawione przez sprawozdawcę, których celem jest jasne zdefiniowanie źródeł finansowania przyszłego Europejskiego Instytutu Technologii, tak aby mógł on rozpocząć działalność jak najszybciej i skutecznie realizować swoją misję, w przeciwieństwie do celów określonych w strategii lizbońskiej.
na piśmie. - (PT) Nasze stanowisko w sprawie utworzenia Europejskiego Instytutu Technologii jest niezwykle krytyczne ze względu na opinię licznych organizacji badawczych. Na przykład, w zeszłym roku Liga Europejskich Uniwersytetów Badawczych przedstawiła opracowanie, w którym znalazł się wniosek, że plan utworzenia Europejskiego Instytutu Technologii jest "chybiony i skazany na niepowodzenie”. Euroscience, europejska organizacja naukowców i ekspertów politycznych, nazwała go "ideą motywowaną politycznie, opartą na niewłaściwych przesłankach”. Doradca naukowy Wielkiej Brytanii, Robert May, powiedział, że "opiera się on na nieporozumieniu” w kwestii innowacji.
Instytut ten będzie miał charakter wirtualny, będzie składał się z naukowców pracujących na uczelniach, w laboratoriach badawczych i firmach UE i nie będzie przyznawał kwalifikacji, przeciwnie do tego, co zaproponowano pierwotnie. W następstwie nacisków z różnych państw, które pragnęły, aby przedmiotowy instytut znajdował się u nich, stało się to dosłownie rodzajem furtki służącej konsultacjom środowisk naukowych w różnych obszarach. Parlament Europejski przyjął właśnie szereg poprawek do wniosku Komisji, jednak w naszej opinii są one niewystarczające, aby wyprostować ideę, która narodziła się jako skrzywiona.
Jeśli chodzi o finansowanie, jedną z opcji jest budżet Wspólnoty, włącznie ze wsparciem finansowym na rzecz badań, które może ostatecznie zamienić się w kolejny sposób wspierania krajów rozwiniętych, prowadząc tym samym do pogłębiania nierówności.
na piśmie. - Panie Przewodniczący! Koncepcja EIT ulegała zmianom w toku żywej debaty o sposobach promowania innowacyjności w Unii Europejskiej. Oryginalnie miał to być europejski odpowiednik Massachusets Institute of Technology, w ramach agendy lizbońskiej, czyli strategii rywalizacji z USA. Dziś, w zmieniającym się dynamicznie otoczeniu globalnym, chodzi bardziej o sieć ośrodków wiedzy i innowacji, tzw. KICs, koordynowanych przez centralę. Znalazło to odzwierciedlenie w rozłączeniu dwóch linii budżetowych w poprawkach zgłoszonych przez Parlament Europejski do projektu budżetu 2008 (odrębne finansowanie sieci i instytucji koordynującej). Problem sfinansowania tego przedsięwzięcia wydaje się bliski rozwiązania, odkąd Komisja Europejska zaproponowała rewizję perspektywy finansowej 2007-2013, a mianowicie podniesienie pułapu w dziale 1A, przy redukcji w innych działach. Jest to kolejny dowód, iż Parlament nie mylił się, sygnalizując zbyt niski poziom środków budżetowych na cele strategii lizbońskiej.
Wspieram oczywiście ambicje Wrocławia, który konkuruje o siedzibę Europejskiego Instytutu Technologii. Zwracam jednak uwagę na to, że lepsze finansowanie R&D oraz powołanie nowej instytucji nie jest wystarczającą przesłanką konkurencyjności i innowacyjności Europy. Decyduje kultura biznesu, skłonność do ryzyka oraz praktyczne związki sfery badawczo-rozwojowej z prywatną przedsiębiorczością.
na piśmie. - (DE) W mojej opinii decyzja o podtrzymaniu koncepcji EIT jest pomyłką. Żaden z przedstawionych argumentów nie jest przekonujący, ponieważ opierają się one na fałszywych przesłankach.
1. Już pierwotna koncepcja, przedstawiona przez pana Barroso, przewodniczącego Komisji, dotycząca uruchomienia EIT jako europejskiej odpowiedzi na amerykański MIT ignorowała rzeczywistość, a wniosek poddany dziś głosowaniu obniża jakość pierwotnego pomysłu tym bardziej. MIT powstał dzięki ogromnym pieniądzom i zróżnicowanemu wsparciu, a w Europie już dziś instytucje "mini-MIT” prowadzą badania na światowym poziomie. Dylemat Europy leży w nieadekwatnym wsparciu finansowym i moralnym dla badań na najwyższym poziomie.
2. Proponowany fundusz w wysokości 309 milionów euro z rezerwy budżetowej blokuje inne inicjatywy parlamentarne, takie jak istotny ze strategicznego punktu widzenia projekt Galileo. Wniosek dotyczący finansowania obejmuje kwotę jednej ósmej szacunkowego budżetu, a tym samym nie jest żadną zachętą dla poważnych inicjatyw prywatnych. BP zainwestowała 500 milionów USD tylko w sektor biopaliw na amerykańskim Berkeley.
3) Dzięki własnym, obfitym źródłom finansowania i grantom na rzecz najlepszych instytutów europejskich, które już istnieją, EIT miałby szansę odnieść sukces. Na przykład, UE mogłaby pójść za przykładem kanadyjskim i utworzyć fundusz innowacyjny, finansowany z pieniędzy pozostałych w budżecie UE na koniec roku.
4. Planowana infrastruktura sieciowa jest wirtualną instytucją ponadnarodową, która nie ma realnego znaczenia w europejskim i międzynarodowym środowisku badawczym. To nieszczęśliwy, biurokratyczny kompromis.
na piśmie. - Co do samej zasady, popieram ideę utworzenia Europejskiego Instytutu Technologii. Jednakże wstrzymałem się od głosowania nad tą rezolucją, gdyż uważam, że jeszcze nie określiliśmy dostatecznie celów, sposobu zarządzania i finansowania Instytutu
na piśmie. - (FR) We wtorek, 25 stycznia poparłem mojego kolegę Reino Paasilinnę, głosując za utworzeniem Europejskiego Instytutu Technologii (EIT).
Sprawozdanie to odzwierciedla prawdziwą chęć budowania społeczeństwa wiedzy. Organizowanie narzędzi, w ramach Unii Europejskiej, służących integracji innowacji, badań i edukacji przyczyni się ostatecznie do zwiększenia konkurencyjności gospodarki europejskiej.
Działalność EIT będzie kontrolowana przez radę zarządzającą, złożoną z personelu naukowego i administracyjnego. Rada wyznaczy wspólnoty wiedzy i innowacji (KIC) odpowiedzialne za wdrażanie priorytetów strategicznych EIT.
Jednocześnie jednak należy żałować, że zasoby finansowe przeznaczone na realizację tego projektu są raczej niewystarczające. W dłuższej perspektywie może to zaważyć na powodzeniu tej obiecującej inicjatywy.
Wszyscy musimy zdawać sobie sprawę z absolutnej konieczności dostarczania Unii Europejskiej projektów wspólnotowych, które zapewnią jej rozwój w kontekście strategii lizbońskiej.
Tajne zatrzymania i nielegalne przekazania zatrzymanych dotyczące państw członkowskich Rady Europy (sprawozdania Fava i Marty) (debata)
Następnym punktem obrad są oświadczenia Rady i Komisji na temat tajnych zatrzymań i nielegalnych przekazań zatrzymanych dotyczących państw członkowskich Rady Europy (sprawozdań Fava i Marty).
urzędujący przewodniczący Rady. - (PT) Panie przewodniczący, szanowni komisarze, panie i panowie! W grudniu 2005 r. rezolucja Parlamentu Europejskiego z prośbą o utworzenie komisji tymczasowej do spraw transportu i nielegalnych zatrzymań potwierdziła, cytuję: "swoje zaangażowanie w walkę z terroryzmem, lecz podkreśla, że walki tej nie można wygrać poświęcając wartości, które działalność terrorystyczna stara się zniszczyć, należy więc zawsze stawiać ochronę praw podstawowych na pierwszym miejscu”.
Wcześniejsze prezydencje Rady miały okazję wyrazić na tej sali poparcie dla tych założeń. Nie mogę rozpocząć mojej przemowy bez podkreślenia, że obecna prezydencja jest równie zaangażowana w tę sprawę i w równym stopniu popiera rezolucję. Chciałbym powtórzyć, że walka z terroryzmem nie może kompromitować naszych zasad i wartości związanych z ochroną praw podstawowych. Jest to naszym zdaniem sprawa nadrzędna. W walce z terroryzmem wygramy jedynie wtedy, kiedy pozostaniemy wolni - wolni od strachu, nadużyć i manipulacji wzbudzających strach. Naszą najmocniejszą bronią i najlepszą ochroną są nasze wartości i zasady związane z ochroną praw podstawowych .
Choć Rada sama w sobie nie posiada kompetencji, które umożliwiałyby wydanie opinii na ten temat, nie ma takiego państwa członkowskiego, które nie zdawałoby sobie sprawy ze znaczenia wysiłków i inicjatyw podjętych w celu dotarcia do prawdy. Powinniśmy pamiętać, że mowa jest tu o podstawowych zasadach, na których opiera się nasza europejska demokracja. Odkrywając prawdę pozwolimy na wyjście z kręgu podejrzeń. Dlatego niezwykle ważne jest, by dochodzenie z tym związane odpowiednio naświetliło sprawę i nie prowadziło do dalszego zamieszania. Wcześniejsze prezydencje, które miały okazję przemawiać na tej sali, sekretarz generalny i wysoki przedstawiciel oraz koordynator UE ds. walki z terroryzmem nie zawiedli jeśli chodzi o współpracę z komisją tymczasową Parlamentu Europejskiego w tej sprawie.
Dlatego uważam, że byłoby niesprawiedliwe zarzucać Radzie i ministrom spraw zagranicznych jakikolwiek brak zaangażowania. Muszę podkreślić, jak liczne były inicjatywy prawne i parlamentarne podjęte przez kraje europejskie w związku z tymi sprawozdaniami.
Z tego powodu działania w duchu zasady pomocniczości były jak najbardziej wskazane. Jak państwo wiedzą, w wielu dziedzinach badanych przez komisję Unia Europejska de facto nie może działać. Mam na myśli w szczególności nadzór usług wywiadu. Jest to sprawa, o której mówiły już poprzednie prezydencje Rady oraz wysoki przedstawiciel Javier Solana przed Parlamentem Europejskim i jego komisją. Można oczywiście ubolewać nad zaistniałą sytuacją, jednak faktem jest, że obowiązujące traktaty ograniczają zakres działań Rady w tej dziedzinie.
Jednakże, z naszej strony, mogę państwa zapewnić, że prezydencja portugalska nie zawiedzie jeżeli chodzi o aktywną i konstruktywną współpracę. Chciałbym państwu przypomnieć o pełnym, jasnym zaangażowaniu rządu portugalskiego w dochodzenie zainicjowane przez komisję tymczasową tego Parlamentu i zakończone w lutym br. oraz w inicjatywy sekretarza generalnego Rady Europy podjęte zgodnie z artykułem 52 Europejskiej Konwencji Praw Człowieka w związku z domniemanymi przelotami CIA i nielegalnymi ośrodkami zatrzymań w Europie.
Jak powszechnie wiadomo, choć Rada nie zajęła stanowiska w sprawie sprawozdań panów Fava i Marty'ego, tak pod egidą Parlamentu, jak i Rady Europy, nie jest to równoznaczne z lekceważeniem problemu. W rzeczywistości Rada aktywnie uczestniczy w przedsięwzięciach związanych z ochroną praw człowieka i prawa międzynarodowego w ramach polityki zagranicznej Unii Europejskiej.
Systematycznie podkreślaliśmy, że ochrona podstawowych wartości prawa międzynarodowego wymaga poważnego i szczegółowego dialogu na temat praw człowieka w kontekście walki z terroryzmem. W związku z tym UE położyła nacisk na ochronę i poszanowanie praw człowieka, praw uchodźców i międzynarodowych praw humanitarnych. Rada będzie nadal przyglądać się z bliska postępom w zakresie ochrony praw człowieka i walki z terroryzmem oraz podejmie odpowiednie środki, aby upewnić się, że są one zagwarantowane. UE jest również ściśle zaangażowana w działania związane z zakazem torturowania oraz okrutnego, nieludzkiego i poniżającego traktowania i karania ludzi.
Nasze działania kierują się tym właśnie celem i zawsze będziemy bić na alarm w przypadku nieprzestrzegania tych zasad w krajach trzecich. UE i jej państwa członkowskie jasno zaznaczyły, że zakładanie jakichkolwiek tajnych ośrodków zatrzymań, których więźniowie przebywają w swego rodzaju prawnej próżni, nie jest zgodne z międzynarodowym prawem humanitarnym. Wytyczne UE na temat tortur jasno określają, że państwa członkowskie muszą zakazać powstawania tajnych ośrodków zatrzymań i upewnić się, że wszystkie osoby pozbawione wolności są przetrzymywane w oficjalnie uznanych ośrodkach, a ich miejsce pobytu jest znane. Wytyczne UE na temat tortur określają również, że nikt nie może być siłą odesłany do kraju, w którym grozi mu torturowanie lub innego rodzaju niehumanitarne traktowanie.
Powszechnie wiadomo, że sprawy, o których mowa, wymagające kompetencji w zakresie kontroli na lotniskach i usług wywiadu wchodzą w zakres obowiązków i podlegają kontroli państw członkowskich. Co prawda Sitcen regularnie przeprowadza okresowe analizy sytuacji, wykorzystując informacje dostarczane przez państwa członkowskie, jednak nie ma prawnej możliwości działania w sprawie tak zwanej działalności "wywiadowczej”. Należy zauważyć, że państwa członkowskie UE musiały się również zmierzyć ze złożonością działań, jaka ma miejsce w przypadku sortowania i przetwarzania próśb o przelot, lądowanie czy autoryzację kontroli naziemnej. Jest to dla wszystkich nowe wyzwanie. Z naszej strony rząd Portugalii nie tylko poradził sobie z tym często niezwykle wolnym i trudnym procesem gromadzenia danych, lecz również stworzył grupę roboczą, której zadaniem jest ocena obowiązujących procedur i proponowanie ewentualnych ulepszeń. Wagę tych działań doceniono w sprawozdaniu końcowym przyjętym przez obecny Parlament w lutym br.
Muszę zaznaczyć, że praca wykonana przez sekretarza generalnego Rady Europy w tym zakresie jest dla nas niezwykle ważna. Zwróciliśmy również szczególną uwagę na treść sprawozdań przygotowanych przez pana Marty'ego. Kwestionariusz i zalecenia opracowane przez sekretarza generalnego Rady Europy zgodnie z artykułem 52 Europejskiej Konwencji Praw Człowieka pozwoliły również, tak Portugalii, jak i, mniemam, pozostałym państwom członkowskim, na pierwszą ocenę krajowych ram prawnych, gwarancji i mechanizmów kontroli jako całości, w tym analizę procedur segregowania, sprawdzania i analizowania próśb o autoryzację przelotów nad terytorium danego kraju i lądowań na nim.
W przypadku Portugalii doprowadziły one do wprowadzenia ulepszeń instytucjonalnych, technicznych i operacyjnych. Jeżeli chodzi o zalecenia sekretarza generalnego Rady Europy w sprawie gwarancji kontroli, dominujące stanowisko jej członków polegało na tym, że podejmowane inicjatywy nie powinny prowadzić do niepotrzebnego duplikowania przepisów czy udzielania nowych kompetencji Radzie Europy.
Z drugiej strony wydaje się ustalone, że istnieje możliwość skuteczniejszego stosowania i dokładniejszego kontrolowania istniejących już mechanizmów. Wierzę, że gdyby przeprowadzone analizy były bardziej opanowane i zdyscyplinowane, ich wyniki byłyby jeszcze lepsze. Choć surowość oceny zawsze jest zalecana i nie należy mylić faktów z przypuszczeniami, a w zamian za to przestrzegać zasad powściągliwości języka ze względu na chronione wartości i chęć zachowania dobrego imienia demokracji europejskich, prawda jest taka, że każda z wymienionych inicjatyw ma pewien zakres i wydźwięk. Dlatego należy je podejmować, szczególnie teraz, kiedy tak istotna stała się poważna i bezpośrednia analiza nowych problemów związanych z zagrożeniem terrorystycznym, takich jak na przykład dylemat bezpieczeństwa kosztem wolności i odwrotnie. Co więcej, istnieje rosnąca potrzeba odpowiedzi ze strony prawa międzynarodowego na trudne sprawy związane z walką z niedoświadczonym wcześniej zagrożeniem.
Panie przewodniczący, panie komisarzu, panie i panowie! Konsolidacja zasad wolności, bezpieczeństwa i sprawiedliwości w oparciu o program haski i związany z nim plan działania jest jednym z priorytetów 18-miesięcznego wspólnego programu prezydencji niemieckiej, portugalskiej i słoweńskiej. Walka z terroryzmem jest w tym kontekście jednym z głównych wyzwań, w związku z którym trzy prezydencje określiły kierunek działań, jakim jest intensyfikacja współpracy poprzez systematyczne wdrażanie strategii UE w sprawie walki z terroryzmem. Jak państwo wiedzą, pan Gilles de Kerchove został niedawno wybrany na koordynatora ds. walki z terroryzmem i podobnie jak jego poprzednicy bardzo chętnie udzieli Parlamentowi wszelkich informacji na temat tej sprawy.
Chciałbym również skorzystać z okazji i podkreślić, że sprawa poszanowania praw człowieka w walce z terroryzmem była poruszana szczególnie podczas rozmów transatlantyckich, również podczas ostatniego szczytu Unii Europejskiej i Stanów Zjednoczonych w kwietniu br., kiedy to poruszono wnioski Rady Europejskiej w tej sprawie z 11 grudnia 2006.
Portugalia, również w związku z objęciem prezydencji w Radzie, jasno wyraziła swoje zaangażowanie w działania, których celem jest kontynuowanie i poszerzanie zakresu tych rozmów, które są jej zdaniem kluczowe dla obu stron.
wiceprzewodniczący Komisji. - (IT) Panie przewodniczący, panie i panowie! Ja również chciałbym podziękować przedstawicielowi Rady. Panie i panowie! Komisja, a więc i ja również, śledzi i wspomaga prace komisji tymczasowej Parlamentu Europejskiego związane z tym powszechnie znanym tematem oraz poważnymi oskarżeniami i wydarzeniami z nim związanymi już od samego początku.
Waga tych wydarzeń, a nawet sam fakt, że mogły one mieć miejsce, sprawiają, że niezbędna jest współpraca wszystkich trzech instytucji: Komisji, Parlamentu i Rady. Należy oczywiście ponownie podkreślić, i cieszę się, że mogę to zrobić, że wojna z terroryzmem musi się odbywać przy całkowitym poszanowaniu podstawowych praw i państwa prawa. Istnieją dwa warunki, które należy spełnić, by zapewnić prawidłowe funkcjonowanie demokracji.
W związku z tym uważam, że bezprawne przewożenie więźniów i hipotetyczne istnienie mniej lub bardziej tajnych ośrodków zatrzymań - jeżeli udowodni się, że tego typu zdarzenia mają miejsce - stanowiłyby bez wątpienia poważne pogwałcenie prawa międzynarodowego i podstawowych praw człowieka. Zdajemy sobie sprawę, że wszystkie państwa członkowskie Unii Europejskiej mają obowiązek stosować się do zasad Konwencji Praw Człowieka, szczególnie artykułów 5 i 6.
Mamy oczywiście nadzieję, że wydarzenia te zostaną szczegółowo zbadane w poszczególnych państwach członkowskich. Dochodzenia mają oczywiście przeprowadzić odpowiednie władze sądowe. Należy pamiętać o jednym, choć podkreślano to już wiele razy, tak w sprawozdaniu pana Fava, jak i w sprawozdaniu Rady Europy: sprawozdanie Parlamentu może przedstawić zaistniałe fakty, jednak Parlament nie posiada mocy prawnej ani nie ma obowiązku przeprowadzenia dochodzenia sądowego.
Oczywiście w przypadku przedstawiania dowodów z innych źródeł, państwo prawa, do którego musimy się stosować, mówi, że dochodzenie ma być powierzone wolnym, niezależnym sądom. To one mają obowiązek ujawnienia źródeł będących podstawą do oskarżenia. Oskarżanie państw członkowskich lub pojedynczych osób bez ujawniania podstaw tych oskarżeń jest zasadą dopuszczalną w przypadku sprawozdania Parlamentu, jednak nie w przypadku dochodzenia sądowego. Dlatego mam nadzieję, że dochodzenia będą kontynuowane, jak to ma miejsce w niektórych państwach członkowskich, również w moim kraju. Jednakże należy odnieść się odpowiednio do sporządzonego sprawozdania, dlatego chciałbym wymienić inicjatywy, które mogłyby się okazać przydatne w tym celu.
23 lipca napisałem do władz polskich i rumuńskich, przypominając im o obowiązku prowadzenia pełnego, dokładnego dochodzenia i prosząc o szczegółowe informacje na temat tego, czy odpowiednie dochodzenia zostały rozpoczęte i jaki był ich wynik. Liczę na odzew ze strony obu krajów i poinformuję państwa, kiedy tylko otrzymam odpowiedź, szczególnie że zasady przejrzystości i przedstawiania prawdy wymagają, by osoba oskarżona o dowolną zbrodnię miała do dyspozycji wszelkie środki prawne, umożliwiające wyjaśnienie sytuacji i udowodnienie fałszywości oskarżeń, lub też powierzenia dochodzenia w tej sprawie niezależnemu sądowi. W interesie strony oskarżonej zawsze leży, według mnie, zapewnienie jasnych odpowiedzi.
Drugi z punktów, które chciałem poruszyć dotyczy ankiety na temat terroryzmu, którą przeprowadziłem wśród państw członkowskich, jak już wspomniałem podczas poprzedniej części sesji. W ankiecie znajdują się pytania skierowane do każdego z państw członkowskich na temat tego, jakie środki podjęły one w celu walki z terroryzmem, jakie były ich skutki, jeżeli chodzi o skuteczność krajowych praw i, w szczególności, poziom ochrony podstawowych praw człowieka zapewniony przez krajowe ustawodawstwo. Moim zamiarem jest analiza odpowiedzi i sporządzenie na ich podstawie sprawozdania dla Rady i Parlamentu na temat skuteczności środków do walki z terroryzmem podejmowanych przez państwa członkowskie oraz ich stosowności i zgodności z zasadą poszanowania praw podstawowych.
Trzeci punkt mojej przemowy odnosi się do ruchu powietrznego. Zobowiązałem się wobec komisji LIBE, obiecując, że zbadam niezwykle istotną z prawnego punktu widzenia sprawę, która nie została do tej pory odpowiednio zaadresowana. Chodzi mianowicie o to, gdzie leży granica pomiędzy definicją samolotu cywilnego i rządowego, czyli takiego, który nie podlega zasadom kontroli obowiązującym w przypadku lotnictwa cywilnego. Prace nad tą sprawą są w toku, a Komisja Europejska wkrótce wyda komunikat na temat lotnictwa. Komunikat ten zostanie przyjęty przez Komisję jeszcze przed końcem tego roku, a więc już niedługo. Przedstawimy również propozycję lepszej definicji pojęcia samolotu rządowego, która często jest interpretowana w sposób, który pozwala na obejście obowiązujących przepisów kontroli.
Jednakże istnieje jeszcze jedna inicjatywa związana z ruchem powietrznym. Stanowi ona część ogólnego rozwiązania wprowadzającego wspólne przepisy obowiązujące wszystkie państwa członkowskie na temat samolotów przekraczających granice przestrzeni powietrznej Unii Europejskiej bez planu lotu. Bez wątpienia wiedzą państwo, że od 1 stycznia 2009 r. przepisy związane z tak zwaną wspólną europejską przestrzenią powietrzną wprowadzą obowiązek przedstawiania planów lotu przez wszystkie państwa członkowskie. W związku z tym przepisy związane ze sporządzaniem planów lotu dla każdego samolotu zostaną zharmonizowane, niezależnie od tego, czy samoloty te tylko przelatują nad europejską przestrzenią powietrzną, czy w nią wkraczają. Będzie się to wiązało z dużymi korzyściami, ponieważ wyeliminuje to różnice w traktowaniu poszczególnych przypadków, które są widoczne w polityce poszczególnych państw członkowskich związanej z przelotami i lądowaniem na ich terytorium.
Inną sprawą jest ratyfikacja porozumienia o ekstradycji zawartego pomiędzy Europą a Stanami Zjednoczonymi. Gdyby istniało wcześniej, a powinno istnieć, porozumienie europejskie w tej sprawie, które zostało podpisane, lecz jeszcze nie ratyfikowane, przepisy związane z ekstradycją więźniów z i do Stanów Zjednoczonych byłyby dużo jaśniejsze. Mowa o więźniach, w przypadku których prowadzi się dochodzenie w związku z domniemaną działalnością terrorystyczną. Porozumienie to czeka na razie na ratyfikację ze strony niektórych państw członkowskich, na szczęście już niewielu. Po raz kolejny oficjalnie odwołałem się do ministrów sprawiedliwości tych krajów o jak najszybszą ratyfikację porozumienia o ekstradycji ze Stanami Zjednoczonymi.
Kolejnym tematem godnym uwagi jest kontrola usług wywiadu. Został on poruszony w obydwu sprawozdaniach, jest to jednak sprawa dość delikatna. Uważam, że liczy się tu przede wszystkim reakcja poszczególnych krajów, choć można również podkreślić pewne wspólne wymogi w tym temacie. Pierwszym z takich wymogów jest wzmocnienie kontroli parlamentarnej w państwach członkowskich. Niektóre z państw ustanowiły, lub są w trakcie ustanawiania, krajowe prawa związane ze wzmocnieniem władzy i kontroli parlamentu nad działalnością tajnych służb. Jest to kierunek, w którym powinniśmy podążać, ponieważ, o czym państwo wkrótce się przekonają, nie wyobrażam sobie w przyszłości wspólnego prawa europejskiego zarządzającego tajnymi służbami, choć uważam omówienie tej sprawy za niezwykle istotne i przydatne.
Podsumowując, uważam, że jest to sprawa, którą należy dalej omawiać, biorąc pod uwagę państwo prawa jako kluczową zasadę działania oraz, oczywiście, poszanowanie podstawowych praw, które obejmują również prawo do nie wchodzenia w stan oskarżenia, jeżeli nie istnieją dowody winy, które należy przedstawić w oparciu o odpowiednie procedury.
Operacja WPZiB na wschodzie Czadu i na północy Republiki Środkowoafrykańskiej (debata)
Następnym punktem obrad są oświadczenia Rady i Komisji na temat operacji w ramach europejskiej polityki bezpieczeństwa i obrony we wschodnim Czadzie i na północy Republiki Środkowej Afryki.
urzędujący przewodniczący Rady. - (PT) Dziękuję, panie przewodniczący! Prezydencja portugalska docenia możliwość wymiany zdań na temat możliwości przeprowadzenia operacji w ramach EPBiO (europejskiej polityki bezpieczeństwa i obrony) we wschodnim Czadzie i na północnym wschodzie Republiki Środkowej Afryki. Konflikt w Darfurze nadal jest jednym z priorytetów polityki zagranicznej UE. Cieszymy się z postępów poczynionych ostatnio, a w szczególności, i po pierwsze, z powiadomienia o rozpoczęciu rozmów planowanym na 27 października pod auspicjami ONZ i specjalnego wysłannika Unii Afrykańskiej, których celem ma być znalezienie pokojowego rozwiązania konfliktu, które ma zwiększyć szanse na pokój w Darfurze. Po drugie za równie pozytywne wydarzenie uważamy jednogłośne uchwalenie rezolucji 1769 Rady Bezpieczeństwa w sprawie rozpoczęcia inicjatywy UNAMID (wspólnej operacji UE i UA w Darfurze), która doda dynamiki wysiłkom na rzecz rozwiązania konfliktu w Darfurze.
Jednakże, aby wysiłki te przyniosły odpowiednie efekty, należy zająć się konfliktem w Darfurze w szerszej perspektywie regionalnej. Negatywny wpływ konfliktu na sytuację humanitarną i poziom bezpieczeństwa w krajach sąsiednich, w szczególności w Czadzie i Republice Środkowej Afryki, jest powodem do niepokoju. Według nas nie jest możliwe znalezienie trwałego rozwiązania konfliktu w Darfurze bez ustabilizowania sytuacji w tych krajach.
Jak państwo wiedzą, przedstawiając wnioski z 23 lipca Rada podkreślała palącą potrzebę zajęcia się destabilizującymi skutkami kryzysu w Darfurze dla sytuacji humanitarnej i poziomu bezpieczeństwa w krajach sąsiednich i powtórzyła, że będzie wspierać wielopłaszczyznowe działania ONZ w tym zakresie na terenie wschodniego Czadu i północno-wschodniej części Republiki Środkowej Afryki.
Rada postanowiła również kontynuować prace nad ewentualną decyzją o operacji pomostowej w ramach EPBiO, która miałaby wspierać inicjatywy ONZ w celu zwiększenia bezpieczeństwa na tych terenach.
Przygotowania do tej operacji trwały przez całe lato. 12 września Rada przyjęła politykę zarządzania kryzysowego określającą główne parametry planowania tej właśnie operacji pomostowej. Szczególny nacisk położono na ochronę obywateli znajdujących się w niebezpieczeństwie, w szczególności uchodźców i osób przeniesionych, a także na ułatwienie dostarczania pomocy humanitarnej poprzez zwiększenie bezpieczeństwa w regionie.
Jeżeli chodzi o wewnętrzną sytuację polityczną obu tych krajów, Rada uważa, że misja powinna zachować niezależność, bezstronność i neutralność. Planowanie oparte na tych zasadach odbywa się zgodnie z procedurami zarządzania kryzysowego UE. Kolejnymi krokami będzie zatwierdzenie wspólnych działań nad koncepcją operacji oraz plan operacyjny obejmujący skład i rozłożenie sił. Operacja będzie trwała rok i oczekujemy, że zostanie później zastąpiona międzynarodową misją ONZ. Wszelkie działania w ramach EPBiO w Czadzie i Republice Środkowej Afryki muszą się opierać na rezolucji Rady Bezpieczeństwa ONZ i zostaną przeprowadzone przy ścisłej współpracy z ONZ i partnerami afrykańskimi.
UE popiera oświadczenie wydane 27 sierpnia przez przewodniczącego Rady Bezpieczeństwa ONZ, w którym mówi on o gotowości Rady Bezpieczeństwa to upoważnienia działań mających na celu wypracowanie wielopłaszczyznowej obecności we wschodnim Czadzie i w północno-wschodniej części Republiki Środkowej Afryki. Wszelkie działania UE na tych terenach muszą być uzupełnione odpowiednimi inicjatywami politycznymi, aby w sposób odpowiedni zaadresować regionalne problemy wywołane konfliktem w Darfurze. W szczególności, należy wspierać wszelkie wysiłki mające na celu normalizację stosunków między Czadem i Sudanem, zgodnie z porozumieniami w Trypolisie i Rijadzie. Sudan, Czad i Republika Środkowej Afryki powinny być również zachęcane do przestrzegania poczynionych zobowiązań związanych z niepopieraniem ruchów rebelianckich z ich terytoriów względem innych krajów.
Komisarz. - (FR) Pani przewodnicząca, panie i panowie! Wczorajsze przyjęcie przez Radę Bezpieczeństwa Narodów Zjednoczonych rezolucji 1778/2007 dotyczącej wykorzystania sił międzynarodowych we wschodniej części Czadu oraz północno-wschodniej części Republiki Środkowej Afryki otwiera drzwi Radzie Unii Europejskiej, aby zaakceptowała za kilka dni operację EPBiO w tych krajach. To duży postęp i mam nadzieję, że zostanie pozytywnie przyjęty. Regiony, których dotyczy ta operacja, znajdują się aktualnie w stanie ogólnej destabilizacji i braku bezpieczeństwa, co uderza w setki tysięcy cywilów, zmuszonych do życia w warunkach ekstremalnej bezbronności. Jak państwo wiecie, sytuacji tej nie można tłumaczyć jedynie jako efektu kryzysu w Darfurze i jego wpływu na Czad i Republikę Środkowej Afryki. Są jeszcze wewnętrzne tego przyczyny, właściwe dla każdego z tych państw, a zwłaszcza dla Czadu.
Stabilizacja na obszarach Czadu i Republiki Środkowej Afryki może być zapewniona jedynie poprzez akcję międzynarodową, a zwłaszcza działanie podjęte przez Unię Europejską, jeśli weźmie się pod uwagę kilka czynników. Są to, po pierwsze, jakość obecności militarnej w Czadzie i Republice Środkowej Afryki, po drugie, podejście, które weźmie pod uwagę nie tylko bezpieczeństwo, ale również dostarczenie pomocy i utworzenie struktur politycznych, i w końcu umiejętność powstrzymania jakiejkolwiek ingerencji Sudanu i regionu Darfuru w Czadzie i Republice Środkowej Afryki.
Pozwólcie mi państwo objaśnić pierwszy punkt: obszar ten podlega drugiemu filarowi. Członkowie Rady przedstawili swoje poglądy na ten temat i bez wątpienia będą mieli więcej do powiedzenia w najbliższych dniach. Ważnym elementem, który należy wziąć pod uwagę, przy wykorzystaniu europejskich sił obrony jest oczywiście potrzeba ochrony strefy humanitarnej. Dlatego moi pracownicy w Biurze Komisji Europejskiej ds. Pomocy Humanitarnej blisko współpracowali z osobami odpowiedzialnymi za planowanie wojskowe w Radzie - w celu upewnienia się, iż przestrzegane są odpowiednie mandaty oraz ma miejsce wysoki poziom współpracy pomiędzy agencjami wojskowymi i humanitarnymi. W szczególności było dla nas ważne, aby oficerowie łączności europejskich sił obrony byli obecni na miejscu, zapewniając bliskie więzy oraz stały przepływ informacji z organizacjami humanitarnymi.
Przejdę teraz do punktu drugiego. Środki zapewnione przez Komisję dotyczą trzech aspektów. Pierwszy obejmuje wsparcie bezpieczeństwa dla operacji policji czadyjskiej pod kierownictwem Narodów Zjednoczonych. Chodzi tu głównie o sfinansowanie szkolenia dla 800 czadyjskich policjantów, którzy staną się odpowiedzialni za utrzymanie porządku w obozach utworzonych dla uchodźców oraz przesiedleńców. Niezbędne jest, by ta akcja policji stanowiła przykład dla innych. Poza tym jest bardzo ważne, aby zostali oni dobrze przyjęci przez lokalną ludność. Na ten cel ma być zapewnione finansowanie poprzez narzędzie stabilności do sumy ok. 10 mln euro przed końcem 2007 roku.
Przejdę teraz do działań humanitarnych. W roku 2007 Komisja przyznała 30,5 mln euro na nadzwyczajną pomoc humanitarną oraz na międzysektorowe programy pomocowe utworzone w celu niesienia pomocy uchodźcom oraz ludności przesiedlanej wewnętrznie, jak ma to miejsce w Czadzie. Republika Środkowej Afryki otrzymała 8 mln euro pomocy i podobne sumy zostały przyznane na rok 2008.
Trzeci element dotyczy reintegracji i rehabilitacji. W krótkim czasie ma zostać uruchomione dodatkowe finansowanie z 9. Europejskiego Funduszu Rozwoju dla Czadu i Republiki Środkowej Afryki rzędu 13,1 mln euro. Program ten planowany jest jako kontynuacja działań Biura Komisji Europejskiej ds. Pomocy Humanitarnej, a jego celem jest stworzenia strategii rehabilitacji oraz przekształceń na drodze do rozwoju.
Panie i panowie! Te środki pomocy są niezbędne, ale muszą one zostać połączone z działaniami politycznymi. Jeśli ma zostać zapewniona trwała stabilizacja, działania podejmowane na poziomie międzynarodowym oraz europejskim muszą być uzupełnione dodatkowymi działaniami związanymi z przywróceniem rządów prawa, ożywieniem zarządzania gospodarczego, reformą systemów prawa i bezpieczeństwa oraz dążeniem do dialogu politycznego pomiędzy rządem a partiami opozycyjnymi. Nie trzeba mówić, iż to ważny element, zwłaszcza w świetle wyborów roku 2009.
Komisja nadal będzie opowiadać się za globalnym podejściem w Czadzie oraz w Republice Środkowej Afryki. Jednocześnie Komisja angażuje się aktywnie w rozwiązanie konfliktu w Darfurze, nie tylko poprzez dostarczanie pomocy humanitarnej oraz wsparcia na odbudowę, lecz również poprzez wspieranie procesu negocjacji i mediacji. Jeśli chodzi o tę kwestię, poinformowałem niedawno Sekretarza Generalnego Narodów Zjednoczonych, pana Ban Ki-moon oraz przewodniczącego Komisji Związku Afrykańskiego, pana Konaré, iż Komisja będzie świadczyć pomoc wspierającemu negocjacje Funduszowi Solidarności z Darfurem. Ponadto Komisja finansuje również inicjatywy, których celem jest zapewnienie zaangażowania społeczeństwa Darfuru w proces rozwiązania konfliktu.
w imieniu grupy PPE-DE. - (DE) Pani przewodnicząca, panie i panowie! W obliczu sytuacji humanitarnej w Czadzie, a zwłaszcza wzdłuż mierzącej 1360 km granicy z Sudanem, jak również na terenach graniczących z Republiką Środkowej Afryki, niezbędna jest interwencja społeczności międzynarodowej.
Byłem w Czadzie kilka dni temu i pobyt ten pozwolił mi na wyrobienie sobie opinii na temat panującej tam sytuacji. Ponad 400 000 uchodźców oraz przesiedleńców w obozach w strefie granicznej. Obozy te stale zagrożone są atakiem bandytów i łupiących je gangów, lecz również oddziałami milicji Janjaweed z Sudanu. Sytuacja w głębi kraju jest jeszcze trudniejsza. W związku z brakiem bezpieczeństwa coraz więcej osób poszukuje schronienia w obozach.
Aby ulżyć ciężkiej sytuacji tych ludzi, musi poprawić się bezpieczeństwo w regionie, tak aby mogli wrócić do swoich domów. Jest to trudne wyzwanie i aby mu podołać, należy działać wspólnie. Narody Zjednoczone zobowiązały się wesprzeć rozwój sił policyjnych, które z czasem będą mogły współpracować z siłami bezpieczeństwa. Z drugiej strony, Unia Europejska została poproszona o zapewnienie wojska w celu zwalczania milicji Janjaweed oraz bandytów i zapobieganiu atakom na uchodźców, przesiedleńców oraz ludność cywilną.
Wraz z projektem tej rezolucji Parlament Europejski wzmacnia tę operację, jednak pod następującymi warunkami: po pierwsze, jak pan wskazał, panie przewodniczący, panie komisarzu, negocjacje polityczne muszą toczyć się dalej, bowiem potrzebujemy w końcu rozwiązania politycznego. Jakkolwiek, jeśli wyślemy wojsko, musi posiadać ono rzeczywisty mandat na działanie, który pozwoli im powstrzymać milicję Janjaweed oraz bandytów.
Zabezpieczony musi zostać bardzo rozległy obszar. W związku z tym również siły muszą być wystarczająco duże, aby osiągnąć rzeczywistą poprawę w kwestiach bezpieczeństwa. Musi zostać jasno powiedziane, iż są to siły europejskie składające się z wielu państw. Siły Unii Europejskiej EUFOR powinny również zostać odpowiednio wyposażone, aby mogły wypełniać swoje zadania. W świetle stosunkowo niskiej siły wojska oraz wielkości obszarów granicznych, wymagane są wybitne specjalne jednostki służb specjalnych oraz duże umiejętności transportowe, jako że siła ta musi potrafić szybko lokalizować miejsca niebezpieczne oraz sprawnie dotrzeć do odpowiedniego punktu.
W żadnych okolicznościach nie powinniśmy pozwolić na to, aby doszło do sytuacji, w której z powodu samego mandatu albo braku sprzętu siły europejskie w Czadzie będą jedynie bronić samych siebie, a nie wypełnią swojego rzeczywistego zadania. Kolejnym warunkiem narzuconym przez Parlament Europejski jest zdefiniowanie jasnej strategii wycofania, którą powinny przewidzieć siły EUFOR po zakończeniu operacji przewidzianej na jeden rok.
W obecnym projekcie rezolucji Parlament Europejski również kładzie nacisk na fakt, iż w świetle złożonej sytuacji politycznej w regionie ta siła europejska w Czadzie powinna działać jako siła neutralna w celu zapewnienia bezpieczeństwa i ochrony ludności cywilnej. Wykorzystanie sił EUFOR w ubiegłym roku w Kongo pokazało, jak ważne mogą być dla sukcesu danej operacji wiarygodna bezstronność i niezależność operujących sił.
W obecnej sytuacji poprzez użycie siły przez ograniczony okres jednego roku Unia Europejska może przyczynić się do poprawy sytuacji humanitarnej oraz wesprzeć Unię Afrykańską dzięki wzięciu na siebie większej odpowiedzialności w regionie. Obydwa aspekty są niezbędne i proszę państwa o głosowanie za obecną rezolucją.
w imieniu grupy PSE. - (PT) Rezolucja Rady Bezpieczeństwa 1778, która została przyjęta wczoraj, ocenia, iż sytuacja w regionie granicznym pomiędzy Sudanem, Czadem i Republiką Środkowej Afryki stanowi zagrożenie dla pokoju i bezpieczeństwa międzynarodowego.
Wniosek Parlamentu w sprawie rezolucji uznaje tak groźność sytuacji, jak i odpowiedzialność Unii Europejskiej za zapewnienie ochrony. Znakomita większość posłów tego Parlamentu zgadza się z humanitarnymi organizacjami NGO, z uchodźcami z regionu, którzy żyją w fatalnych warunkach, oraz z faktem, iż panuje tam klimat ogólnego strachu; jak również z Sekretarzem Generalnym Narodów Zjednoczonych. Wszyscy mówią o naglącej potrzebie obecności międzynarodowej w tym regionie, której częścią musi być silny komponent wojskowy. Nie ma innego kraju ani wielostronnej organizacji niż Unia Europejska lepiej przygotowanej do efektywnego wypełnienia mandatu nadanego przez Rezolucję 1778. EPBiO jest organizacją dojrzałą i istnieje, aby działać w takich wypadkach.
W tym kontekście, jeśli chodzi o wysłanie sił wojskowych UE do regionu, Rada wraz z prezydencją portugalską mogą liczyć na wsparcie Parlamentu. Niemniej jednak, Parlament Europejski musi wyrazić troskę dotyczącą pewnych aspektów tej misji. Po pierwsze, obawiamy się, iż niechęć państw członkowskich co do zapewnienia minimalnego personelu i sprzętu wojskowego w dużym stopniu zmniejszy jej efektywność. Chciałabym dodać, iż im mniejsze będzie wsparcie innych państw członkowskich, tym wyraźniej będzie widoczny składnik francuski tej siły. Fundamentalne jest dla sukcesu tej misji, by była ona postrzegana jako bezstronna, a Francja nie jest postrzegana w tym regionie jako neutralny gracz.
Po drugie, Parlament zwraca się z prośbą, aby sile tej towarzyszyła ofensywa dyplomatyczna w regionie, aby popchnąć do przodu proces zgody narodowej w Czadzie i Republice Środkowej Afryki. Korzenie niestabilności, choć wiążą się z dramatem w Darfurze, są również wewnętrzne i mogą zostać pokonane jedynie poprzez wewnętrzne procesy polityczne. Jak zostało stwierdzone we wniosku Parlamentu w sprawie rezolucji: bez rzeczywistej zgody politycznej w regionie operacja Unii Europejskiej, planowana jedynie na okres 12 miesięcy, nie będzie mogła w sposób zrównoważony przyczynić się do pokoju w regionie.
Na koniec jeszcze jedno: Parlament przyjmuje z zadowoleniem mandat siły, która działać będzie zgodnie z Rozdziałem VII Karty Narodów Zjednoczonych. Niezbędne jest, by mandat ten był interpretowany na miejscu w sposób prawidłowy oraz by wojsko europejskie wykazywało się inicjatywą, jeśli chodzi o ochronę ludności cywilnej, tworzenie obszaru humanitarnego dla organizacji międzynarodowych oraz chronienie Misji Narodów Zjednoczonych w Republice Środkowej Afryki i Czadzie (MINURCAT). Historia współczesna pełna jest tragicznych przykładów, od Kigali do Srebrenicy, bezbronnej ludności cywilnej płacącej wysoką cenę za opieszałość bądź zbytnią skrupulatność wojsk międzynarodowych.
Następnym punkt stanowią oświadczenia Rady i Komisji na temat sytuacji w Birmie.
Pani przewodnicząca, panie komisarzu, panie i panowie! Ta debata oraz nasze dyskusje dotyczą konkretnych regionów i oczywiście Rada i prezydencja portugalska monitorują wydarzenia w Birmie z największą uwagą.
Mija już prawie 20 lat od wydarzeń roku 1988, od kiedy w Birmie mogliśmy obserwować ten rodzaj demonstracji, które obecnie się odbywają. Bez wątpienia to, co mówi wielu komentatorów na temat tych ostatnich wydarzeń, jest prawdziwe, a mianowicie, iż kraj znajduje się na rozdrożu, które ocenić można jako krytyczne.
Od samego początku sytuacja była delikatna i chociaż nie szczędziliśmy wysiłków, aby uniknąć przemocy ze strony władz birmańskich, dzisiejsze wydarzenia pokazują, że niestety junta wojskowa w Rangoon pozostaje głucha na powtarzające się apele społeczności międzynarodowej, jak ma to miejsce już od wielu, wielu lat.
Gdyby zająć się nią w odpowiedni sposób, sytuacja z ostatnich dni mogłaby stanowić bezprecedensową okazję do powzięcia pierwszych kroków na drodze w kierunku pilnych potrzeb politycznych i narodowej rewaluacji kraju. Mieliśmy nadzieję, iż junta posłucha wyraźnego przesłania przekazywanego przez demonstrantów, iż jej polityka nie odnosi sukcesów.
Co na samym początku było spontanicznym protestem wobec nieproporcjonalnej podwyżki cen paliwa, przerodziło się w wielki ruch protestu publicznego przeciwko polityce prowadzonej przez rząd dyktatorski.
Świadoma rosnącego w tym kraju napięcia, Unia Europejska nie stała z tyłu, przyglądając się pasywnie. Jeszcze w sierpniu zdecydowanie potępiła zatrzymanie wielu liderów opozycji, a zwłaszcza tzw. grupy Pokolenia '88, która protestowała przeciwko ponad 500% podwyżce cen paliwa. Wzywała do uwolnienia wszystkich więźniów politycznych i podkreślała potrzebę rozpoczęcia procesu otwarcia, pojednania i realizacji reform politycznych. Jeszcze wczoraj wysłaliśmy jasne przesłanie solidarności i wsparcia do populacji birmańskiej poprzez wspólne oświadczenia USA i UE przyjęte przez 27 ministrów spraw zagranicznych, którzy spotykają się w Nowym Jorku.
Wzywamy władze do szanowania praw mnichów, mniszek i zwykłych obywateli do pokojowego protestowania i kładziemy nacisk na fakt, iż ta sytuacja stanowi nową okazję do podjęcia próby rozwiązania wysoce skomplikowanych problemów Birmy.
W innym oświadczeniu, również wydanym wczoraj, Wysoki Przedstawiciel, Javier Solana, wezwał władze Birmy do umiaru i podkreślił, iż prawdziwy pokój, stabilizację i rozwój można osiągnąć jedynie poprzez reformy polityczne, przyznanie podstawowych praw i wolności oraz pełny udział wszystkich, których sprawy te dotyczą.
Dyskutowaliśmy również na temat tej sytuacji z niektórymi partnerami w rozmowach dwustronnych na marginesie Zgromadzenia Ogólnego ONZ w Nowym Jorku. W naszym stałym dialogu na temat Birmy z partnerami z regionu, włączając Chiny, Indie oraz kraje Stowarzyszenia Narodów Azji Południowo-Wschodniej, zachęcamy do regularnych rozmów z reżimem, kładąc szczególny nacisk na następujące punkty: po pierwsze, długoterminowa stabilizacja Birmy wymaga rzeczywistej transformacji, przede wszystkim politycznej; po drugie, otwarcie się kraju jest niezbędne dla rozwoju Birmy, jak również dla interesów jej sąsiadów oraz społeczności międzynarodowej jako całości. Zauważyliśmy także, iż Singapur, który obecnie przewodniczy krajom Stowarzyszenia Narodów Azji Południowo-Wschodniej, odpowiedział przynajmniej oświadczeniem narodowym, w którym ma nadzieję, iż obecne protesty mogą zostać rozwiązane w sposób pokojowy.
Ministrowie spraw zagranicznych UE rozmawiali na temat rozwoju sytuacji w Birmie podczas spotkania w Gymnich, które odbyło się na początku września, a wczoraj w Nowym Jorku, kiedy to spotkało się ich 27, ponownie zajęli się tematem. Ponadto, sprawa ta była dyskutowana przez Komitet polityki i bezpieczeństwa w Brukseli i omawiana w sposób bardziej szczegółowy w ramach Grupy Roboczej Azja-Oceania. Oczywiście oceniamy wszystkie możliwe opcje, jeśli chodzi o kolejną reakcję Unii Europejskiej i chociaż mamy nadzieję, iż sytuacja nie będzie się pogarszać, musimy być przygotowani na różne ewentualności. Przygotowujemy się również do dodatkowego działania poprzez kanały dyplomatyczne i pozostajemy w kontakcie z Narodami Zjednoczonymi, a zwłaszcza z Ibrahimem Gambarim, Specjalnym Wysłannikiem Sekretarza Generalnego, który spotkał się z prezydencją i instytucjami Unii Europejskiej w lipcu, innymi słowy, chwilę przed przerwą letnią. Pozostajemy również w bliskim kontakcie z naszymi kolegami z Genewy, gdzie wczoraj Rada Praw Człowieka przedstawiła ostre oświadczenie.
Zeszłej nocy, w związku z niepokojącymi wieściami, które dochodziły do nas z Rangoon, poczuliśmy się zobowiązani ponownie zwrócić do władz Birmy z prośbą o brak reakcji przemocą na pokojowe demonstracje ludzi. Jasno wspomnieliśmy możliwość zwiększenia istniejących sankcji tak, aby przesłanie było precyzyjne i bezpośrednie. W końcu jutro Komitet Stałych Przedstawicieli będzie rozmawiał na temat Birmy w sposób bardziej szczegółowy.
Komisarz. - (FR) Pani przewodnicząca, panie i panowie! Tak jak i w przypadku innych instytucji europejskich przedmiotem troski Komisji jest sytuacja w Birmie. Obserwujemy z bliska tragiczne wydarzenia z ostatnich tygodni, a nawet ostatnich kilku godzin, będące konsekwencją pokojowych protestów zorganizowanych przez mnichów buddyjskich.
Jak państwo wiecie, pan Reding przedstawił analizę ogólnej oceny sytuacji Komisji 6 września: powtarzające się łamanie praw człowieka, represje polityczne i ogólne pogorszenie się sytuacji gospodarczej. Powinienem również dodać do tej listy zarzutów łamania międzynarodowych praw człowieka popełnionych przez rząd Birmy, działania wobec cywilów i więźniów, łącznie z coraz większymi ograniczeniami nakładanymi na Międzynarodowy Komitet Czerwonego Krzyża, jeśli chodzi o jego pracę. W ostatnich tygodniach reżim zbierał gorzkie owoce wybuchowej sytuacji społecznej i politycznej, której autorem w pewnym stopniu jest on sam.
Co w takich okolicznościach powinno zostać zrobione? Mamy prawo myśleć, że ta sytuacja to takie déjà vu i powtarzają się represje z roku 1988, albo że doszliśmy do historycznego punktu zwrotnego. Jakkolwiek by nie było, wydarzenia w Birmie przyjmują nieoczekiwany obrót. Fakt, iż ruch masowych protestów- z około 100 000 ludzi, którzy wyszli na ulice Rangoon w zeszły poniedziałek- nie posiada żadnej agendy politycznej ani przedstawionych żądań, sprawia, że sytuacja staje się bardziej niestabilna i niepewna.
Oczywiście nie możemy wykluczyć tego, iż reżim straci kontrolę nad wydarzeniami w miarę podejmowania akcji przeciwko demonstracjom. Bez wątpienia zastraszanie, aresztowania i blokady dróg, których jesteśmy świadkami, wskazują na to, iż sytuacja zwraca się ku cięższej linii działań. Aresztowania, do których doszło dziś rano, brutalny sposób, w jaki interweniowały władze, oraz fakt, iż zostały zgłoszone ofiary, mogą służyć jedynie temu, abyśmy zwiększyli naszą troskę. W takich okolicznościach naszym podstawowym celem musi być zapobieganie reakcji przemocy ze strony rządu i wywieranie nacisku na władze, aby zachowała jak największy umiar. Bezpieczeństwo i dobry stan Aung San Suu Kyi jest oczywiście jedną z najważniejszych dla nas kwestii.
Z drugiej jednak strony w pewnym sensie protesty te stały się szansą. Pokazują reżimowi, a przynajmniej tym jego członkom, którzy nadal mają pewną percepcję rzeczywistości, że złe zarządzanie polityczne i gospodarcze oznacza, że ludzie się już nie boją wychodzić na ulicę, aby wyrazić swój gniew zrodzony z desperacji, którą czują już o wiele za długo.
Kolejną sprawą, na której zależy Komisji, jest sprawienie, by społeczność międzynarodowa przekonała rząd do wykonania gestów niezbędnych do odbudowania minimum pewności, żeby w ten sposób stworzyć warunki na bazie których będzie można stworzyć drogę do pojednania. Reżim musi słuchać aspiracji ludzi do otwartości i demokracji. Każde rozwiązanie obecnego kryzysu musi uwzględniać przejrzysty proces, który pozwoli wszystkim zainteresowanym stronom na współudział i pojednanie, które pozwoli w pełni przyczynić się do politycznej i gospodarczej przyszłości kraju. Taka jest wiadomość, którą moja koleżanka Benita Ferrero-Waldner przekazała naszym krajom partnerskim podczas spotkania, które odbyło się razem ze Zgromadzeniem Głównym Narodów Zjednoczonych.
Niezbędne jest również, aby kraje graniczące z Birmą zostały uświadomione co do ich zobowiązań. Sądzę, iż Chiny zdały już sobie sprawę z tego, iż taka wybuchowa sytuacja nie służy ich długoterminowym interesom i że powinny one wykorzystać swoje wpływy w sposób zdecydowany. Niemniej jednak, trzeba również przekonać Indie, Japonię i Koreę Południową, a więc kraje, które w znaczny sposób przyczyniły się do potrzeb gospodarczych reżimu Birmy, aby uczyniły więcej w kwestii rozwiązania obecnego kryzysu. Kraje Stowarzyszenia Narodów Azji Południowo-Wschodniej muszą również być bardziej stanowcze, jeśli chodzi o wyrażanie swoich poglądów. Każde pogorszenie się sytuacji w Birmie może mieć jedynie negatywne konsekwencje dla całego regionu.
Na koniec, Komisja przyjmuje z zadowoleniem szczególną rolę odgrywaną przez Narody Zjednoczone, a konkretnie pozytywne działania jej specjalnego wysłannika Ibrahima Gambari, którego zbliżająca się wizyta w Rangoon będzie jak największej wagi. Jeśli władze Birmy ponownie wybiorą drogę represji, wpędzi to kraj w jeszcze większą izolację międzynarodową, połączoną z dalszym cierpieniem ludności. Jeśli zaś władze wybiorą otwarty i demokratyczny dialog, będą musiały wyjaśnić swoją ścieżkę drogową dla kraju, dać mocne postanowienia w kwestii wskazania daty wolnych wyborów oraz rozpocząć szczery dialog ze swoimi partnerami. W takich okolicznościach władze Birmy będą mogły liczyć na wsparcie Unii Europejskiej i innych państw partnerskich.
w imieniu grupy PPE-DE. - Pani przewodnicząca! Unia Europejska szczyci się swoim przywiązaniem do praw człowieka, a jednocześnie wydaje się niezdolna do skutecznego działania skierowanego przeciwko tyrańskim rządom na świecie, które mimo upływu lat nadal ciemiężą swoje narody. Panuje tu sposób myślenia, który zakłada, że wystarczy wydać oświadczenia czy wspólne stanowisko. Pan przewodniczący powiedział w poprzedniej debacie, że musimy sprostać naszym deklaracjom. Zgadzam się z nim.
W czasie mojej pracy w tym Parlamencie walczyłem przeciwko dwóm szczególnie podłym reżimom: prezydenta Mugabe w Zimbabwe i wojskowej junty w Birmie. Oba reżimy przyciągnęły uwagę UE, ale nic z tego nie wynikło. Powinniśmy się wstydzić.
Dzisiaj nasze oczy skierowane są ku Birmie, gdzie w ubiegłym tygodniu Sojusz Wszystkich Buddyjskich Mnichów Birmańskich odważnie poprowadził masowe protesty uliczne w Rangunie i wielu innych częściach Birmy. Z przerażeniem widzimy, jak dramatyczna sytuacja przerodziła się w tragedię. Świat obiegły zdjęcia rannych mnichów, płonących pagód i poturbowanej ludności cywilnej - brutalnego początku rozprawy sił bezpieczeństwa. Doniesienia mówią o co najmniej pięciu ofiarach śmiertelnych i setkach rannych. Stacja radiowa Demokratyczny Głos Birmy prawie tydzień temu ostrzegła nas, że rząd wydał zgodę na użycie broni palnej i przygotował się do siłowego zakończenia pokojowych demonstracji.
Nadszedł czas, abyśmy przestali załamywać ręce i spoważnieli. Nie mam żadnych złudzeń. Tak jak w przypadku Zimbabwe, kluczem do zmian w Birmie są kraje sąsiednie, w szczególności Chiny. Chiny są największym inwestorem, partnerem handlowym i dostawcą broni do Birmy. Gościmy dziś w Parlamencie chińską delegację parlamentarną wysokiego szczebla, której przewodniczy pan Wang Yingfan, wpływowy członek Ogólnochińskiego Zgromadzenia Przedstawicieli Ludowych. Zaapelowałem do niego dziś rano, by Chiny podjęły kroki przeciwko reżimowi w Birmie. Podtrzymał stanowisko Chin dotyczące nieangażowania się w wewnętrzne sprawy innych państw, choć jednocześnie zapewnił, że Chiny będą odgrywać cichą, ale poważną rolę i wezwą birmański rząd do większej elastyczności i bardziej pozytywnego podejścia. Zobaczymy, jakie efekty to przyniesie.
Wczoraj prezydencja Unii Europejskiej ogłosiła, że wprowadzi surowsze sankcje w przypadku użycia siły. Akty przemocy miały miejsce i musimy nałożyć surowsze sankcje, jeśli UE chce zachować jakąkolwiek wiarygodność na arenie międzynarodowej. Musimy dać jasno do zrozumienia, że tym razem dotrzymamy słowa i utrzymamy sankcje. Nie może się powtórzyć haniebne wydarzenie z maja, kiedy to minister spraw zagranicznych Birmy został dopuszczony do uczestnictwa w spotkaniu szczytu państw ASEM w Niemczech, co było jawnym naruszeniem zakazu wjazdu na terytorium UE.
Gdy jesteśmy już przy sankcjach, nie możemy ignorować faktu, że TOTAL Oil pozostaje jednym z nielicznych inwestorów zagranicznych w Birmie. TOTAL bezpośrednio pomaga wzmacniać wojskową juntę, każdego roku dostarczając reżimowi setki milionów dolarów na utrzymanie jednej z największych armii na świecie.
Od dawna debatujemy nad kryzysem w Birmie, a teraz nadszedł czas na działanie. Pamiętajmy, że ludzie, którzy odegrali zasadniczą rolę w masakrze demonstrantów sprzed 20 lat, piastują prominentne stanowiska w obecnym reżimie. Szkoda, że Rada i Komisja nie wsłuchiwały się uważniej w głos Parlamentu w tej sprawie na przestrzeni ostatnich lat.
Dziś po raz kolejny zgłaszamy zdecydowaną rezolucję - jest ona krótka i zrozumiała. Kierujemy do birmańskich władz następujący przekaz: natychmiast uwolnijcie Aung San Suu Kyi, zostawcie demonstrantów w spokoju i zwołajcie Konwent Narodowy z udziałem Narodowej Ligi na rzecz Demokracji. Apelujemy do Rady Bezpieczeństwa ONZ o zwołanie spotkania i zajęcie się sytuacją w Birmie, a następnie o niezwłoczne delegowanie swojego specjalnego wysłannika do tego kraju. Od Rady i Komisji oczekujemy, że nawiążą rozmowy ze Stanami Zjednoczonymi i ASEAN w celu przygotowania skoordynowanych środków przeciwko reżimowi w Birmie, w tym sankcji gospodarczych, w sytuacji, gdy reżim użyje siły i nie zachowa się w oczekiwany przez nas sposób.
w imieniu grupy PSE. - (DE) Pani przewodnicząca, panie i panowie! Europa, a właściwie cały świat, patrzy na Birmę. Dziś po raz pierwszy polała się krew, jak wspomniał już kolega poseł ze Zjednoczonego Królestwa, nie da się już tego ukryć i jest to nowa sytuacja dla tej debaty.
Pytanie nr 1 jest nie do przyjęcia (Załącznik II, Część A, ustęp 2 Regulaminu).
Projekt Galileo jest niezwykle ważnym projektem dla Unii Europejskiej, ponieważ stanowi rezultat badań dotyczących przestrzeni kosmicznej i współpracy pomiędzy państwami członkowskimi i można odnieść go do wielu obszarów, włączając transport.
Biorąc pod uwagę obecny brak finansowania projektu, chciałabym zapytać Radę, jakie środki zamierza podjąć w celu rozwiązania tej sytuacji, jak również jaki rodzaj współpracy z krajami trzecimi, takimi jak Indie, ma na myśli Unia Europejska jeśli chodzi o ten projekt?
urzędujący przewodniczący Rady. - (PT) Jak wie szanowna pani poseł, podczas spotkania od 6 do 8 czerwca 2007 Rada przeanalizowała dogłębnie sytuację projektu Galileo i przyjęła rezolucję. W rezolucji tej Rada zachęca Komisję do prezentowania propozycji dotyczących różnych aspektów projektu Galileo. Od tego czasu Komisja przyjęła te propozycje (19 listopada), a teraz mamy nadzieję, iż odpowiednie kompetentne ciała Rady przeanalizują je w celu powzięcia wspólnej decyzji na temat implementacji projektu Galileo, włączając finansowanie publiczne oraz różne sposoby publicznego udziału, jeszcze przed końcem tego roku.
Jeśli chodzi o współpracę z krajami trzecimi należy przypomnieć, iż Rada przykłada największą wagę do współpracy z państwami, które nie należą do Unii Europejskiej. Jak państwo wiecie od roku 2001 zostało podpisanych wiele porozumień w związku z projektem Galileo, z takimi państwami spoza UE jak Chiny, Izrael i Ukraina. Kraje te przekazują swoje wsparcie programowi Galileo w formie określenia systemu, badań oraz współpracy przemysłowej.
Jeśli chodzi o konkretny przypadek Indii, porozumienie o współpracy zostało podpisane przez Komisję i negocjatorów hinduskich w New Delhi 7 września 2005. Niemniej jednak, Komisja zdecydowała kontynuować konsultacje z władzami Indii w celu dostosowania tego porozumienia do standardowych porozumień dotyczących projektu Galileo i uwzględniając ostatnie postępy w projekcie. Jeśli chodzi o konkretne zasady, Rada musi poczekać na propozycję Komisji zanim podejmie decyzję na ten temat.
W celu lepszego zdefiniowania pozycji krajów trzecich, 22 marca tego roku Rada przyjęła decyzję autoryzującą Komisję do negocjacji z krajami spoza UE w celu podpisania porozumień dotyczących ich członkostwa jako krajów stowarzyszonych Europejskiego Organ Nadzoru Globalnego Systemu Nawigacji Satelitarnej.
Głównym celem tej decyzji jest zapewnienie zharmonizowanego podejścia dotyczącego wszystkich krajów spoza UE poprzez jasne zdefiniowanie ich uczestnictwa w ramach Europejskiego Organu Nadzoru.
(RO) Panie przewodniczący! Pragnę podziękować Sekretarzowi Stanu za przedstawione informacje. Niemniej jednak chciałabym wrócić do pierwszej części mojego pytania, a mianowicie do finansowania projektu GALILEO. Chciałabym, aby Sekretarz Stanu powiedział nam więcej o sposobie finansowania tego projektu i sposobie, w jaki przeanalizowana została propozycja Komisji oraz jaka będzie decyzja Rady w następnym okresie.
(PT) Nie mogę przewidzieć, jaka będzie decyzja Rady na tematy, które są dopiero dyskutowane, a zwłaszcza w kwestii finansowania. Sprawa ta musi oczywiście zostać przedyskutowana przez Radę wraz z innymi kwestiami przedstawionymi w ostatnich propozycjach Komisji. Mogę zapewnić szanowną panią poseł do dwóch kwestii: po pierwsze, prezydencja rozumie, iż Galileo jest projektem strategicznym dla Unii Europejskiej, a w związku z tym w taki sposób kwestia ta będzie traktowana, innymi słowy, jako projekt o strategicznym znaczeniu; po drugie, prezydencja zrobi, co tylko będzie możliwe, aby dojść do porozumienia w kwestii głównych aspektów projektu Galileo podczas prezydencji portugalskiej.
- (ES) Panie przewodniczący, panie urzędujący przewodniczący Rady! Zgadzam się z tym, iż Galileo jest priorytetowym projektem dla UE, jednak rolnicy zmartwieni są tym, iż Komisja przedstawiła pomysł wykorzystania dodatkowych funduszy Wspólnej polityki rolnej do finansowania projektu Galileo. Jako że w roku 2007 najwyraźniej pozostały środki, martwią się oni o swoją przyszłość.
Moje pytanie do Rady jest następujące: czy różne rządy, czy UE-27 zgadza się na to, iż powinien być to projekt priorytetowy, a środki powinny być przekazywane bądź drogą nadzwyczajnych kontrybucji, bądź wykorzystując środki pozostałe w danym roku z budżetu unijnego?
(PT) Dziękuję panie przewodniczący! Wydaje mi się, że odpowiedziałem już na to pytanie w mojej poprzedniej odpowiedzi. Sprawa finansowania nadal jest dyskutowana. Rada musi to przedyskutować, jako że w tej kwestii nie została jeszcze podjęta żadna decyzja. Oczywiście oczekuje się, iż państwa członkowskie będą miały różne opinie na ten temat. Niemniej jednak uważam, iż faktycznie jest pomiędzy nami zgoda co do strategicznej natury tego projektu.
Jaka jest opinia Rady na temat obecnego stanu reform, a zwłaszcza reformy konstytucyjnej i reformy Porozumienia z Dayton w Bośni i Hercegowinie i jakie Rada planuje działania prowadzące do dalszej odnowy i integracji tego kraju?
Panie i panowie! Unia Europejska przeanalizuje i oceni obecny proces reform w Bośni i Hercegowinie w corocznym sprawozdaniu na temat poczynionych postępów, które jak zwykle planowane jest na listopad.
Rada powtarzała przy rozmaitych okazjach, jak ważna jest szybka implementacja czterech głównych warunków niezbędnych do zamknięcia negocjacji na temat Porozumienia o Stabilizacji i Stowarzyszeniu, jak zostało to wytyczone we wnioskach Rady z 12 grudnia 2005, a zwłaszcza implementacja reformy policji. Niemniej jednak, jak państwo wiecie, sytuacja polityczna w ostatnich miesiącach pozostawała napięta z powodu radykalizowania się pozycji głównych bośniackich liderów politycznych. W chwili obecnej wydaje się, iż będzie niezwykle trudne dojść do porozumienia na temat agendy reform, a szczególnie w kwestii restrukturyzacji sił policyjnych.
Wysoki Przedstawiciel, pan Solana, spotkał się z Miroslavem Lajčákiem, Specjalnym Przedstawicielem UE ds. Bośni i Hercegowiny, dnia 10 września. Podczas tego spotkania, które miało miejsce w Brukseli, Solana wyraził swoje pełne poparcie dla pracy Specjalnego Przedstawiciela UE i jego wysiłków w sprawie znalezienia kompromisu w kwestii reformy policyjnej z politycznymi liderami z Bośni i Hercegowiny.
Sekretarz Generalny i Wysoki Przedstawiciel, pan Solana, zwrócił się do liderów bośniackich ze zdecydowaną sugestią konstruktywnego zaangażowania się w ostatnią inicjatywę przedstawioną przez Specjalnego Wysłannika, aby usunąć ostatnią przeszkodę uniemożliwiającą Bośni i Hercegowinie zakończenie prac nad Porozumieniem o Stabilizacji i Stowarzyszeniu z Unia Europejską. Wezwał również władze tego kraju do odpowiedzialnego zachowania dla dobra obywateli Bośni i Hercegowiny.
Rada wyraziła również swoje poparcie dla wysiłków, które zostały poczynione w Bośni i Hercegowinie w kwestii reform konstytucyjnych z widokiem na stworzenie bardziej funkcjonalnych struktur państwowych, które będą w stanie osiągnąć standardy europejskie. Potrzebne są dalsze wysiłki, aby dalej zwiększać efektywność instytucji wykonawczych i legislacyjnych, a ponadto musimy wzmocnić moc administracyjną i koordynacyjną pomiędzy państwem i jego organami.
Jeśli chodzi o Instrument pomocy przedakcesyjnej, Unia Europejska zabezpieczyła 1 mln euro na reformę konstytucyjną w Bośni i Hercegowinie. Jak państwo wiecie, Rada przyjęła również 7 lutego 2007 wspólne działanie wprowadzające poprawki oraz rozszerzające mandat Specjalnego Przedstawiciela UE w Bośni i Hercegowinie. W ramach tego poprawionego mandatu Specjalny Przedstawiciel UE będzie zapewniał porady polityczne i oferował swoje usługi w procesie reformy konstytucyjnej.
(DE) Bośnia i Hercegowina tylko wówczas będą miały przed sobą przyszłość, jeśli zmienią się w federację obejmującą trzy składające się na nią narody w sposób równościowy, uwzględniając nie tylko obywateli Hercegowiny, ale również Chorwatów z Bośni Środkowej. Moje pytanie jest dość konkretne: co można zrobić, gdy jednostka taka jak Republika Serbska blokuje reformy policyjne oraz powrót uchodźców, a UE jedynie wywiera zewnętrzną presję na państwie jako całości? Czy zwracacie się również do konkretnych jednostek i wywieracie na nich presję, czy też może to zostać zrobione jedynie przez państwo centralne? Jeśli tak, staje się to bardzo trudne.
(PT) Panie przewodniczący, szanowny panie pośle! Mogę powiedzieć na ten temat, iż Unia Europejska robi wszystko, co jest możliwe, poprzez dostępne środki dyplomatyczne, a zwłaszcza poprzez działania swojego Specjalnego Przedstawiciela, aby pokonać obecny impas w reformach konstytucyjnych, a zwłaszcza jeśli chodzi o reformę policji, oraz usunąć pojawiające się przeszkody. Takie jest nasze zobowiązanie.
Rada weźmie oczywiście pod uwagę propozycje i sugestie, które mogą zostać poczynione przez Specjalnego Przedstawiciela jako rezultat jego obecności na miejscu zdarzeń. Jak szanowny pan poseł może sobie wyobrazić, Rada jest świadoma kompleksowości sytuacji, a szczególnie pilnej potrzeby poradzenia sobie z impasem, w którym obecnie tkwimy.
(DE) Jak wie Sekretarz Stanu, potencjalne członkowstwo w UE jest silną siłą motywującą do reform politycznych i gospodarczych we wszystkich krajach bałkańskich. Mają przecież miejsce bardzo intensywne negocjacje z Chorwacją. Czy Rada może przedstawić przegląd stanu negocjacji z Chorwacją, a przede wszystkim, jak są implementowane porozumienia o stowarzyszeniu z innymi państwami i czy dobrze funkcjonują?
Następnym punktem porządku dziennego jest sprawozdanie w sprawie zobowiązań dostawców usług transgranicznych, które w imieniu Komisji Rynku Wewnętrznego i Ochrony Konsumentów przygotował Lasse Lehtinen.
sprawozdawca. - (FI) Panie przewodniczący! Przede wszystkim pragnę złożyć podziękowania sprawozdawcom pomocniczym za ich wsparcie i wspaniałą współpracę, dziękuję obecnej tu pani poseł Wallis, a szczególnie panu posłowi Hatzidakisowi. Pan poseł był tak kompetentny w tej dziedzinie, że od razu został mianowany, by dołączyć do rządu w moim kraju. Jestem wdzięczny i cieszę się, że zarówno pani posłanka Harbour, jak i pani posłanka Kauppi są dzisiaj obecne.
Rynek wewnętrzny, jak wiemy, jest oparty na czterech swobodach, z których jedna - transgraniczny przepływ usług - nie działa jednak prawidłowo. Dyrektywa w sprawie usług, która została uchwalona w tej Izbie rok temu, poprawi tę sytuację po wdrożeniu jej przez państwa członkowskie, na co przewidziano okres dwóch lat - lecz prawdopodobnie to nie będzie poprawa wystarczająca.
Nie można oczywiście pod żadnym względem porównywać usług do produktów, choć usługi będą w przyszłości odgrywały bardziej istotną rolę niż obecnie. Usługi wysokiej jakości, a w szczególności usługi transgraniczne są przyszłością tego kontynentu. Problem polega na tym, że dorobek prawny nie chroni konsumentów, którzy kupują usługi, w takim samym stopniu, co konsumentów kupujących produkty. Konsumenci europejscy są w niewielkim stopniu przekonani do konsumpcji transgranicznej, ponieważ jakość usług i poziom ochrony jest zróżnicowany w zależności od kraju.
Unia posiada prawodawstwo na szczeblu wspólnotowym w wielu obszarach, ale nie dysponuje wspólnymi przepisami w zakresie usług. Konsumenci, podobnie jak dostawcy usług, nie zawsze umieją stwierdzić, którego państwa członkowskiego prawodawstwo ma zastosowanie w przypadku sporu. Dzieje się tak częściowo dlatego, że konsumenci obawiają się korzystać z usług oferowanych przez dostawców zagranicznych.
Moim zdaniem Unia powinna porozumieć się w sprawie wspólnych przepisów i obowiązków, które powinny dotyczyć dostawców usług. Przyniosłoby to korzyści nie tylko konsumentom, ale też samym dostawcom usług. Komisja, kiedy będzie zajmować się kwestią obowiązków dostawców usług, nie powinna dokonywać rozróżnienia pomiędzy usługami świadczonymi przez dostawców prywatnych czy publicznych. Oba rodzaje usług powinny wejść w zakres stosowania dyrektyw dotyczących ochrony konsumentów.
W 1990 r. Komisja przedstawiła wniosek dotyczący obowiązków transgranicznych dostawców usług. Jednak musiała ten wniosek wycofać ze względu na brak woli politycznej. Niemniej jednak teraz ponownie sprzyja nam wola polityczna. Jeśli przedmiotowe sprawozdanie zostanie przyjęte, Komisja powinna przedłożyć przed upływem 12 miesięcy przynajmniej program prac dotyczący konieczności wprowadzenia instrumentu horyzontalnego.
Musimy opierać się na podstawowych przepisach ogólnych, które dają konsumentom możliwość, według ich uznania, otrzymania odpowiedniej informacji o cenach, warunkach umowy i środkach naprawczych w przypadku wadliwej bądź opóźnionej usługi.
Komisja powinna także uwzględnić wpływ inicjatyw w tym zakresie na warunki działania małych i średnich przedsiębiorstw. Nie wszystkie z tych kwestii zostały poruszone w zielonej księdze na temat ochrony konsumentów, ale uwzględniono je w przedmiotowym sprawozdaniu.
Mam nadzieję, że otrzymam jak największe poparcie dla tego sprawozdania.
komisarz. - Panie przewodniczący! Mam przyjemność reprezentować dzisiaj Komisję w tej bardzo ważnej dyskusji dotyczącej zaufania konsumentów do rynku wewnętrznego. Chciałabym pogratulować sprawozdawcy, panu Lehtinenowi, i sprawozdawcom posiłkowym z Komisji Rynku Wewnętrznego i Ochrony Konsumentów bardzo dużej ambicji, którą wykazali przygotowując to sprawozdanie.
Na początku chciałabym zaznaczyć, że Komisja zgadza się z treścią sprawozdania w kwestii konieczności zwiększenia poziomu zaufania konsumentów do rynku wewnętrznego; naszej uwagi wymaga zwłaszcza wewnętrzny rynek usług dla klientów. Zatem priorytetem Komisji jest umożliwienie konsumentom europejskim czerpanie większych korzyści z rynku wewnętrznego; jestem wdzięczna Parlamentowi za wsparcie w tej kwestii.
Komisja podjęła już kilka inicjatyw mających zwiększyć zaufanie konsumentów do rynku wewnętrznego. Chciałabym wspomnieć o dwóch: europejskim prawie ochrony konsumentów i dyrektywie usługowej.
Obecnie dorobek wspólnotowy w dziedzinie praw konsumenta określa szereg zobowiązań dostawców usług transgranicznych. Na przykład, reguluje on obowiązki informacyjne przedsiębiorców sprzedających usługi na odległość lub w miejscu zamieszkania konsumenta. Zapewnia również konsumentom ochronę przed nieuczciwymi warunkami umów o świadczenie usług. Ponadto w ramach trwającego przeglądu tego dorobku Komisja wypowie się, czy istnieje dodatkowa potrzeba zajęcia się zobowiązaniami dostawców usług oraz prawami konsumentów w tych obszarach.
Następnie dyrektywa usługowa: znacie ją państwo bardzo dobrze, niedawno ją omawialiście. Poprawia sytuację konsumentów na wewnętrznym rynku usług. Dzięki niej konsumenci będą lepiej poinformowani przez przedsiębiorstwa i uzyskają lepszą pomoc od władz publicznych; ponadto dyrektywa ta nakłada na dostawców usług szereg jasnych i konkretnych obowiązków.
Komisji oczywiście bardzo zależy na prawidłowym wdrożeniu tej dyrektywy we wszystkich państwach członkowskich i wierzymy, że obie te inicjatywy będą miały daleko idące skutki, ponieważ możemy oczekiwać, iż spowodują one rzeczywiste zmiany na wewnętrznym rynku usług dla klientów, gdy tylko prace nad dyrektywą usługową zostaną ukończone, a przegląd dorobku wspólnotowego w dziedzinie praw konsumenta przyniesie wyniki.
Zważywszy powyższe, muszę również podkreślić, że na obecnym etapie w kwestii konieczności osobnego instrumentu horyzontalnego dotyczącego zobowiązań dostawców usług transgranicznych Komisja przyjęła stanowisko odmienne od przedstawionego w sprawozdaniu pana Lehtinena z tego prostego powodu, że według nas powinniśmy przede wszystkim zrealizować nasze nieukończone inicjatywy, zanim w razie konieczności zajmiemy się osobnym instrumentem horyzontalnym. Dlatego chciałabym podziękować państwu za zaangażowanie w pomoc we wdrażaniu tych dwóch instrumentów i w pomoc obywatelom Europy w pełnym korzystaniu z zalet wewnętrznego rynku usług. Wiem, że moi koledzy, komisarz Kuneva i komisarz McCrevy, cieszą się na możliwość dyskusji i pracy z państwem przy ustanawianiu rynku wewnętrznego razem z Parlamentem, który jest prawdziwym przedstawicielem obywateli europejskich.
Tak więc dziękuję państwu za współpracę, dziękuję za otwartość, jestem również pewna, że dwoje moich kolegów - i cała Komisja - nadal będzie ściśle współpracować z Parlamentem.
Dziękuję, pani komisarz. Chciałbym przypomnieć, że wszystkie uwagi powinny być kierowane do przewodniczącego. Jest już późno i zostało nas niewielu, ale jest to drobny punkt protokołu. Jestem jednak pewien, że pan Lehtinen przyjął pani uwagi.
sprawozdawczyni komisji opiniodawczej JURI. - Panie przewodniczący! Chciałabym pogratulować posłowi sprawozdawcy, który, tak jak ja, wydaje się tracić głos. Zdaje się, że większość z nas w Strasburgu cierpi w tym tygodniu na ból gardła.
Reprezentuję Komisję Prawną, jestem autorką jej opinii. Chciałabym zaznaczyć, że w pełni zgadzamy się z oceną Komisji Rynku Wewnętrznego i Ochrony Konsumentów dotyczącą wagi sektora usług dla rozwoju Unii Europejskiej. Misją samobójczą dla Unii Europejskiej oraz naszych celów konkurencyjności byłoby zaniedbanie rozwoju sektora usług i ukończenia procesu tworzenia rynku wewnętrznego w tym zakresie. Naprawdę uważam, że z tych 11,7 mln miejsc pracy utworzonych w Unii Europejskiej w ciągu ostatnich ośmiu lat, prawie 100% nowych miejsc pracy w ujęciu netto przypada na sektor usług, a potwierdzają to codzienne statystyki. Muszę jednakże być - jak mówimy po fińsku fakkijuristi - nudnym prawnikiem i wprowadzić do debaty punkt widzenia Komisji Prawnej.
Przede wszystkim zgadzamy się z poglądem Komisji, że w tej chwili jest prawdopodobnie zbyt wcześnie na dalekosiężne, nowe narzędzie horyzontalne mające rozwiązać kwestie zobowiązań. W tej chwili mamy kilka oczekujących inicjatyw, które mają na celu zapewnianie pewności prawnej, takich jak Rzym I, Rzym II, a także zielona księga w sprawie przeglądu dorobku wspólnotowego w dziedzinie praw konsumenta.
Chciałabym również zauważyć, że art. 5 wniosku dotyczącego zobowiązań umownych (Rzym I) jest konieczny do określenia, czy stosuje się prawo ochrony konsumentów kraju pochodzenia czy kraju klienta. Jest to zwłaszcza ważne dla mniejszych państw członkowskich, gdzie możemy mieć do czynienia z brakiem podaży nowych usług, jeżeli kwestia art. 5 nie zostanie odpowiednio rozwiązana.
Wyrażamy również żal w związku z faktem aktualnego współistnienia różnych instrumentów legislacyjnych. Czasami nie wiadomo, który system prawny ma zastosowanie w odniesieniu do poszczególnych aspektów działalności sektora usług - czy należy przestrzegać przepisów prawa cywilnego państwa przyjmującego czy państwa pochodzenia oraz czy zastosowanie ma reżim regulacyjny państwa przyjmującego czy państwa pochodzenia. Konieczne jest również, abyśmy mogli oprzeć się na orzecznictwie Europejskiego Trybunału Sprawiedliwości w tym zakresie.
Poza tym chciałabym podkreślić, że usługi transgraniczne świadczone są na wiele różnych sposobów. Niektóre są sprzedawane przez Internet, niektórzy klienci odbywają podróż do innego kraju po usługę lub usługodawca przyjeżdża do kraju rodzimego konsumenta.
Uważam, że funkcjonowanie wewnętrznego rynku usług, ram prawnych opartych na zasadzie kraju pochodzenia, zależy od jasności odpowiednich środków - zarówno z prawnego, jaki praktycznego punktu widzenia - i możliwe, że jest jeszcze zbyt wcześnie na podejmowanie faktycznych działań. Jak powiedziała pani komisarz, teraz jest odpowiedni moment na wprowadzenie w życie efektów pracy, którą wykonaliśmy w ostatnich latach.
Jeżeli ktoś z państwa chce złożyć jakieś oświadczenie, można to zrobić w formie pisemnej podczas głosowania.
w imieniu grupy PPE-DE. - Panie przewodniczący! Wypowiem się w imieniu mojego przyjaciela i dawnego kolegi z tego Parlamentu, Konstantinosa Hatzidakisa, który, jak powiedział pan Lehtinen, został awansowany na stanowisko ministra transportu w rządzie Grecji. Chciałbym podziękować mu za jego pracę w Komisji Rynku Wewnętrznego i Ochrony Konsumentów. Ja przejmuję pracę tam, gdzie on ją zakończył - prawie u kresu.
Chciałbym podziękować panu Lehtinenowi, gdyż do tej pory nie zauważono, że, o ile mi wiadomo, jest to pierwsze sprawozdanie, w przypadku którego występuje on w roli sprawozdawcy. Niektórzy z państwa zapewne wiedzą, że jest on wybitnym autorem, chociaż nie uważam, aby to właśnie było jego największe dzieło. Mam nadzieję, że nie będzie miał mi tego za złe. Mam egzemplarz jego książki Blood, Sweat and Bears, który dostałem od niego do przeczytania, i wydaje mi się, że przygotowanie sprawozdania okupił własną krwią i potem. Jest to bardzo ważne sprawozdanie, muszę jednak powiedzieć, że z naszej strony zgadzamy się z punktem widzenia, który przyjęły pani Kauppi i komisarz Reding.
Następnym punktem jest sprawozdanie w sprawie i2010: biblioteki cyfrowe, które w imieniu Komisji Kultury i Edukacji przygotowała Marie-Hélène Descamps.
Ponownie ponad 50% mówców w tej debacie stanowią kobiety; pierwszą z nich jest sprawozdawczyni Marie-Hélène Descamps.
sprawozdawczyni. - (FR) Panie przewodniczący, pani komisarz, panie i panowie! Koncepcja europejskiej biblioteki cyfrowej pochodzi od sześciu szefów państw i rządów UE, którzy pragnęli umożliwić powszechny dostęp do europejskiego dziedzictwa kulturowego, aby zachować je dla przyszłych pokoleń. To federalne przedsięwzięcie zaprojektowane dla Europy wzmocni manifestowanie prawdziwej europejskiej tożsamości i pomoże rozpowszechnić naszą kulturową i językową różnorodność na świecie. Przedmiotowe przedsięwzięcie, unikalne w Europie, łączy w sobie przeszłość z teraźniejszością oraz sferę kulturową z wymiarem cyfrowym. Jest ono doskonałą odpowiedzią na rozmaite kwestie, z jakimi mają do czynienia nasi współobywatele - ponadto ma formę nowych technologii informacyjno-komunikacyjnych. Internet, który jest trzecim najbardziej ulubionym środkiem przekazu wśród młodych Europejczyków, jest właściwie jednym z głównych sposobów dostępu do wiedzy i nauki.
Chociaż poczyniono pewien faktyczny postęp, digitalizacja naszych zasobów kulturowych i udostępnienie ich w sieci pozostaje nadal bardzo fragmentaryczna i opiera się na różnych mechanizmach, które zostały ustanowione przez państwa członkowskie. Jeśli mają one być skuteczne i dotrzeć do jak największej liczby ludzi, należy dobrze skoordynować inicjatywy służące propagowaniu i rozpowszechnianiu naszego dziedzictwa kulturowego. Taki jest zamierzony cel europejskiej biblioteki cyfrowej, który Komisja wspiera poprzez swoją sztandarową inicjatywę "i2010: biblioteki cyfrowe”.
Pierwsza część tej inicjatywy, tj. komunikat z dnia 30 września 2005 r., opierała się na trzech głównych aspektach: digitalizacja, dostęp online i ochrona treści cyfrowych. Komisja postanowiła przeanalizować główne wyzwania techniczne, organizacyjne i finansowe, które przedsięwzięcie tej skali mogłoby spowodować. Jednocześnie uruchomiono internetowe konsultacje publiczne oraz ustanowiono grupę ekspercką wysokiego szczebla. Na podstawie tych elementów Komisja przyjęła w dniu 24 sierpnia 2006 r. zalecenie w sprawie digitalizacji, udostępnienia w Internecie oraz w sprawie ochrony zasobów cyfrowych, w którym wzywa państwa członkowskie do przyspieszenia tempa digitalizacji oraz do koordynacji ich wysiłków w celu osiągnięcia realnej synergii. W dniu 13 listopada 2006 r. Rada przyjęła te zalecenia jednogłośnie. Teraz do Parlamentu Europejskiego należy wysłanie silnego sygnału, tak aby to wyjątkowe przedsięwzięcie mogło zostać zrealizowane.
Przedsięwzięcie ma charakter wymagający działania etapami. Pracując nad organizacją koncepcyjną i techniczną wszystkich kategorii dorobku kulturowego, musimy zatem skoncentrować się początkowo na potencjale oferowanym przez materiały tekstowe wolne od praw autorskich, zgromadzone w bibliotekach; musimy tego dokonać poprzez jeden, bezpośredni i wielojęzyczny punkt dostępu. Nasze biblioteki mają tę zaletę, że są już skoordynowane na szczeblu europejskim poprzez TEL, Bibliotekę Europejską, która została ustanowiona w 2005 r. przez biblioteki narodowe i w której zgromadzono znaczną ilość materiałów cyfrowych, które należą do domeny publicznej i są gotowe do natychmiastowego wykorzystania.
Na drugim etapie, mając na względzie propagowanie tego narzędzia, biblioteka musi oferować również dostęp do dzieł bardziej współczesnych, obok dokumentów należących do domeny publicznej. Wszelkie decyzje w tym obszarze będą musiały być podejmowane w porozumieniu ze wszystkimi zainteresowanymi stronami. Rzeczywiście, ochrona praw autorskich oraz innych praw twórców odgrywa istotną rolę w utrzymywaniu i ochronie działalności twórczej w Europie. Aby osiągnąć spodziewany sukces, omawiane przedsięwzięcie będzie musiało zostać oparte na spójnym modelu ekonomicznym. W sprawozdaniu zaproponowano zatem, by, za zgodą posiadaczy praw autorskich, użytkownicy europejskiej biblioteki cyfrowej mogli mieć możliwość przeszukiwana Internetu w celu wyszukiwania różnego typu dokumentów zarejestrowanych w formie cyfrowej, o dowolnym charakterze, i swobodnie z nich korzystać - w całości, w przypadku dzieł nieobjętych prawami autorskimi, bądź w krótkich fragmentach, w przypadku dzieł chronionych prawami autorskimi. Poza tym użytkownicy, którzy chcieliby mieć możliwość przeglądania w całości dzieła lub dokumentu o chronionym dostępie, kierowani byliby do prywatnych stron internetowych, specjalizujących się w zabezpieczonym rozpowszechnianiu treści cyfrowych, gdzie użytkownicy ci korzystaliby z szeregu opcji za stosowną opłatą, przekazywaną posiadaczom praw autorskich.
Ponadto przedmiotowa biblioteka musi być tak zorganizowana, aby umożliwiać dostęp do treści, który jest niezawodny i ma taką charakterystykę, która uwzględnia wszystkie grupy wiekowe. W tym celu w sprawozdaniu wezwano do powołania komitetu zarządzającego, w łonie którego znaczącą rolę odgrywałyby instytucje kultury. Komitet ten określałby priorytety dla europejskiej biblioteki cyfrowej oraz jej wytyczne, jednocześnie zapewniając koordynację, zarządzanie i monitorowanie jej działalności.
Wreszcie, w celu zapewnienia dostępu do wszystkich kultur europejskich, na każdym etapie przedsięwzięcia muszą być aktywnie zaangażowane inne instytucje i branże kulturalne, w tym archiwa, muzea, branża kinematograficzna, sztuki audiowizualne i uniwersytety. W ten sposób ukształtujemy obraz Europy, który będzie zjednoczony w różnorodności.
Na zakończenie chciałabym podziękować wszystkim kolegom posłom w Komisji Kultury i Edukacji, zwłaszcza panu Weberowi i panu Graça Moura za wsparcie oraz wkład w powstanie przedmiotowego sprawozdania. Pragnę podziękować również Komisji za tak skuteczną współpracę na całym etapie prac nad sprawozdaniem.
komisarz. - Panie przewodniczący! Jest to świetne sprawozdanie, a pani Descamps razem z kolegami z komisji wykonała doskonałą pracę.
Inicjatywa dotycząca bibliotek cyfrowych jest przykładem na to, jak Europa może, za pomocą konkretnych projektów, przyczynić się nie tylko do wzrostu gospodarczego, ale również do poprawy jakości życia. Przez zebranie kulturowego i naukowego dziedzictwa Europy w Internecie, możemy je upowszechniać w różnych kulturach. Dzięki nowoczesnym technologiom możemy usunąć bariery, które dzisiaj istnieją.
Jestem bardzo szczęśliwa, że ta inicjatywa, rozpoczęta przez biblioteki narodowe państw członkowskich i rozwijana od tylu lat przez Komisję Europejską, została zaznaczona i wsparta przez siły polityczne UE na najwyższym szczeblu. Szefowie państw i rządów mają rację, że wspierają tę inicjatywą, ponieważ w naszych bibliotekach, archiwach i muzeach jest prawdziwe bogactwo. To nie są tylko książki, ale też gazety, zapisy archiwalne i filmy. Jest to bogactwo wielojęzykowe, bogactwo wielokulturowe. Wiedząc, że mniej niż 1% tego bogactwa istnieje w formie cyfrowej, wiemy, co jest przed nami, jaka praca nas czeka.
Praca ta jest konieczna z dwóch powodów. Pierwszy z nich to znoszenie barier, nakłanianie ludzi do nauki, pracy i cieszenia się dziełami ich własnej kultury oraz dziełami naszej wspólnej europejskiej historii, tak aby następnie te elementy naszych instytucji kulturalnych zostały spożytkowane dla wartości dodanej usług i produktów. Tutaj wkracza przemysł. Dlatego właśnie celem inicjatywy Komisji jest punkt wielojęzycznego dostępu do cyfrowego kulturowego dziedzictwa Europy.
Nie możemy tego zrobić sami. Konieczna jest współpraca pomiędzy różnymi rodzajami instytucji kulturalnych ze wszystkich krajów Europy. Cieszę się, że nabiera to kształtów i staje się bardziej sformalizowane przez stworzenie organu prawnego, który zwiększy możliwość działania europejskiej biblioteki cyfrowej. Ten wspólny punkt dostępu zacznie funkcjonować w 2008 r. W ciągu następnych lat zawartość będzie stopniowo rozszerzana w miarę jak coraz więcej bibliotek, archiwów i archiwów audiowizualnych będzie przyłączać swoje cyfrowe zbiory.
Cieszę się również, że sprawozdanie Parlamentu uwzględnia nie tylko rezultaty, ale również warunki konieczne do osiągnięcia tych rezultatów. Oznacza to poprawę ogólnych warunków umieszczania naszego dziedzictwa kulturowego w Internecie, co stanowi integralną część inicjatywy dotyczącej bibliotek cyfrowych, oraz potrzebę zwiększenia wysiłków państw członkowskich, zmierzających do digitalizacji materiałów. Chcę bardzo wyraźnie powiedzieć, że nie wystarczy duże wydarzenie kulturalne, gdzie wszyscy szefowie rządów wygłoszą wspaniałe mowy, a potem wrócą do kraju i ograniczą budżety. Tak być nie może! Potrzebne są czyny, które pójdą za słowami. Chcę, aby Parlament poszedł dalej i pomógł nam zrealizować ten piękny projekt.
Mamy grupę wysokiego szczebla do spraw bibliotek cyfrowych, której przewodniczę i która pracuje nad tym przedsięwzięciem. Jesteśmy również świadomi, że jednym z najważniejszych problemów w przyszłości będzie kwestia ochrony materiałów cyfrowych i dlatego jestem zadowolona, że Rada poparła podejście Komisji do sprawy europejskiej biblioteki cyfrowej oraz że Parlament pomaga nam poruszać się w tym samych kierunku i nadaje projektowi znaczenie polityczne.
w imieniu grupy PPE-DE. - (PT) Panie przewodniczący, pani komisarz! Muszę gorąco podziękować pani poseł Descamps za doskonałe sprawozdanie. Jest to dokument, który wniesie niezwykle ważny wkład w kwestię łączenia technologii cyfrowej z dziedzictwem kulturowym. W sprawozdaniu wezwano do koordynacji wysiłków instytucji krajowych, szczególnie bibliotek, a w przyszłości innych instytucji kulturalnych. Jako etap początkowy w sprawozdaniu wskazano dzieła należące już do domeny publicznej. Zaproponowano skuteczne wykorzystanie synergii oraz wymiany dobrych praktyk pomiędzy stronami zaangażowanymi w proces na wszystkich szczeblach. Wezwano państwa członkowskie do propagowania przedsięwzięcia oraz do szukania sposobów uniknięcia powielania wysiłków dotyczących digitalizacji zasobów. Wezwano do koordynacji wszystkich tych wysiłków. Sprawozdanie autorstwa pani poseł Descamps będzie znakiem wyróżniającym to zgromadzenie ustawodawcze w odniesieniu do powiązania nowoczesnej technologii i kultury europejskiej na przestrzeni lat.
Mówiąc o kulturze europejskiej, mówimy również o kulturze uniwersalnej. Dzieje się tak nie tylko dlatego, że dziedzictwo europejskie zasługuje na takie zakwalifikowanie, ale też ze względu na to, że nieodłączne zróżnicowanie kulturowe Europy tworzy całkowicie otwarty system, który będzie miał oczywiście pozytywne skutki w miarę dalszej realizacji przedsięwzięcia. Jest to także przedsięwzięcie, które ewoluowało. Zaczęło się jako "szowinistyczny” złudny projekt, konkurujący z Google, ale zostało przeformułowane, po szeregu zmian, uwzględniających warunki praktyczne, realistyczne i dotyczące wydajności. Biblioteka nie jest już "uderzającym przypadkiem chybionego i niepotrzebnego nacjonalizmu”, cytując za gazetą Financial Times.
Europejska biblioteka cyfrowa różni się od innych rozwiązań, ponieważ jest przedsięwzięciem Unii Europejskiej, ponieważ ma być oparta na istniejących inicjatywach oraz ma obejmować wszystkie kategorie europejskiego dziedzictwa kulturowego, wykraczając poza materiały drukowane. Oczywiście istnieje nadal szereg problemów: znalezienie partnerów finansowych z sektora prywatnego; unikanie w największym możliwym stopniu rozbieżności w zakresie digitalizacji w państwach członkowskich; rozwiązanie pewnych trudności technicznych odnoszących się do koordynacji dostępu do dzieł cyfrowych; ochrona treści cyfrowych; rozwiązanie kwestii zintegrowanej wyszukiwarki metainformacji w dokumentach obrazkowych oraz bezpośredniego wyszukiwania w dokumentach tekstowych; znalezienie rozwiązań umożliwiających interoperacyjność treści oraz umożliwienie wielojęzycznego wyszukiwania tematycznego lub z zastosowaniem słów kluczowych, co rozszerzyłoby obecne możliwości wyszukiwania na podstawie nazwiska autora lub tytułu. Nie możemy także zapominać o tym, że wymiana doświadczeń pomiędzy instytucjami, szczególnie z instytucjami amerykańskimi, będzie niezbędna; istotnym elementem, umożliwiającym dobre wyniki przedsięwzięcia, będzie także silny komponent badawczo-rozwojowy.
W tym kontekście, głosując za przyjęciem sprawozdania pani poseł Descamps, Parlament uczyni pozytywny krok w przyszłość, bez względu na to, panie przewodniczący, czy większość składa się z kobiet, czy składa się z części kobiet i części mężczyzn.
w imieniu grupy PSE. - (DE) Panie przewodniczący, pani komisarz! Rok 2010 jest już blisko. Biorąc pod uwagę, że tytuł brzmi: "i2010: w kierunku europejskiej biblioteki cyfrowej”, nadal mamy bardzo dużo pracy do wykonania, a moim zdaniem dotychczas ociągaliśmy się z pracami. Cieszy mnie, że pani poseł Descamps przedstawiła bardzo dobre sprawozdanie, które wskazuje drogę naprzód i pokazuje, co może i powinno zostać zrobione. Jednakże musimy czynić wysiłki, aby ruszyć z działaniami. Sprawozdanie stanowi wyzwanie oraz odpowiedź na nowe technologie, nowe sposoby zarządzania wiedzą i informacjami, a przede wszystkim - na dostęp młodych ludzi do nauki, informacji i wiedzy. W tym obszarze mamy wiele do nadrobienia i w mojej opinii naprawdę musimy przyspieszyć realizację naszych planów.
Nie chodzi tylko o ochronę i zabezpieczenie dziedzictwa kulturowego. Codziennie pojawiają się nowe rzeczy, które musimy dodać do naszych planów, ponieważ materiały, które wymyślono i napisano wczoraj, będą naszym dziedzictwem kulturowym już jutro. Oznacza to, że mamy bardzo dużo do nadrobienia. Jednak jednocześnie musimy wciąż wybiegać myślą w przyszłość, aby być w stanie dotrzymać kroku postępowi.
Bardzo ważne będzie skoordynowanie procesu i nakłanianie państw, aby - jak już tu powiedziano - odłożyły na bok resentymenty narodowe i podążały wspólnie do przodu ścieżką europejską w celu ochrony różnorodności kulturowej. Przed nami będą liczne przeszkody do pokonania. Pierwszą z nich będzie deficyt finansowy. Pani komisarz słusznie o nim mówiła. Wszyscy ministrowie i wszyscy prezydenci mają dobrze opanowane wygłaszanie barwnych przemówień i są dumni z naszej różnorodności kulturowej, jednak kiedy dochodzi do finansowania i wdrażania planów, szybko się wycofują i zapominają wszyscy o dumie, którą głosili.
Z mojego punktu widzenia bardzo ważna jest także ochrona praw autorskich, a więc potrzebne jest porozumienie z autorami i wydawcami oraz wszystkimi innymi zaangażowanymi podmiotami, tak aby za stosowną opłatą można było umieścić w Internecie informację dostępną dla obywateli. Uważam, że mamy w tym obszarze wiele kwestii do przemyślenia. Z pewnością nie jest to łatwe zadanie, ale propozycje są na stole i państwa członkowskie mogą na tym wiele zyskać. Jestem przekonana, że możemy osiągnąć jutro pozytywny wynik głosowania nad tym sprawozdaniem.
Uważam, że musimy korzystać z nowych technologii i wspierać to przedsięwzięcie, aby nie tylko ułatwić dostęp dla wszystkich nas, Europejczyków, ale także by zanieść naszą kulturę daleko w świat.
w imieniu grupy ALDE. - (LT) Panie i panowie! Jak stwierdzono w pierwotnym dokumencie Komisji, europejska biblioteka cyfrowa byłaby oparta na bogatym dziedzictwie Europy, łącząc środowiska wielokulturowe i wielojęzyczne oraz postęp technologiczny i nowatorskie metody biznesowe. W kontekście integracji jest to dobry i pożądany cel oraz ambitne przedsięwzięcie. Jednakże oprócz realizacji tych idealnych celów, musimy myśleć realnie i być bardzo wyczuleni, aby przygotować się na wyzwania, które w takim procesie są nieuniknione.
Główne problemy dotyczące utworzenia bibliotek cyfrowych są powszechne, choć opisuje się je na różne sposoby. Infrastruktura techniczna, utworzenie cyfrowych zasobów, określenie praw autorskich, ochrona zawartości oraz ochrona dokumentów to kwestie wymagające rozwojowych i niezbędnych decyzji.
Skuteczność i równy dostęp do europejskich systemów kształcenia i szkolenia (debata)
Następnym punktem jest sprawozdanie w sprawie skuteczności i równego dostępu do europejskich systemów kształcenia i szkolenia, które w imieniu Komisji Kultury i Edukacji przygotował Tomáš Zatloukal.
sprawozdawca. - (CS) Panie przewodniczący, panie komisarzu, panie i panowie! Unia Europejska stoi przed szeregiem powiązanych wyzwań społeczno-ekonomicznych: rozwój wysoko konkurencyjnych krajów, starzenie się populacji, migracja, szybko zmieniająca się struktura rynku pracy oraz gwałtowny rozwój technologii informacyjnych i komunikacyjnych. Każdy z powyższych czynników wpływa na kwestię jakości kształcenia. Osoby o niskich kwalifikacjach są w coraz większym stopniu zagrożone bezrobociem i wyłączeniem społecznym.
Sprawiedliwe systemy edukacyjne gwarantują niezależność kształcenia i szkoleń od tła społeczno-ekonomicznego i innych czynników, które odpowiadają za niekorzystną sytuację poszczególnych osób.
Wyzwanie polega na wspieraniu uczestnictwa uczniów, studentów i osób dorosłych należących do wszystkich grup społecznych: obecna sytuacja jest pod tym względem szczególnie niezadowalająca.
Sprawozdanie, które państwu przedstawiam, zawiera wezwanie skierowane do państw członkowskich do podejmowania pozytywnych kroków, począwszy od etapu przedszkolnego, aby zapewnić społeczne zróżnicowanie klas i placówek edukacyjnych oraz wezwanie do prowadzenia programów edukacyjnych o wysokiej jakości. Umiejętności, które są dziedziczne czy też nabyte we wczesnym wieku, stanowią podstawę dla uczenia się w późniejszym okresie życia. Zysk z inwestycji edukacyjnych jest najwyższy w tym okresie, ponieważ owoce tych inwestycji zbierane są przez całe życie. Pragnę zauważyć, że na poziomie edukacji podstawowej przedwczesna kategoryzacja uczniów ma szkodliwe skutki. Uważam, że zamiast tego powinno się dostosować program nauczania tak, aby odpowiadał on potrzebom różnych grup dzieci oraz ich możliwościom w ramach jednej szkoły.
Z drugiej strony, zróżnicowanie i tworzenie elastycznego wachlarza opcji nauczania przynosi bardzo dobre skutki na poziomie szkoły średniej. W odniesieniu do kształcenia zawodowego pragnę zalecić poprawę dostępu do szkolnictwa wyższego oraz rozwój możliwości uczenia się przez całe życie.
Edukacja na wyższych uczelniach jest istotna dla sukcesu gospodarki opartej na wiedzy. Potrzebne jest na ten cel większe finansowanie niż dotychczas. W sprawozdaniu stwierdzono, że bezpłatne kształcenie na studiach wyższych niekoniecznie zapewnia równy dostęp oraz wezwano do dokonania analizy zachęt finansowych i opcji wsparcia, które mogą znacznie ograniczyć nierówności w dostępie do szkolnictwa wyższego.
Edukacja ma wpływ na gospodarkę: zwiększa kapitał ludzki oraz możliwości innowacyjne, a także umożliwia upowszechnianie się technologii. Wydłużenie przeciętnej nauki szkolnej o każdy kolejny rok zwiększa skokowo produkcyjność w przeciętnym kraju UE o 6,2%, a w dłuższej perspektywie o kolejne 3,1%, ponieważ przyczynia się do szybszego rozwoju technologicznego. Zwiększenie skuteczności kształcenia i szkolenia zawodowego przyniesie jednostkom i społeczności zwrot inwestycji w wysokości około 8% rocznie. Korzyść to zmniejszenie bezrobocia. We współczesnej UE bezrobocie wynosi przeciętnie 12,6% wśród osób nieposiadających średniego wykształcenia i 5% wśród osób z wyższym wykształceniem. Ponadto według niedawnych badań 75 milionów mieszkańców UE, czyli 32% siły roboczej, ma niedostateczne wykształcenie. W 2010 r. do dyspozycji tej grupy mieszkańców będzie zaledwie 15% nowych miejsc pracy. Większość z tych osób należy do grup społecznie mniej uprzywilejowanych.
Polityka kształcenia i szkolenia zawodowego może mieć istotny pozytywny wpływ na wyniki gospodarcze i społeczne, zrównoważony rozwój i spójność społeczną; z kolei niska skuteczność i nierówny dostęp powoduje ogromne koszy - straty podatkowe, większe zapotrzebowanie na opiekę zdrowotną i wsparcie ze środków publicznych, a także koszty związane z wyższym stopniem zachowań społecznie patologicznych.
Wykształcenie i szkolenie zawodowe to czynniki podstawowe dla długookresowego wzrostu gospodarczego w Europie, konkurencyjności i spójności społecznej.
Na zakończenie pragnę podziękować wszystkim kolegom posłom, z którymi pracowałem przy opracowywaniu przedmiotowego sprawozdania.
komisarz. - Pani przewodnicząca! Z zadowoleniem przyjmuję tę inicjatywę Parlamentu, która rozwija przesłanie komunikatu, który przyjęliśmy na ten temat w ubiegłym roku.
Przeczytałem sprawozdanie z dużym zainteresowaniem i teraz wysłuchałem pana Zatloukala, któremu chcę serdecznie podziękować, ponieważ uważam, że w tej kwestii, w tej debacie i w naszych wysiłkach, aby poprawić sytuację, jesteśmy partnerami.
Moglibyśmy teraz wysłuchać opisu wyzwań społeczno-ekonomicznych, przed którymi stoimy - osobno, zbiorowo, razem, ale również stwierdzeń dotyczących znaczenia inwestycji - lepszych inwestycji, większych inwestycji - w polityki dotyczące kształcenia i szkolenia. Uważam, że polityka kształcenia i szkolenia stanowi główną część wysiłków prowadzących do stworzenia zamożniejszego i spójniejszego społeczeństwa europejskiego.
We wszystkich europejskich systemach kształcenia występują nierówności w dostępie do edukacji, które są odzwierciedleniem nierówności społeczno-ekonomicznych. W przypadku tych nierówności paradoksem systemów kształcenia i szkolenia jest fakt, że bardzo często systemy te przyczyniają się do ich pogłębienia. Jednak czasami są jedynym sposobem zmniejszenia nierówności.
W całej Europie proces modernizacji systemów kształcenia i szkolenia jest spowodowany głównie chęcią osiągnięcia większej skuteczności poprzez ograniczenia kosztów. Jest to oczywiście pożądane, jednak często i błędnie twierdzi się, że skuteczność i równy dostęp wykluczają się wzajemnie.
Komunikat Komisji był częścią naszego zobowiązania do pomocy państwom członkowskim w ulepszaniu ich systemów kształcenia i szkolenia i wykazaliśmy w nim, że skuteczność i równy dostęp nie muszą się wzajemnie wykluczać i nie cierpi na tym jakość. Skuteczność i równy dostęp mogą się wzajemnie wzmacniać. Uważam, że to jest najważniejsze przesłanie całego komunikatu.
Sprawozdanie zdecydowanie podkreśla, że istnieje potrzeba, aby europejskie systemy kształcenia i szkolenia były zarówno skuteczne, jak i sprawiedliwe, jeżeli mają przyczyniać się nie tylko do rozwoju gospodarczego, ale i spójności społecznej.
Cieszy mnie zwłaszcza nacisk położony na potrzebę rozwijania skutecznych polityk zakładających równe szanse i obejmujących cykl uczenia się trwający całe życie oraz na potrzebę inwestycji we wczesną edukację, ponieważ inwestycje w wysokiej jakości edukację przedszkolną i we wczesnym dzieciństwie są, jak udowodniono, najskuteczniejszym sposobem na przerwanie cyklu nierówności.
Jestem również zadowolony, że potwierdzacie państwo nasz wniosek, że wczesne ukierunkowywanie uczniów ma negatywne skutki pod względem skuteczności i równego dostępu do edukacji. Oczywiście duży nacisk został również położony na potrzebę stworzenia kultury oceniania w celu opracowania skutecznych, długoterminowych polityk i polityk opartych na solidnych podstawach.
Państwa inicjatywa przybliży nas do stworzenia strategii uczenia się przez całe życie opartych na ideach równości, unikania wykluczenia, integracji i spójności społecznej. Weźmiemy ją w pełni pod uwagę w naszych przyszłych inicjatywach w zakresie edukacji i szkolenia, zwłaszcza we wniosku dotyczącym wspólnego sprawozdania w sprawie realizacji naszego programu pracy i refleksji na przyszłość, który zostanie przygotowany w 2008 r., oraz w zielonej księdze dotyczącej związków między edukacją i migracją, w której nierówności będą najważniejszą kwestią. Mamy nadzieję przedstawić ten komunikat przyszłą wiosną.
sprawozdawczyni komisji opiniodawczej Komisji Praw Kobiet i Równouprawnienia. - (DE) Pani przewodnicząca! Pytanie brzmi: dlaczego rozmawiamy o równości czy nierówności, podczas gdy więcej kobiet niż mężczyzn osiąga wysoki poziom edukacji? Oznacza to, że mamy te same możliwości edukacyjne i korzystamy z nich, lecz równość możliwości nie jest już zagwarantowana. W przypadku szkoleń, stosowania nabytej wiedzy, kobiety nadal są dyskryminowane, co świadczy o tym, że nadal nie ma równości w systemach kształcenia i szkoleń.
Dlatego niezbędne jest, by uwzględnić kobiety, które są matkami i na przykład studiują, by domagać się szczególnie elastycznej organizacji studiów oraz propagować i wspierać dostęp młodych kobiet, zwłaszcza pochodzących z oddalonych regionów i grup szczególnie wrażliwych, jak kobiety imigrantki i kobiety z mniejszości etnicznych, ponieważ w tym obszarze mamy do czynienia ze znacznymi nierównościami. Ten proces musi rozpoczynać się w wieku przedszkolnym i szkolnym i trwać aż do szkolenia zawodowego.
w imieniu grupy PPE-DE. - (HU) Dziękuję, pani przewodnicząca. Będę mówił w języku węgierskim. Panie komisarzu! W ubiegłym tygodniu, jako przedstawiciel Komisji Kultury i Edukacji, brałem udział w konferencji w Lizbonie, pod tytułem "Młode głosy - Różnorodność w Edukacji”, zorganizowanej przez prezydencję portugalską.
Głęboko poruszającym doświadczeniem była możliwość wysłuchania młodych ludzi, mających różne rodzaje niepełnosprawności fizycznej i związanej z uczeniem się, którzy mówili o swoich doświadczeniach w szkole. Ich historie miały jedną cechę wspólną: wszyscy uważali, że są w stanie uczestniczyć w zajęciach szkolnych wspólnie z pełnosprawnymi kolegami oraz że nie będą oceniani ze względu na ich niepełnosprawność, lecz na umiejętności i osobowość.
Włączanie dzieci niepełnosprawnych do głównego nurtu w edukacji, wspólnie z pełnosprawnymi rówieśnikami jest również niezbędne w celu zapewnienia ich akceptacji przez społeczeństwo i łatwiejszej integracji w wieku dorosłym. Jeśli dzieci są przyzwyczajane od wczesnego wieku do przebywania z dziećmi, które mają różne rodzaje niepełnosprawności i uczą się w równym stopniu je szanować oraz pomagać im, wówczas istnieje duża szansa, że jako dorośli będą miały więcej zrozumienia i empatii dla osób niepełnosprawnych.
Sprawozdanie, które omawiamy, dotyczy w znacznym stopniu kwestii integracji powiązanej z różnicami społecznymi. Jestem przekonany, że poprzez analogię do przykładu, który przytoczyłem powyżej, istotne jest również, aby dzieci w trudnej sytuacji społecznej mogły uczestniczyć z innymi dziećmi w różnych etapach kształcenia.
Aby to osiągnąć, należy wprowadzić dwie rzeczy. Jedną z nich jest postęp technologiczny i usunięcie barier. Z tego punktu widzenia, państwa członkowskie położone w Europie Środkowej i Wschodniej zostają daleko w tyle: szkoły, środowisko szkolne, infrastruktura transportowa, nawet szpitale i inne instytucje nie są na przykład dostępne dla osób poruszających się na wózkach inwalidzkich. Kolejną kwestią, której realizacja potrwa dłużej, jest zmiana nastawienia, która jest potrzebna u decydentów, aby mogli uznać, że edukacja integracyjna jest pierwszym niezbędnym etapem w procesie, prowadzącym do akceptacji społecznej i integracji.
Europejska strategia na rzecz praw dziecka: przeciwko dyskryminacji i wyłączeniu społecznemu osób cierpiących na zaburzenia typu "dys" (debata)
Następnym punktem jest debata na temat pytania ustnego do Komisji dotyczącego europejskiej strategii na rzecz praw dziecka: przeciwko dyskryminacji i wyłączeniu społecznemu osób cierpiących na zaburzenia typu "dys”, złożonego przez: Anna Záborská, Amalia Sartori i Marie Panayotopoulos-Cassiotou w imieniu grupy PPE-DE, Roberta Angelilli w imieniu grupy UEN, Zita Gurmai i Catherine Trautmann w imieniu grupy PSE, Adamos Adamou w imieniu grupy GUE/NGL, Hiltrud Breyer i Raül Romeva i Rueda w imieniu grupy Verts/ALE, Elizabeth Lynne w imieniu grupy ALDE, Kathy Sinnott w imieniu grupy IND/DEM - B6-0317/2007).
(FR) Pani przewodnicząca! Art. 173 Regulaminu stanowi, że pełne sprawozdanie z obrad jest sporządzane dla każdego posiedzenia we wszystkich językach urzędowych.
Pragnę zwrócić pani uwagę na fakt, że debata na temat wykluczenia osób z zaburzeniami typu "dys-” nie będzie tłumaczona na języki urzędowe Unii Europejskiej.
"Narzędzie” to po prostu zostało wyeliminowane, chociaż Regulamin go wymaga. Mój głos w kwestii formalnej dotyczy sprawy dosyć prostej: o debatę, która ma się tu odbywać dziś wieczorem, zwróciło się wielu uczniów, stowarzyszeń rodziców, nauczycieli, edukatorów i lekarzy z wielu krajów.
Jednakże obywatele, którzy wybierają posłów do tej Izby, ze względu na to, że nie znają wszystkich języków używanych dziś wieczorem, nie będą mogli dowiedzieć się wszystkiego, co zostało powiedziane podczas debaty, chociaż została ona zaplanowana właśnie dla nich.
Bardzo dziękuję za poruszenie tej kwestii, która oczywiście interesuje nas wszystkich w dniu, który jest dniem języków europejskich. Kwestia ta jest obecnie rozpatrywana i trwa przygotowywanie sprawozdania, które zostanie przekazane Konferencji Przewodniczących, a więc poruszony przez panią problem jest już uwzględniony.
Kontynuujemy debatę na temat skierowanego do Komisji pytania ustnego dotyczącego europejskiej strategii na rzecz praw dziecka.
autorka. - (SK) Pozwolą państwo, że zacznę od relacji 21-letniej kobiety, która studiuje na trzecim roku uczelni wyższej.
"Kiedy miałam 17 lat, moi koledzy ze szkoły wyśmiewali mnie przez cały rok, ponieważ wyglądałam jak jedenastolatka. W moich ocenach okresowych nauczyciele często pytali, kiedy wreszcie zacznę się przykładać do nauki. Osoby z zaburzeniami typu "dys-” pracują o wiele ciężej od innych i bardzo ciężko z tym żyć.” Koniec cytatu.
Społeczeństwo nie wie o 10-20% dzieci z zaburzeniami typu "dys-”, ponieważ zaburzenia te nie są u nich zdiagnozowane. Zaburzenia typu "dys-” utrudniają komunikację, normalną naukę, a czasami niestety prowadzą do załamania nerwowego i wyłączenia społecznego. Unia Europejska może robić to, co umie najlepiej, czyli działać jako rzecznik i w sposób zróżnicowany uwidaczniać problem, który w innych okolicznościach mógłby pozostać w strefie tabu i w ukryciu. Europa dostarcza możliwości, aby wskazywać dobre pomysły oraz wypróbowane i zbadane praktyki różnych organizacji i rządów, co zauważono w deklaracji pisemnej 64/2007, która jest obecnie przedmiotem prac Parlamentu Europejskiego.
Program "neuro-dys” już istnieje, a Unia Europejska finansuje projekty, które mogą odpowiadać potrzebom również osób dotkniętych zaburzeniami "dys-”, jak na przykład program ramowy na rzecz konkurencyjności i innowacji, program na rzecz wspierania polityki w zakresie technologii informacyjno-komunikacyjnych, wsparcie badań dotyczących umiejętności w zakresie technologii informacyjno-komunikacyjnych, siódmy ramowy program badań - zdrowie, program "Uczenie się przez całe życie” oraz drugi program zdrowia publicznego na lata 2008-2013. Programy te podlegają zmianom, są też tematem dodatkowych wniosków dotyczących budżetu na 2008 r., które wysunęliśmy z kolegami posłami z pięciu grup politycznych.
Pani przewodnicząca, panie i panowie! Na zakończenie pozwolę sobie wyrazić wielki podziw, szacunek, wdzięczność i przekazać wyrazy otuchy dla kobiet, które miały w swoim życiu wiele powodów, by zostać nazwane matkami bez nadziei: 'des mères désespérées'. Niemniej jednak żadna z nich się nie poddała. Potrafią one z największą zaciętością walczyć o prawa swoich dzieci, wraz z ich ojcami, pod warunkiem, że żyją oni jeszcze w tej samej rodzinie. Uważam, że dzisiejsza debata pokaże, że rodziny nie zostaną osamotnione oraz że ich problem stanie się również przedmiotem troski Parlamentu Europejskiego.
autorka. - (ES) Pani przewodnicząca! Po pierwsze pragnę przeprosić za nieobecność pani poseł Zity Gurmai, autorki tego pytania ustnego z ramienia Grupy Socjalistów, która nie mogła przybyć na to posiedzenie z powodu niespodziewanych okoliczności, a zatem za pozwoleniem pani przewodniczącej będę mówić w imieniu pani poseł Gurmai, a także w moim własnym imieniu, ponieważ ja również poprosiłam o udzielenie głosu.
Pani przewodnicząca! Chciałabym po prostu powtórzyć to, co zostało powiedziane. Tematem debaty są zaburzenia uczenia się, które dotykają znaczną część naszej populacji. Prawie 10% dzieci w Europie cierpi na zaburzenia "dys-”: dzieci takie są zazwyczaj niezauważane przez systemy edukacyjne, które to systemy nazbyt często przypisują ich porażkę w nauce niepowiązanym przyczynom.
Należy przedsięwziąć konieczne środki w celu zapobiegania takiej "dys”kryminacji, a uczniowie muszą być traktowani w sposób szczególny, należy poświęcać im dużo czasu, pracować intensywnie i wielodyscyplinarnie, najlepiej w ramach zwykłych placówek szkolnych. Wymaga to procedur rozpoznawania przedmiotowych zaburzeń oraz wyznaczenia linii działania w szkołach.
Po raz pierwszy w moim kraju, Hiszpanii, rząd socjalistyczny uchwalił ustawę edukacyjną w celu pomocy uczniom mającym szczególne trudności w uczeniu się. Jest to znaczący krok, ponieważ w krajach europejskich rodziny są zazwyczaj zdane na dobrą wolę nauczycieli oraz ich chęć, by uczynić dodatkowy wysiłek i przejść odpowiednie szkolenia. Opowiadanie się za innymi rozwiązaniami oznacza istotne obciążenie ekonomiczne, którego czasami nie sposób wytrzymać.
Musimy pamiętać, że chłopcy i dziewczynki dotknięci tymi zaburzeniami są inteligentni, potrzebują jedynie innego sposobu nauczania. Sukces w szkole jest dla nich w zasięgu ręki. Wymagana jest tylko wola polityczna, aby wdrożyć właściwe mechanizmy, dzięki którym powstają autentyczne rozwiązania.
Zauważenie tych uczniów przez społeczeństwo oznacza sporządzanie wiarygodnych statystyk, które umożliwiają podejmowanie właściwych decyzji; oznacza zapewnianie dostępu do jasnej i prawdziwej informacji dla każdego, kto jej szuka oraz uruchomienie kampanii podnoszących świadomość, o zasięgu ogólnounijnym. Zauważenie ich przez nasze systemy edukacyjne oznacza również, że obok zapewniania wszystkim dzieciom dotkniętym tymi zaburzeniami leczenia w odpowiednim czasie, w pierwszych latach szkoły, musimy uwzględnić ich potrzeby na etapie projektowania programów nauczania na każdym szczeblu edukacji. Szereg uniwersytetów stosuje obecnie egzaminy i testy dostosowane do możliwości studentów z tego rodzaju problemami.
Finansowane przez Wspólnotę programy edukacyjne, jak e-nauka czy uczenie się przez całe życie, muszą być również projektowane z uwzględnieniem osób z zaburzeniami "dys-”. Panie i panowie! Musimy zająć się problemami tej części społeczeństwa. Nie możemy wciąż ignorować zaburzeń, które dotykają ponad 3 miliony Europejczyków.
autorka. - (DE) Pani przewodnicząca! Ja również cieszę się, że ten ważny temat - wzrost liczby przypadków dysleksji - jest przedmiotem dyskusji na dzisiejszym posiedzeniu. To z pewnością pierwszy raz, kiedy rozmawiamy o tej ważnej kwestii, lecz nie powinna to być ostatnia taka dyskusja. Chciałabym, żeby Komisja robiła wszystko, co możliwe, aby uczynić postęp w tej kwestii. Nie zaczynamy od zera.
Działają już programy i inicjatywy w wielu państwach członkowskich. Moim zdaniem ważne jest, aby nie mówić o dysleksji jak o chorobie czy niepełnosprawności, gdyż jest to nieprawda. Wspomniano już, że wiele dzieci z dysleksją jest bardzo inteligentnych. Wiemy, że te dzieci mają lepiej rozwinięte zdolności rozumowania niż zdolności motoryczne.
A zatem pierwszym krokiem, jaki musimy podjąć - jest to jednocześnie moja pilna prośba skierowana do Komisji - jest uzyskanie poglądu na działania, które już uczyniono w dziedzinie badań oraz na programy i inicjatywy juz funkcjonujące na szczeblu europejskim, a następnie zintegrowanie tych informacji.
Sądzę, że ważne jest również, aby nie mylić dysleksji z ADHD. Traktowanie tych zaburzeń łącznie miałoby fatalne skutki. Wiemy, że ADHD jest ściśle związany z nadmiernym oglądaniem telewizji i nadmierną stymulacją. Jeśli chodzi o dysleksję, powinniśmy zastanowić się, jak możemy zapoznać dzieci z książkami i czytaniem na wczesnym etapie rozwoju. Wiemy, że dzieci, które dużo czytają i mają łatwy dostęp do książek są mniej podatne na dysleksję. Może to być jeden ze sposobów na ograniczenie alarmującej ilości przypadków dysleksji.
Apelujemy do Komisji o sporządzenie przeglądu różnorodności metod i różnych podejść stosowanych w Europie. Kolejną opcją może być zorganizowanie konferencji w celu zgromadzenia wszystkich tych ludzi i wysłuchania ich doświadczeń w tej dziedzinie. Wiemy, że dzieci są naszą przyszłością, a wiedza jest naszym najważniejszym zasobem w Europie, a więc musimy w tym obszarze zrobić jak najwięcej.
autorka. - Pani przewodnicząca, szacuje się, że w UE liczba osób, u których występują zaburzenia typu "dys-”, wynosi w przybliżeniu 49 milionów. Aż u ponad 10% dzieci występują zaburzenia "dys-”, takie jak dysfazja, dyspraksja, dysleksja, dyskalkulia czy też zespół deficytu uwagi.
Spójrzmy na przypadek Seana w Zjednoczonym Królestwie. Nauczyciele ocenili go jako ucznia głupiego, niezręcznego, przeszkadzającego i nadpobudliwego. Z powodu swojego problemu doświadczył marginalizacji i znęcania się ze strony innych uczniów, a nauczyciele nie podjęli prawie żadnej interwencji.
Rodzice Seana zostali ostatecznie zmuszeni do wypisania go ze szkoły po tym, gdy przyszedł do domu poważnie pobity i zakrwawiony, lecz miejscowe władze szkolne odmówiły zapewnienia prywatnego nauczyciela i pomocy, więc edukacja chłopca pozostała w rękach rodziców, a jedno z nich musiało zrezygnować z pracy. Na szczęście pomoc Seanowi i jego rodzicom zaproponowała lokalna grupa wsparcia. Inne dzieci w Zjednoczonym Królestwie i niektórych innych państwach członkowskich nie mają tyle szczęścia.
W UE musimy prowadzić wymianę najlepszych praktyk i to w tym zakresie Rada i Komisja mogą odegrać istotną rolę. Konieczna jest większa dostępność informacji. Należy podjąć kroki w celu wykrywania, badania, diagnozowania i leczenia tych zaburzeń na jak najwcześniejszym etapie. Należy dostosować struktury w taki sposób, aby integrować młode niepełnosprawne osoby w środowisku pracy, a ważną kwestią jest przygotowanie karty europejskiej dotyczącej osób z problemami typu "dys-”.
Bardzo ważne jest również zwiększenie badań naukowych finansowanych z siódmego programu ramowego. Nie ma sensu składać gołosłownych deklaracji osobom niepełnosprawnym. Musimy nadal podejmować starania w celu zapewnienia równego traktowania osób takich jak Sean oraz udzielenia im pomocy i wsparcia, na które zasługują.
Wprowadzenie w życie zasady równego traktowania osób bez względu na pochodzenie rasowe lub etniczne (debata)
Kolejnym punktem porządku dziennego jest sprawozdanie sporządzone przez Katalijnę Marię Buitenweg w imieniu Komisji Wolności Obywatelskich, Sprawiedliwości i Spraw Wewnętrznych w sprawie stosowania dyrektywy 2000/43/WE z dnia 29 czerwca 2000 r. wprowadzającej w życie zasadę równego traktowania osób bez względu na pochodzenie rasowe lub etniczne.
sprawozdawczyni. - (NL) Panie przewodniczący! Na początku pragnę podziękować licznym koleżankom i kolegom za wkład, jaki wnieśli w ten dokument. Siedem lat temu byłam jednym ze sprawozdawców w związku z dyrektywą, a obecnie omawiamy sprawozdanie dotyczące jej stosowania. Parlament przyjął zgodne stanowisko, pomimo jednego czy dwóch głosów sprzeciwu, zgłoszonych przez osoby, które - o czym powiem za chwilę - zgłosiły wnioski w sprawie zmian. Długo i nieraz zawzięcie debatowaliśmy np. nad kwestią rozłożenia ciężaru dowodu, ale na szczęście nigdy nie utraciliśmy z widoku wspólnego celu i mam również nadzieję, że niniejsze sprawozdanie będzie postrzegane jako nasze wspólne przedsięwzięcie.
W 2000 r. dużą większością zagłosowaliśmy za dyrektywą, którą słusznie można określić jako rewolucyjną. Dyskryminacja została zakazana w całej Europie - w pracy, w ubezpieczeniach społecznych, mieszkalnictwie, a równe traktowanie uczyniliśmy nakazem. Byłam i nadal jestem niezwykle dumna z tego osiągnięcia Komisji, Rady i Parlamentu Europejskiego. To jednak nie oznacza dużych zmian w praktyce. Przypadki dyskryminacji są nadal częste.
W rzeczywistości, w ciągu ostatnich lat nastąpił wzrost dyskryminacji i rasizmu, zarówno pod względem ich częstotliwości, co powagi tych zjawisk. W większości krajów bezrobocie wśród emigrantów jest znacznie wyższe, niż w pozostałej części populacji aktywnej zawodowo. Coraz więcej przemocy ma podłoże rasowe. Prawo jest bardzo ważne w przeciwdziałaniu dyskryminacji, ponieważ ustala normy. Mówi ludziom, jakie wartości Unia Europejska popiera, jak ludzie powinni zachowywać się wobec siebie i czego nie można tolerować. Prawo zapewnia też ludziom środek zadośćuczynienia w przypadku dyskryminacji.
Obecnie Komisja Europejska sprawdza prawidłowość transpozycji unijnych reguł do prawa krajowego przez państwa członkowskie. W tym tygodniu rozmawiałam na ten temat z panem komisarzem Špidlą; Komisja ma wyraźnie dobre zamiary - pragnie zapewnić wdrożenie przepisów prawa w państwach członkowskich. Należy przyklasnąć inicjatywie Komisji w tej sprawie.
Niemniej nasuwa mi się refleksja, że te działania trzeba zintensyfikować. Te przepisy miały być wdrożone w 2004 r. Dużo mówiliśmy o sprawach drażliwych i trudnych detalach, ale na początku obecnej kadencji Komisja ogłosiła, że środki zwalczania dyskryminacji będą w centrum polityki - a już upływa połowa kadencji. Szczerze podziwiam dotychczasowe wysiłki Komisji, ale mam nadzieję, że ma zamiar wywrzeć jeszcze większą presję na państwa członkowskie. Jest to niezbędne.
Dyrektywę w całości wdrożyła niecała połowa wszystkich państw członkowskich. Wiele z nich nie transponowało poprawnie definicji dyskryminacji bezpośredniej i pośredniej, zastraszania oraz ciężaru dowodu. Niektóre państwa członkowskie niewątpliwie zabraniają dyskryminacji w pracy, ale jej zakaz w dostępie do towarów i usług postrzegają jako krok idący za daleko. A właśnie w tych obszarach występują liczbę problemy.
Na przykład edukacja. Zgodnie z nową unijną Agencją Praw Fundamentalnych, dzieci z romskich rodzin są bezpodstawnie umieszczane w szkołach dla dzieci upośledzonych umysłowo. Albo w mieszkalnictwie - często mieszkania reklamuje się z uwagą, że w kompleksie "nie mieszkają cudzoziemcy”. Takie zachowania są nie do przyjęcia.
Zakaz dyskryminacji w innych dziedzinach oprócz pracy należy wprowadzić w życie bezzwłocznie. Panie przewodniczący! Prawo jest skuteczne tylko wówczas, kiedy ludzie znają przysługujące im prawa, natomiast według Eurobarometru tylko 35% ankietowanych obywateli uważa, że w ich kraju istnieją przepisy antydyskryminacyjne. Jeszcze mniej mówi, że wiedzieliby co zrobić, gdyby sami padli ofiarą dyskryminacji. W jaki sposób Komisja zagwarantuje urzeczywistnienie prawa w życiu obywateli? Dyrektywa nakłada obowiązek informowania, ale jak Komisja proponuje zapewnienie egzekwowania tego obowiązku?
Panie przewodniczący! Nawet kiedy ludzie wiedzą, że takie prawo istnieje, nadal rzuca im się kłody pod nogi, ponieważ istnieją problematyczne reguły i wymogi. W niektórych krajach termin na złożenie skargi jest bardzo krótki, przykładowo tylko 30 dni. Natomiast pozostała część postępowania może być śmiesznie długa i skomplikowana. Naruszenie praw antydyskryminacyjnych musi spotkać się z sankcjami, które są skuteczne, proporcjonalne i mają charakter prewencyjny. Tak ładnie to sformułowano w dyrektywie i wszyscy się z tym zgodziliśmy. Ale tylko nieliczne kraje wprowadziły adekwatne sankcje.
Teraz czas na pozytywy. Dobrą rzeczą jest, że niemal we wszystkich państwach obecnie funkcjonują instytucje do spraw równości. To ważne osiągnięcie i w wielu państwach te organy zajmują się dyskryminacją na podłożu rasowym, jak również dyskryminacją na innym tle. Ten aspekt cieszy. Niestety, nie wszystkie instytucje dysponują środkami na realizację powierzonych im zadań i w związku z tym zwracam się do Komisji o uwzględnienie również tego punktu w ocenie sposobu wdrożenia przepisów antydyskryminacyjnych. Czy mogę prosić Komisję o komentarz?
Kończąc: panie przewodniczący, jestem dumna z ustawodawstwa. Postępy w transpozycji są czynione, ale nie są wystarczające. Wiele państw jeszcze nie dokonało transpozycji dyrektywy w całości. Ale nawet tam, gdzie została wprowadzona w całej rozciągłości, nadal musimy upewnić się, czy obywatele są należycie informowani o przysługujących im prawach, ponieważ kiedy nie znają praw, nie mogą z ich korzystać, a to jest bardzo ważne w walce z dyskryminacją.
komisarz. - (FR) Panie przewodniczący, pani poseł Buitenweg, szanowni państwo! Komisja z zadowoleniem przyjmuje sprawozdanie dotyczące stosowania dyrektywy 2000/43/WE z dnia 29 czerwca 2000 r. w sprawie wdrożenia zasady równego traktowania osób bez względu na pochodzenie rasowe lub etniczne.
Komisja przyjmuje do wiadomości uwagi, zgłoszone przez Parlament i pragnie zwrócić państwa uwagę na szereg spraw. Odnośnie do monitorowania wdrożenia dyrektywy w państwach członkowskich, pod koniec czerwca Komisja wszczęła postępowanie w sprawie uchybienia zobowiązaniom przez 14 państw członkowskich, które nie dokonały prawidłowej transpozycji dyrektywy do prawa krajowego. Pragnę dodać, że szereg państw członkowskich już wprowadziło zmiany do swojego prawodawstwa w odpowiedzi na uwagi Komisji lub wyraziło gotowość ich transpozycji.
Odnośnie do szczegółowych informacji na temat transpozycji dyrektywy w państwach członkowskich, jak zauważyliśmy w komunikacie z 2005 r. w sprawie strategii ramowej strategii dotyczącej niedyskryminacji i równych szans dla wszystkich, co roku publikujemy wyczerpujące sprawozdanie grupy ekspertów-prawników, natomiast sprawozdania poszczególnych państw są dostępne w formie elektronicznej.
Pani poseł Buitenweg słusznie podkreśla, że instytucje zajmujące się promowaniem równości odgrywają kluczową rolę w zwalczaniu dyskryminacji. Właśnie dlatego finansujemy sieć Equinet, która ułatwia wymianę doświadczeń i dobrej praktyki pomiędzy instytucjami do spraw równości państw członkowskich.
Jak zaznaczono w sprawozdaniu, gromadzenie danych to delikatna sprawa. Jednak bez nich nie ma możliwości oceny stopnia dyskryminacji lub ustalenia, czy przyjęte środki są skuteczne. Z uwagi na fakt, że znaczna część gromadzonych informacji może mieścić się w kategorii szczególnie chronionych danych osobowych, dotyczących pochodzenia rasowego lub etnicznego osób albo ich przekonań religijnych lub życia seksualnego, dane muszą być przetwarzane zgodnie z obowiązującymi przepisami dyrektywy 95/46/WE w sprawie ochrony danych osobowych.
Dyrektywa wprowadza ogólny zakaz przetwarzania szczególnie chronionych danych osobowych, ale przewiduje szereg wyjątków od tej zasady, zwłaszcza, jeżeli zainteresowane osoby fizyczne wyrażą na to wyraźnie zgodę lub jeżeli - cytuję - przetwarzanie jest konieczne do wypełniania obowiązków i szczególnych uprawnień w dziedzinie prawa pracy.
Państwa członkowskie mają też prawo ustalenia zwolnień - pod warunkiem ustanowienia odpowiednich środków zabezpieczających - ze względu na istotny interes publiczny. Dlatego do decyzji państw członkowskich pozostawiamy gromadzenie danych o pochodzeniu etnicznym do celów statystycznych w związku ze zwalczaniem dyskryminacji, pod warunkiem ustanowienia środków zabezpieczających, wymaganych dyrektywą o ochronie danych.
Badanie Eurobarometru dotyczące dyskryminacji w Unii Europejskiej pokazuje, że duża liczba obywateli Europy jest generalnie gotowa przekazać informacje osobowe anonimowo w ramach spisu ludności, w celu walki z dyskryminacją. 3 z 4 osób wyraziły gotowość przekazania osobistych informacji na temat pochodzenia etnicznego, religii lub przekonań.
Takie informacje są szczególnie ważne w kontekście pozytywnego działania na rzecz eliminacji dyskryminacji i głęboko zakorzenionych form niekorzystnego położenia. W lutym br. Komisja opublikowała europejski przewodnik po danych o równości, który ma służyć państwom członkowskim jako pomoc w usprawnieniu procesu gromadzenia danych w praktyce.
To samo badanie Eurobarometru ze stycznia 2007 r. ujawniło, że obywatele czuli się niedostatecznie informowani o prawach, przysługujących im jako ofiarom dyskryminacji. Pomimo zróżnicowania stopnia wiedzy - przykładowo pomiędzy Finlandią, gdzie 65% ankietowanych twierdziło, że zna swoje prawa, a Austrią, gdzie analogiczna wielkość wyniosła jedynie 17% - fakt, iż średnia kształtuje się na poziomie 32% wyraźnie pokazuje, że - zgodnie z tym, co mówiła pani poseł - działania uświadamiające są równie konieczne, co wcześniej.
Jestem przekonany, że nasze bieżące działania, wsparte Europejskim Rokiem Równych Szans dla Wszystkich w 2007 r., w ramach którego przeprowadzono ok. 430 działań na poziomie państwa członkowskiego oraz europejską kampanię "Na rzecz różnorodności - przeciw dyskryminacji”, będą pomocne w zwalczaniu braku wiedzy.
W tym miejscu pragnę w szczególności wspomnieć programy szkoleniowe, które finansujemy na rzecz organizacji pozarządowych, zawiązków zawodowych, prawników i firm.
Komisja jest zdeterminowana i zamierza stosować wszelkie, dostępnie środki poprawy sytuacji Romów w Unii Europejskiej. W szczególności to oznacza zapewnienie stosowania dyrektywy 2000/43/WE z wykorzystaniem wspólnotowych funduszy strukturalnych, zwłaszcza Europejskiego Funduszu Społecznego oraz podnoszenie świadomości praw i obowiązków wśród populacji Romów oraz w społeczeństwie ogółem.
Na początku grudnia grupa konsultacyjna wysokiego szczebla do spraw społecznej i zawodowej integracji mniejszości etnicznych, w tym Romów, ma przedstawić sprawozdanie, zawierające szereg zaleceń. Grupa stara się zidentyfikować bariery utrudniające integrację oraz promować dobre praktyki, stosowane przez organy władzy publicznej oraz spółki.
W tym kontekście cieszy nas zainteresowanie Parlamentu Europejskiego problemem dyskryminacji wielokrotnej i pod koniec roku z zainteresowaniem zapoznam się z ustaleniami nowego badania, prowadzonego na zlecenie Komisji. Jasno widać, że sam brak dyskryminacji nie wystarczy, aby zapewnić równe szanse niektórym grupom, których społeczne położenie jest bardziej niekorzystne, niż innych: dlatego Komisja zleciła przeprowadzenie dogłębnej analizy dobrej praktyki, stosowanej w państwach członkowskich, w szczególności w zakresie polityki zatrudnienia.
Zdaniem Komisji bardzo ważną sprawą jest również prawidłowe stosowanie własnego prawa przez państwa członkowskie, chociaż samo prawodawstwo wyraźnie nie wystarcza. Naszym celem jest wzmocnienie prawa za pomocą badań, podnoszenia świadomości, szkolenia oraz wymiany dobrych praktyk, co ma służyć wyeliminowaniu dyskryminacji tam, gdzie jest to możliwe, a tam, gdzie nie jest to możliwe - zadośćuczynieniu krzywd ofiarom.
w imieniu Grupy PPE-DE. - (FR) Panie przewodniczący, szanowni państwo! Pragnę podziękować pani poseł Buitenweg za wykonaną pracę, która jest wysokiego kalibru. Sprawozdanie zawiera szereg ważnych, wyważonych stwierdzeń i dokładnie omawia główne problemy związane ze stosowaniem dyrektywy.
Równouprawnienie kobiet i mężczyzn w Unii Europejskiej - 2007 (debata)
Kolejnym punktem porządku dziennego jest sprawozdanie sporządzone przez Piię-Noorę Kauppi w imieniu Komisji Praw Kobiet i Równouprawnienia w sprawie równości kobiet i mężczyzn w Unii Europejskiej - 2007.
sprawozdawczyni. - Panie przewodniczący! Przede wszystkim chciałabym wyrazić wdzięczność dla Komisji za sporządzenie tego bardzo istotnego sprawozdania. Równość kobiet i mężczyzn jest kwestią, która nadal zasługuje na naszą pełną uwagę. Chociaż w ubiegłych dziesięcioleciach wiele osiągnięto, nadal istnieją ważne wyzwania.
Sprawozdanie Komisji koncentruje się na kwestiach zatrudnienia. Na przykład różnice płacowe między kobietami i mężczyznami, brak bezpieczeństwa na rynku pracy oraz pogodzenie życia zawodowego i rodzinnego są kwestiami, które każdego dnia wywierają wpływ na życie milionów kobiet. Są one również wyraźnie powiązane z wyzwaniem demograficznym, w obliczu którego stoi Europa. Jak wskazuje sprawozdanie Komisji, na sześciu z ośmiu milionów miejsc pracy utworzonych w UE po 2000 r. zatrudnione są kobiety. Większość z tych sześciu milionów nowych miejsc pracy dla kobiet przypada na sektor usług. 11,7 mln nowych miejsc pracy utworzonych w sektorze usług zajmują w większości kobiety. Dlatego też dla wielu kobiet w Europie tak ważną kwestią jest sektor usług, jego wzrost i rynek wewnętrzny.
Większość nowych miejsc pracy dla kobiet to jednak zatrudnienie w niepełnym wymiarze godzin, a niektóre z nich są niebezpieczne, niepewne i wiążą się z niskimi zarobkami. Umowy na czas określony są również dużym problemem dla wielu kobiet w Europie, które chciałyby mieć większe poczucie trwałości i stabilizacji także w życiu rodzinnym. Dane przedstawione przez Komisje pokazują, że w UE 32% zatrudnionych kobiet pracuje w niepełnym wymiarze godzin, zaś w przypadku mężczyzn odsetek ten wynosi jedynie 7%, zatem wyraźnie na rynku pracy w Europie znaczenie ma aspekt płci.
Różnica wynagrodzeń mężczyzn i kobiet, której dotyczy inicjatywa Komisji przedstawiona w lipcu, wynosi w UE średnio 15%, a w niektórych krajach europejskich dochodzi do 30%. Różnice płacowe między mężczyznami i kobietami nie uległy zmniejszeniu, pomimo że dyrektywy dotyczące zasady równego wynagradzania mężczyzn i kobiet obowiązują od ponad 30 lat, a zatem Komisja zajęła się tą kwestią w odpowiednim momencie. Z drugiej strony, wiemy, że w państwach członkowskich, które przyjęły politykę na rzecz łączenia życia zawodowego z rodzinnym z myślą zarówno o kobietach, jak i o mężczyznach, odnotowuje się wyższe wskaźniki urodzeń, wyższy odsetek kobiet na rynku pracy, a także wyższą stopę zatrudnienia.
W całej UE kobiety wykonują większość prac niefizycznych, wymagających wysokich kwalifikacji. W tym tygodniu ukazało się zakrojone na szeroką skalę badanie fińskie dotyczące kobiet na stanowiskach kierowniczych w przedsiębiorstwach. Zbadano ogółem 14 000 przedsiębiorstw fińskich i okazało się, że w przypadku kobiet sprawujących funkcje kierownicze roczna stopa zwrotu przypadająca na udziałowców przedsiębiorstw była o 1% wyższa niż w przypadku mężczyzn sprawujących takie funkcje. Oznacza to wyniki o 10% lepsze niż u mężczyzn. Chociaż z obliczeń tych wykluczono wszystkie inne czynniki, przewaga kobiet na stanowiskach kierowniczych w przedsiębiorstwach jest wyraźna, zatem w przyszłości Komisja uwzględni również ten fakt.
W Finlandii, podobnie jak w innych krajach, dla awansu kobiet kluczową kwestią jest edukacja. Podwyższaniu standardów kształcenia towarzyszył wzrost stopy zatrudnienia wśród kobiet. Na przykład, według badania Komisji w przeprowadzonego Finlandii, 32,7% kobiet posiada wysokie kwalifikacje w porównaniu z jedynie 24,3% mężczyzn. Zatem wszystkie inicjatywy w dziedzinie edukacji i uczenia się przez całe życie, które przedstawiła Komisja, są potrzebne i bardzo ważne jest, aby edukacja koncentrowała się na politykach równouprawnienia kobiet i mężczyzn.
W swoim sprawozdaniu apeluję o konkretne środki zwalczania nierówności wynikających z braku ciągłości zatrudnienia spowodowanego urlopem macierzyńskim lub urlopem w związku z opieką nad osobami pozostającymi na utrzymaniu. Skutkiem było opracowanie przez Komisję analiz płci dotyczących wpływu reform emerytalnych na życie kobiet w UE w celu zindywidualizowania uprawnień emerytalnych oraz ubezpieczenia społecznego i systemu podatkowego. Za szczególnie istotny uważam fakt, że w sprawozdaniu wezwano państwa członkowskie do równomiernego rozłożenia kosztów świadczeń związanych z urlopem macierzyńskim, aby kobiety przestały być droższą siłą roboczą niż mężczyźni. Oczywiście mam nadzieję, że moje państwo członkowskie, w którego rządzie zasiada 60% ministrów płci żeńskiej, co jest rekordem światowym, zajmie się tą kwestią i równomiernie rozłoży koszty urlopów macierzyńskich lub ojcowskich.
W sprawozdaniu podkreślono także konieczność zajęcia się poważnym deficytem demokratycznym. Chcemy zbadać czynniki, które uniemożliwiają kobietom uczestnictwo w polityce i zajmowanie wysokich stanowisk na wszystkich szczeblach administracji publicznej, oraz w miarę możliwości przyjąć środki mające na celu przeciwdziałanie takim sytuacjom.
Należy również zwrócić uwagę na sytuację kobiet należących do mniejszości etnicznych i imigrantek, ponieważ ich marginalizację pogłębia wielopłaszczyznowa dyskryminacja - zarówno z zewnątrz, jak i wewnątrz społeczności, w których żyją. Wzywam Komisję do współpracy z państwami członkowskimi celem gromadzenia odpowiednich danych i nasilenia działań, które mogłyby zapobiegać handlowi ludźmi dla celów wykorzystywania seksualnego i pracy przymusowej.
Myślę, że możemy zakończyć pozytywnym i krzepiącym stwierdzeniem. Kobiety mają obecnie możliwości, o których nie mogły marzyć ich matki i babki. Kobiety, które czerpią korzyści w nowym wspaniałym świecie, powinny przemówić i sądzę, że podjęcie przez Komisję inicjatywy i przedstawienie tego sprawozdania było bardzo istotne. Nadal walczymy o całkowitą równość obydwu płci w Europie.
komisarz. - (FR) Panie przewodniczący, pani poseł Kauppi, panie i panowie posłowie! Komisja oczywiście ciepło przyjmuje to sprawozdanie oraz wniosek w sprawie uchwały, dotyczącej równości kobiet i mężczyzn w Unii Europejskiej. Przyjęcie sprawozdania podkreśli zaangażowanie Parlamentu w kwestie równouprawnienia. Pragnę też pogratulować pani poseł Kauppi jako sprawozdawczyni za to, że tekst wyraża poparcie dla podejścia Komisji Europejskiej i podejmowanych przez nią środków na rzecz promowania równości kobiet i mężczyzn.
Po pierwsze równość płci stanowi jedną z fundamentalnych wartości Unii Europejskiej. To również ta dziedzina, w której Europa przoduje, w wielu wypadkach antycypując rozwój społeczny. W ciągu kilku ostatnich lat uruchomiono szereg ważnych i ambitnych inicjatyw. Przyjęcie mapy drogowej na rzecz równości kobiet i mężczyzn podkreśla niezłomną wolę Komisji upartego parcia na przód, na wszystkich frontach, w dążeniu ku skutecznej równości kobiet i mężczyzn w każdej dziedzinie.
Komisja popiera nacisk, jaki uchwała Parlamentu kładzie na pewne tematy, które również na mapie drogowej zostały określone jako priorytetowe obszary działania, zwłaszcza odnośnie do równości kobiet i mężczyzn pod względem niezależności ekonomicznej, pogodzenia pracy i życia osobistego, równowagi reprezentacji płci na stanowiskach decyzyjnych oraz potrzebę walki ze stereotypami.
Pomimo niewątpliwych postępów w osiągnięciu równości kobiet i mężczyzn, przed nami jeszcze duże wyzwania. Komisja zgadza się ze sprawozdawcą, że musimy kontynuować wysiłki i konsolidować dotychczasowe osiągnięcia. W tym zakresie Komisja ma świadomość, jak ważne jest skuteczne stosowanie dorobku prawnego Wspólnot i będzie zdecydowanie pełnić rolę strażnika traktatów. Nie zawaha się wszcząć postępowania w sprawie uchybienia zobowiązaniom państwa członkowskiego, jeżeli jej zdaniem transpozycja dyrektywy unijnej nie jest prawidłowa. Obecnie mamy kilkanaście przykładów tego typu postępowań w toku, na różnych etapach, dotyczących równości kobiet i mężczyzn.
Aby zwiększyć przestrzeganie wspólnotowego prawa, Komisja utworzyła sieć - pod nazwą Sieci Instytucji do Spraw Równości - łączącą organizacje, odpowiedzialne za promowanie równego traktowania kobiet i mężczyzn na poziomie krajowym. Zdaniem Komisji połączenie doświadczeń krajowych poszczególnych instytucji i ich bliższa współpraca z Komisją mogą sprawić, że poszczególne instytucje ds. równości będą bardziej skutecznie pełnić rolę w promowaniu równego traktowania i zapewnieniu bardziej jednolitych wykładni krajowych organów odpowiedzialnych za interpretację prawa.
Sprawozdanie podkreśla również centralne znaczenie pogodzenia pracy i życia osobistego w procesie doprowadzenia do faktycznej równości mężczyzn i kobiet. Ten aspekt to wyraz własnych przemyśleń Komisji. Dobrze wiemy, że w większości gospodarstw domowych obowiązki rodzinne i domowe nadal wypełniają kobiety. Dlatego jest bardziej prawdopodobne, że to kobiety, a nie mężczyźni, są zmuszone do przerwania lub wręcz zarzucenia nauki lub kariery, co nieuchronnie pogłębia nierównouprawnienie w sferze pracy, jak też eroduje potencjał produkcyjny kobiet. Zapewnienie dostępności i umiarkowanych kosztów wysokiej jakości usług opieki nad dziećmi jest równie ważne, co działania na rzecz zwiększenia wskaźnika zatrudnienia kobiet - ten punkt jest zawarty w celach z Barcelony. W 2008 r. Komisja ma przedstawić sprawozdanie na temat postępu w realizacji tych celów.
Komisja rozpoczęła również proces konsultacji z partnerami społecznymi, dotyczący pogodzenia pracy i życia osobistego; drugi etap procesu będzie zakończony pod koniec lipca. Zdaniem Komisji to złożona kwestia, która wymaga zastosowania licznych środków. Jednocześnie dotychczasowe przepisy prawne Wspólnoty można zmienić w taki sposób, by lepiej uwzględniły wyzwania, z którymi Europa musi sobie poradzić. Obecnie Komisja bada odpowiedzi partnerów społecznych, uzyskane w procesie konsultacji, które posłużą jako podstawa do podjęcia niezbędnych kroków. Będziemy też nadal wspierać wymianę dobrej praktyki w tym obszarze, o czym mowa w projekcie uchwały.
W tym miejscu pragnę powtórzyć, że poszanowanie zasady równości wszystkich kobiet i wszystkich mężczyzn to jedna z wartości fundamentalnych Unii Europejskiej. W tym świetle kwestia zrównoważonego udziału kobiet i mężczyzn w procesie decyzyjnym jest tak bezwzględnie ważna. Dlatego jest jednym z priorytetów mapy drogowej na rzecz równości kobiet i mężczyzn, przyjętej w zeszłym roku przez Komisję.
Pragnę zakończyć podkreśleniem, jak ważna jest walka ze stereotypami, który to punkt był wielokrotnie podkreślony w sprawozdaniu. Stereotypy to prawdopodobnie najtrudniejsza przeszkoda na drodze równości kobiet i mężczyzn, a walka z nimi wymaga wysiłków, które wykraczają poza kontekst prawa i działań finansowych: chodzi o zmianę wzorców zachowania, postaw i wartości, które przesądzają o i wpływają na role mężczyzn i kobiet w społeczeństwie oraz na podejmowane przez nich decyzje zawodowe. Polityka dotycząca równości zawsze była motorem zmian w zachowaniu i sposobie myślenia i tę rolę nadal będzie odgrywać. Komisję cieszy poparcie przez Parlament wniosku w sprawie uchwały w jego obecnym kształcie.
sprawozdawca komisji opiniodawczej Komisji Rolnictwa i Rozwoju Wsi. - (PT) Jako sprawozdawca Komisji Rolnictwa i Rozwoju Wsi pragnę podkreślić, jak ważne jest przyjęcie części wniosków, zawartych w naszej opinii, których sprawozdanie pani poseł Kauppi nie zawiera oraz zwrócić się do państwa o pomoc w ich przyjęciu na tym plenum w świetle ich znaczenia dla milionów kobiet - rolników i pracownic wiejskich, których działania powinny stać się bardziej widoczne poprzez uwzględnienie tych kobiet w statystykach dotyczących raczej pracowników rolnych niż domowych.
Jest to istotny czynnik procesu pełnego uznania ich statusu prawnego jako kobiet pracujących w rolnictwie i zapewnienia równych praw i możliwości, łącznie z ubezpieczeniem społecznym. Należy zapewnić skuteczną ochronę macierzyństwa, trzeba nam lepszego dostępu do opieki zdrowotnej, edukacji, nauki przez całe życie, udogodnień dla dzieci i rodzin, zwłaszcza żłobków, lokalnych domów kultury oraz rynków - a to wszystko wymaga zwiększenia nakładów i poprawy usług publicznych na obszarach wiejskich. To jedyny sposób walki z wysokim poziomem ubóstwa i izolacji, które dotykają kobiety na niektórych obszarach wiejskich, oraz osiągnięcia lepszej spójności społecznej.
sprawozdawca komisji opiniodawczej Komisji Kultury i Edukacji. - (DE) Panie przewodniczący! Coraz więcej kobiet pracuje, ale niestety zbyt wiele z nich ma niepewne miejsce pracy. To oznacza, że kobiety muszą wykazać się dyspozycyjnością, ale otrzymują zbyt niskie płace. Stanowiska pracy, zarezerwowane dla kobiet, to sprzątanie, opieka i praca kasjerki w supermarkecie i centrach handlowych. My, kobiety, chcemy pracy, która nam da pieniądze - równą płace za równa pracę, stanowisko kierownicze - coraz więcej kobiet posiada wysokie kwalifikacje i nie powinno mieć trudności w przebiciu się przez szklany sufit do zarządu i wreszcie szansę na macierzyństwo - tak, pragniemy mieć możliwość połączenia pracy, kariery i macierzyństwa, ale do tego potrzebujemy znacznie więcej wsparcia politycznego.
Nie trzeba nam tylko więcej placówek opieki nad dziećmi, o czym mówią cele z Barcelony. Nie - chcemy najwyższej jakości opieki nad dziećmi. Opieka nad dzieckiem powinna mieścić się w możliwościach finansowych wszystkich matek i ojców, a Wspólnota musi ją finansować. Nie tylko dzieci dobrze sytuowanych rodziców powinny uzyskać maksymalną opiekę już od wczesnych lat życia. Nie tylko równe prawa dla kobiet i mężczyzn są nam potrzebne, trzeba nam również równych praw dla wszystkich dzieci. Kształcenie i szkolenie nie zaczyna się w szkole, ale znacznie wcześniej. Musimy zmienić nasz sposób myślenia w tym zakresie.
Pierwszorzędne sprawozdanie pani poseł Kauppi zawiera większość tych zagadnień, które popieramy. Gratulacje dla sprawozdawczyni.
w imieniu grupy PPE-DE. - (IT) Panie przewodniczący, panie i panowie! Pragnę podziękować pani poseł Kauppi za niniejsze sprawozdanie, które przedstawia bieżący obraz sytuacji w sferze pracy w Europie. W Komisji Praw Kobiet i Równouprawnienia mieliśmy liczne możliwości przyjrzenia się tej sprawie, natomiast pani poseł Kauppi pomogła sprecyzować i naświetlić problem, którym jest nawrót różnic płac w świecie kobiet w Europie - różnica w płacy za równą pracę, której nie można tolerować.
Taka sytuacja występuje, mimo iż wskaźnik wykształcenia kobiet jest wysoki - obecnie kobiety stanowią 59% absolwentów europejskich uczelni, w coraz większym stopniu uczestniczą w świecie pracy, kobiet są teraz w dużym stopniu doceniane za osiągane przez nie wyniki. Moim zdaniem ważniejszym punktem sprawozdania jest to, iż naświetla niektóre aspekty, które nadal utrudniają kobietom udział w świecie pracy - w wyniku czego zdarzenia mające miejsce w praktyce nie mają uzasadnienia - i są sprzeczne z unijnym prawem oraz prawem państw członkowskich, które zabrania różnicowania płac w sferze pracy. Taka sytuacja nie występuje tylko na południu Europy, jak to się zwykle utrzymuje, ale w całej Europie - nawet w państwach skandynawskich i nawet w tych krajach, których tradycja sprzyja akceptacji udziału kobiet w sferze pracy, a instytucje są obecnie lepiej konsolidowane i uznawane.
Dlatego uważam, że - koncentrując się na kwestiach, poruszonych przez panią poseł Kauppi, bez względu na to, czy pełna wzajemność kosztów świadczeń macierzyńskich i urlopu wychowawczego powinna stać się powszechną praktyką w państwach członkowskich - te koszty, które nadal częściowo ponoszą firmy, zachęcą pracodawców do zatrudniana mniejszej ilości pracownic, co z kolei ma wpływ na ich karierę zawodową.
w imieniu grupy PSE. - (ES) Panie przewodniczący, panie komisarzu! Dziękując sprawozdawczyni za świetne sprawozdanie pragnę przede wszystkim podkreślić harmonię, która charakteryzowała wspólne starania wszystkich europejskich instytucji w zakresie polityki równouprawnienia w całym 2007 r. Mocne zaangażowanie naszych instytucji w równouprawnienie, wyrazem czego jest Europejski pakt na rzecz równości płci, przyjęty przez Radę Europejską oraz mapa drogowa na rzecz równouprawnienia kobiet i mężczyzn, obowiązująca do 2010 r., jest godne pochwały.
To ogromna przyjemność powitać w imieniu całej izby delegację członków Narodowego Kongresu Ludowego Republiki Ludowej Chin, którzy zasiadają w galerii dla gości.
Członkowie delegacji przybyli do Strasburga, aby spotkać się ze swoimi kolegami z Parlamentu Europejskiego z okazji 25. posiedzenia międzyparlamentarnego PE/Chiny.
Delegacji przewodniczy Wang Yingfan, wiceprzewodniczący komisji spraw zagranicznych Narodowego Kongresu Ludowego Republiki Ludowej Chin. Składa się ona z pięciu członków stałej komisji Narodowego Kongresu Ludowego, wraz z Jego Ekscelencją Chengyuanem Guanem, Ambasadorem Chin przy Unii Europejskiej oraz kilku wysokiej rangi urzędników z Departamentu Spraw Zagranicznych Narodowego Kongresu Ludowego.
Dziś popołudniu delegacja odwiedzi Ateny, gdzie będzie kontynuować wizytę po Europie. Życzę jej, aby zabrała jak najlepsze wspomnienia z pobytu w Unii Europejskiej.
4. Operacja WPZiB na wschodzie Czadu i na północy Republiki Środkowoafrykańskiej (głosowanie)
(DE) Panie przewodniczący, panie i panowie! Celowo wskazaliśmy w tej rezolucji, iż mające być zastąpione przez kolejną misję siły EUFOR powinny być postrzegane jako siły tymczasowe, stanowiące łącznik pomiędzy innymi misjami. Pismo rządu Czadu z dnia 21 września nie wyjaśnia jednak, czy rząd wyrazi na to swoją zgodę. Stąd następująca dodatkowa poprawka w ust. 3 lit. h:
'przed rozpoczęciem rozmieszczenia sił EUFOR rząd Czadu musi wyraźnie zobowiązać się do uznania, że zgodnie z oceną społeczności międzynarodowej kolejna misja jest konieczna.'
(FR) Panie przewodniczący! Nie dbał pan o to, jakie są nasze poglądy w sprawie tej poprawki, zanim została ona podana do głosowania.
(FR) Panie przewodniczący! Uważam, że niniejsza poprawka jest zbyteczna w świetle pisma rządu Czadu otrzymanego przez Narody Zjednoczone w dniu 11 września 2007 r., zawierającego zgodę rządu. Mam przy sobie kopię tego pisma i oto cytat: "Rząd Czadu z zadowoleniem przyjmuje nowe zalecenia Sekretarza Generalnego Organizacji Narodów Zjednoczonych, uwzględnione w jego sprawozdaniu z dnia 10 sierpnia 2007 r., w celu rozpowszechnienia międzynarodowej obecności we wschodniej części Czadu, tak aby przyczynić się do [...]” itp.
Tym samym poprawka ta niczemu nie służy. Porozumienie ma formę pisemną i jest dostępne dla wszystkich, którzy chcą je przeczytać. Jestem dość mocno zdziwiony, ponieważ przesłałem kopię tego tekstu do Michaela Gahlera. Proponuję zatem, abyśmy zagłosowali przeciwko tej poprawce.
(DE) Naturalnie mam ten tekst przy sobie, a najważniejsza kwestia jest następująca:
"po upływie sześciu miesięcy rząd Czadu dokona oceny pierwszych rezultatów tej obecności w celu ewentualnego zastąpienia sił operacyjnych Unii Europejskiej innymi kontyngentami w ramach Organizacji Narodów Zjednoczonych i za zgodą Czadu.”
Oznacza to, że Czad może zgłosić weto. Jeśli rząd nie wyda zgody, do niczego nie dojdzie. To dlatego proponuję, aby dodać, że Czad musi przyjąć ocenę wspólnoty międzynarodowej i nie może zgłosić weta.
Panie przewodniczący! Póki delegacja z Narodowego Kongresu Ludowego znajduje się w galerii dla publiczności, chciałbym również wyrazić nadzieję, iż pan Wang Ying-Fan przyjmie do wiadomości przesłanie płynące z tej izby, mianowicie że oczekujemy od Chin większej aktywności w dążeniu do rozwiązania problemów w Birmie.
Panie przewodniczący! Rozmawialiśmy na ten temat wczoraj i wiem, że powróci on do kraju ze świadomością, jakie są nasze poglądy.
Aby zaoszczędzić czas, chciałbym zaproponować dwie poprawki ustne. Obecnie sytuacja w Birmie ulega szybkim zmianom. Po pierwsze, proponuję dodatkowe zdanie na końcu ustępu 1: "oraz zdecydowanie potępia brutalną reakcję władz birmańskich”.
Panie przewodniczący! Ustęp 3 miałby obecnie następujące brzmienie: "wyraża swoje przerażenie w związku z zabiciem pokojowych demonstrantów; nalega, aby siły bezpieczeństwa powróciły do koszar i wzywa do uznania zasadności wysuwanych żądań, do międzynarodowej pomocy dla zranionych oraz do uwolnienia aresztowanych demonstrantów i innych więźniów politycznych”.
(DE) Panie przewodniczący! Zgadzam się z Geoffrey'em Van Ordenem i innymi -mając na uwadze również obecność pana Wang Yingfana oraz delegacji - iż ta izba powinna wysłać zdecydowany sygnał. Jednakże w odniesieniu do ust. 5, wnioskowalibyśmy o poprawienie tekstu w następujący sposób, gdyż patrząc na to, co się wydarzyło w przeszłości w Radzie Bezpieczeństwa, nie mamy pewności, iż przygotowaliśmy ten tekst wystarczająco uważnie. Ponieważ chcemy być bardzo precyzyjni, wnioskujemy o nadanie ust. 5 następującego brzmienia:
"zwraca się do Chin o całkowite poparcie jednoznacznego oświadczenia Rady Bezpieczeństwa ONZ, potępiającego użycie brutalnej siły”.
Pozostaje tylko sprawdzić, czy zastosowano już weto, ale zwracamy się do izby o potwierdzenie, iż konieczne jest wyraźne potępienie ze strony Rady Bezpieczeństwa i że Chiny powinny je poprzeć.
(DE) Panie przewodniczący! Nasza grupa również chciała zgłosić poprawkę ustną, ale uważam, że możemy przyjąć wspólne podejście. Według moich informacji Chiny głosowały przeciwko i nie tylko Chiny, lecz również stały członek Rady Bezpieczeństwa - Rosja. Z tego względu zgadzam się na przyjęcie poprawki według brzmienia zaproponowanego przez Martina Schulza, aby postawić Chiny i Rosję na świeczniku.
(SK) Dziękuję za pozwolenie zabrania głosu oraz Marie-Helene Descamps za jej sprawozdanie, które posuwa naprzód proces zdigitalizowania bibliotek w Unii Europejskiej.
Głosowałam za poparciem proponowanego dokumentu, ponieważ proces cyfrowania książek, filmów oraz nagrań audio i video, realizowany we wszystkich państwach członkowskich, jest powolny i fragmentaryczny. Uważam, że należy skoncentrować uwagę na koordynacji tych krajowych inicjatyw, a przede wszystkim ochronie materiału w formie cyfrowej. Na szczeblu europejskim należy poświęcić szczególną uwagę zachowywaniu cyfrowych kopii. Utworzenie cyfrowej kopii ksiązki lub filmu niekoniecznie gwarantuje jej lub jego długoterminową ochronę.
Wszystkie materiały w formie cyfrowej, zarówno materiały zdigitalizowane, jak i te powstałe w formacie cyfrowym muszą być przechowywane w taki sposób, aby były stale dostępne. Nasze doświadczenie w przechowywaniu materiałów w formie cyfrowej jest niewielkie. Jeśli nie będziemy mieć spójnej strategii, cyfrowanie na małą skalę może doprowadzić do obniżenia wartości poczynionej inwestycji.
na piśmie. - (FR) Głosowałem za przyjęciem tego bardzo solidnego sprawozdania autorstwa mojej szanownej koleżanki Marie-Hélène Descamps w sprawie utworzenia europejskiej biblioteki cyfrowej, aby nasze dziedzictwo kulturowe i naukowe stało się powszechnie dostępne we wszystkich europejskich językach.
Pisząc te słowa, pragnę złożyć hołd poprzedniemu prezydentowi Francji Jacquesowi Chiracowi, który wraz z pięcioma innymi głowami państw Unii Europejskiej - podjął w kwietniu 2005 r. inicjatywę, która zapoczątkowała ten projekt. Cieszę się, że Parlament Europejski wysyła Komisji wyraźny sygnał, iż powinna potraktować ten projekt jako swój priorytet. Jestem również zadowolony z możliwych rozwiązań dla problemów operacyjnych: koordynacja wszystkich bibliotek cyfrowych w Europie, publiczny dostęp oraz współpraca z różnymi partnerami w tym obszarze, w szczególności z pisarzami, wydawcami czy też na przykład z księgarniami.
Jest to narzędzie, które zasługuje na nasze poparcie, bowiem przyczyni się do walki z ignorancją, a tym samym promowania demokracji, pokoju i dobrobytu. Dobra robota, Marie-Hélène Descamps!
na piśmie. - (PT) Przedmiotowe sprawozdanie dotyczy zalecenia Komisji Europejskiej z dnia 21 sierpnia 2006 r., które wzywa państwa członkowskie do skoordynowania ich wysiłków w celu osiągnięcia synergii na szczeblu europejskim w dziedzinie cyfrowania oraz które proponuje utworzenie europejskiej biblioteki cyfrowej w formie wspólnego wielojęzycznego dostępu do europejskiego dziedzictwa kulturowego. W dniu 13 listopada 2006 r. Rada jednogłośnie przyjęła te zalecenia.
Parlament Europejski przyjął przedmiotowe zalecenie, ale złożył szereg wniosków w celu uzyskania większej klarowności, pamiętając przy tym o licznych problemach, które mogą się pojawić np. podczas pracy nad organizacją koncepcyjną i techniczną wszystkich kategorii materiału kulturowego w odniesieniu do różnych etapów, o których należy pamiętać oraz potencjał materiału tekstowego nieobjętego prawami autorskimi.
Mimo że możemy mieć pewne wątpliwości co do różnych propozycji zawartych w rezolucji Parlamentu Europejskiego, głosowaliśmy za przyjęciem tej koncepcji, przy czym wskazujemy na konieczność ochrony praw autorskich, obrony różnorodności językowej i kulturowej, osiągnięcia solidarności i spójności gospodarczej oraz społecznej, aby dołożyć wszelkich starań, by interesujący pomysł nie stał się kolejnym źródłem dyskryminacji i wykluczenia społecznego.
na piśmie. - (SV) Biblioteka dzieł wolnych od praw autorskich jest doskonałym pomysłem, UE nie będzie się wtrąć i bałaganić. Dlatego wstrzymuję się od głosu. Dobry pomysł (+), UE to opóźni z powodu swojej biurokracji (-) = wstrzymanie się od głosu.
na piśmie. -(FR) Głosowałem za przyjęciem doskonałego sprawozdania z własnej inicjatywy autorstwa mojego czeskiego kolegi Thomáša Zatloukala w sprawie skuteczności i sprawiedliwości w edukacji europejskiej i systemach szkoleniowych, które powstało jako odpowiedź na komunikat Komisji Europejskiej.
Uczenie się i szkolenie przez całe życie są niezwykle ważne, podobnie jak ustanowienie europejskich ram kwalifikacji dla uczenia się przez całe życie, które umożliwią uznanie osiągnięć w kształceniu oraz pozwolą na czytelne i przejrzyste zmiany kierunków kształcenia. Jestem również zwolennikiem wprowadzenia do edukacji i systemów szkoleniowych nowej kultury oceniania wraz z wiarygodnymi środkami pomiaru.
Inwestowanie w uczenie się i szkolenie przez całe życie ma zasadnicze znaczenie dla spójności społecznej, a także wyposaży ludzi w umiejętności konieczne do skuteczniejszego przystosowania się do różnych zmian w ich życiu. Popieram wszystkie propozycje zawarte w sprawozdaniu, dotyczące różnych szczebli edukacji: przedszkola, szkoły podstawowej, średniej, wyższej i zawodowej.
na piśmie. - (PT) Mimo iż zauważyliśmy kilka pozytywnych elementów w niniejszym sprawozdaniu, głosowaliśmy przeciwko jego przyjęciu, ponieważ nie zgadzamy się z jego ogólną argumentacją, a także niektórymi podejściami w nim przedstawionymi, dotyczącymi celu dalszej edukacji czy też opłat, pomijając fakt, iż problem grup znajdujących się w niekorzystnej sytuacji nie może być rozwiązany tylko poprzez oferowanie zachęt finansowych, jak zostało to ogłoszone w Portugalii. Nie jest to sposób na ograniczenie niesprawiedliwości w odniesieniu do dostępu do edukacji uniwersyteckiej.
Podzielając argumenty sprawozdawcy, iż edukacja wpływa na wzrost gospodarczy poprzez "zwiększanie kapitału ludzkiego oraz możliwości innowacyjnych”, jak i pogląd, iż poprzez wzrost skuteczności edukacji i szkolenia, poszczególne osoby, jak i całe społeczeństwo mogą uzyskać zwrot z inwestycji do 8% w skali roku, widzimy, na jakie ryzyko narażają się państwa, jeśli nie podejmą zdecydowanych inwestycji w dalszą edukację, dostępną dla wszystkich segmentów ludności.
Według ostatnich badań 75 milionów obywateli UE - innymi słowy 32% siły roboczej - zdobywa niewłaściwe wykształcenie. W 2010 r. jedynie 15% nowych miejsc pracy będzie otwartych na tę grupę osób, które w większości pochodzą z najmniej uprzywilejowanych grup społecznych. Stąd konieczność zapewnienia równego dostępu do edukacji.
na piśmie. - (SV) Większości posłów do tego Parlamentu trzeba regularnie przypominać, że polityka edukacyjna w Unii Europejskiej jest kwestią krajową.
Niniejsze sprawozdanie Komisji Kultury i Edukacji Parlamentu Europejskiego wzywa instytucje UE do pracy nad licznymi sprawami, z którymi te instytucje nie mają absolutnie nic wspólnego. Na przykład pkt 12 projektu sprawozdania proponuje, aby Parlament Europejski przyjął stanowisko, iż "konieczna jest większa ilość badań w zakresie edukacji przedszkolnej na szczeblu UE, zwłaszcza w odniesieniu do wczesnych działań celowych w celu zidentyfikowania praktyk przyczyniających się do uzyskania oczekiwanych rezultatów”.
Projekt treści pkt. 48 jest następujący: "[Parlament Europejski] uważa, że aby lepiej ukierunkować działania UE, konieczne jest przygotowanie procesu, w oparciu o sprawozdania okresowo składane przez państwa członkowskie, jak i niezależną weryfikację, w celu ocenienia wydajności systemów edukacyjnych i szkoleniowych, zwracając szczególną uwagę na przyswajanie przez uczniów podstawowych umiejętności oraz osiąganie celów równego dostępu.”
Jest to próba interweniowania w obszary kompetencji należące do państw członkowskich. Zasada pomocniczości jak zwykle odsuwana jest na bok, a kompetencje instytucjonalne w tym obszarze - podważane. Dlatego głosujemy przeciwko przyjęciu tego sprawozdania.
na piśmie. - Panie Przewodniczący! Głosuję za sprawozdaniem Tomáša Zatloukala w sprawie skuteczności i równego dostępu do europejskich systemów kształcenia i szkolenia.
Polityka kształcenia i szkolenia zawodowego ma istotny pozytywny wpływ na wyniki gospodarcze i społeczne, zrównoważony rozwój i spójność społeczną. Z kolei niska skuteczność i nierówny dostęp powoduje ogromne koszty - straty podatkowe, większe zapotrzebowanie na opiekę zdrowotną i wsparcie ze środków publicznych, a także koszty związane z wyższym stopniem zachowań społecznie patologicznych.
We wnioskach z posiedzenia Rady w Lizbonie w marcu 2000 r. podkreślono, że kształcenie to klucz do rozwoju gospodarki i społeczeństwa europejskiego.
Sprawozdanie to przedstawia trafne pomysły na to, jak przywrócić sprawność nauczania w szkole podstawowej i ponadpodstawowej oraz na uniwersytetach.
Ważny jest także, zawarty w sprawozdaniu, apel do rządów państw członkowskich o długoterminowe planowanie priorytetów edukacyjnych na szczeblu lokalnym i narodowym.
na piśmie. - (SV) Sprawozdanie zawiera wiele dobrych pomysłów, jak ograniczyć wykluczenie społeczne itp., ale przekreśla wszystko, mówiąc o tym, jak koszty studiów mogą służyć jako zachęta finansowa! Najgorsza jest troska o "efektywność”, "konkurencyjność” i "wyższe standardy wyników”. Co się stało z kreatywnością, umiejętnością dokonywania krytycznej oceny i niezależnego myślenia? UE chce jednostek do konformistycznej produkcji nastawionych na konsumpcję i produkcję. Na szczęście UE nie sprawuje władzy nad edukacją i tak powinno pozostać. Głosuję przeciwko przyjęciu tego sprawozdania.
Panie Przewodniczący! Mimo że 129 państw zniosło już karę śmierci, skala stosowania tej kary na całym świecie jest jednak nadal bardzo niepokojąca. Tylko w 2006 roku wyrok śmierci wykonano 1591 razy; co najmniej 3861 osób oczekuje obecnie na jego wykonanie. Unia Europejska jest światowym liderem w dziedzinie walki przeciwko karze śmierci. W stosunkach z państwami trzecimi na forach międzynarodowych, takich jak ONZ, zniesienie kary śmierci jest kluczowym celem, jaki, w kwestii praw człowieka, stawia sobie Unia. Zaangażowanie polityczne Unii idzie też w parze ze znacznym wsparciem finansowym projektów realizowanych w ramach Europejskiej Inicjatywy na Rzecz Demokracji i Praw Człowieka. Co więcej, zniesienie kary śmierci przyjmuje się też jako naturalny warunek członkostwa w Unii Europejskiej oraz Radzie Europy.
Tym bardziej szkoda, że z powodu sprzeciwu polskiego rządu Europa nie będzie 10 października obchodziła Dnia Przeciwko Karze Śmierci. Wyrażam ubolewanie, że takie stanowisko polskiego rządu, stanowiące część gry przedwyborczej, w rezultacie szkodzi obrazowi Polski, na arenie międzynarodowej oraz całej Unii Europejskiej, w promocji podstawowych ich wartości. Decyzja Rady w sprawie memorandum na wykonywanie kary śmierci oraz idea wspólnej rezolucji, jaką Unia zaproponuje na najbliższej sesji Zgromadzenia Ogólnego ONZ, ze wszech miar zasługują na poparcie.
Panie Przewodniczący! Chciałem powiedzieć, że głosowałem przeciwko rezolucji dotyczącej kary śmierci. Chciałbym podkreślić, że w moim państwie, w Polsce, od 19 lat nie istnieje kara śmierci.
Panie i panowie! Z żalem muszę poinformować państwa o śmierci naszego kolegi posła i innego naszego kolegi, byłego posła.
Wczoraj rano zmarł nasz kolega, pan poseł Fausto Correia. Pan poseł Fausto Correia urodził się dnia 29 października 1951 r. w Coimbra i zmarł w wieku zaledwie 55 lat. Pozostawił żonę i trzech synów. Po ukończeniu studiów prawniczych na uniwersytecie w swoim rodzinnym mieście Coimbra został uznanym w Portugalii adwokatem, dziennikarzem i politykiem. Przez wiele lat był posłem parlamentu portugalskiego oraz ministrem stanu w rządzie premiera António Guterresa. Od 2004 r. był posłem do PE. Pan poseł Fausto Correia był i pozostanie znany i uwielbiany w Portugalii dzięki swoim nieustającym wysiłkom na rzecz demokracji, o którą walczył całe życie, a także dzięki swojemu oddaniu podstawowym wartościom braterstwa i budowy dobrosąsiedzkich stosunków. Pana posła Fausto Correia będzie brakować jego rodzinie, przyjaciołom i nam wszystkim - koleżankom i kolegom posłom.
Księga kondolencji, w której posłowie i pracownicy Parlamentu Europejskiego mogą wpisywać kondolencje, wyłożona będzie w tym tygodniu w sali Parlamentu, podczas posiedzenia środowego i czwartkowego.
Z wielkim smutkiem przyjmujemy także śmierć naszego byłego kolegi, pana posła Christiana de la Malène, który był posłem do PE przez dwie kadencje, od 1959 r. do 1961 r. i od 1962 do 1994 r. Christian de la Malène, który za rządów pana prezydenta De Gaulle'a był także ministrem i senatorem, zmarł dnia 26 września, w wieku 86 lat. Jako były przewodniczący Grupy Europejskich Postępowych Demokratów oraz Grupy Odnowy Europejskiej i Sojuszu Demokratycznego, Christian de la Malène był zagorzałym Europejczykiem, oddanym Europie sercem i umysłem. Poświęcił swoje długie życie budowie mocnej i demokratycznej Europy oraz wspólnoty politycznej.
Christian de la Malène był kolegą i przyjacielem, którego będziemy nosić w pamięci za humanizm i zaangażowanie polityczne. Chcemy uczcić pamięć Christiana de la Malène w tym duchu, z wdzięcznością.
Panie i panowie, ekscelencje! Obchodzimy dziś również międzynarodowy dzień przeciwko karze śmierci. Rada Europy uznała wraz ze swoimi 47 państwami członkowskimi, przy poparciu Parlamentu Europejskiego i Komisji Europejskiej, 10 października Europejskim Dniem przeciwko Karze Śmierci.
Cieszymy się, że są dziś tutaj z nami pielęgniarki z Bułgarii oraz lekarze, którzy niedawno uniknęli kary śmierci w Libii.
Chciałbym skorzystać z tej okazji i w imieniu całego Parlamentu powitać bardzo serdecznie panie pielęgniarki Nasję Nenowę, Kristianę Walczewę, Śnieżanę Dimitrową, Walię Czerwieniaszkę i Walię Siropulo oraz panów lekarzy Aszrafa Ahmeda Gommę El Hagousa i Zdrawko Dżordżiewa.
Od lutego 1999 r. zmuszeni byli spędzić w Libii osiem lat w areszcie, czekając na proces, niesłusznie oskarżeni o celowe zakażenie wirusem HIV setek dzieci libijskich.
Jesteśmy przeciwni karze śmierci. Dlatego w przeszłości wielokrotnie wzywaliśmy władze Libii do zwolnienia pielęgniarek bułgarskich i palestyńskich lekarzy.
Kara śmierci stanowi poważne naruszenie praw człowieka, a przede wszystkim prawa do życia. W imieniu Parlamentu Europejskiego chciałbym zatem podkreślić nasze niezłomne zaangażowanie w kampanię przeciwko karze śmierci. Przywiązujemy do tej kwestii wielką wagę w stosunkach z naszymi sąsiadami i partnerami na całym świecie.
Dziękujemy państwom, które niedawno zniosły karę śmierci, a zwłaszcza Ruandzie. Przykład ten pokazuje, że nawet państwa, których obywatele byli ofiarami strasznych przestępstw zrezygnowały z kary śmierci jako środka wymiaru sprawiedliwości. Kolejną okazją promowania zniesienia kary śmierci na całym świecie jest olimpiada, która odbędzie się w przyszłym roku w Pekinie. Olimpiada ta stanowi okazję do przerwania zmowy milczenia, która towarzyszy wykonywaniu kary śmierci w Chinach.
Unia Europejska przedłożyła Zgromadzeniu Ogólnemu Narodów Zjednoczonych projekt rezolucji w sprawie kary śmierci. Inicjatywa ta, chwalona wielokrotnie przez Parlament Europejski, stanowi istotny krok na drodze do zniesienia kary śmierci i apelujemy w tej sprawie do portugalskiej prezydencji Rady o promowanie jej na forum Organizacji Narodów Zjednoczonych w Nowym Jorku.
Parlament Europejski przeprowadził wiele debat dotyczących tej kwestii i tylko w tym roku przyjął trzy rezolucje w sprawie kary śmierci. Konsultacje w Parlamencie Europejskim dotyczące tej kwestii były o wiele bardziej intensywne niż w przypadku jakiejkolwiek innej kwestii. Zdecydowanie odrzucamy karę śmierci, w każdej formie i z każdego powodu.
Państwom członkowskim Unii Europejskiej udało się na podstawie wspólnych wartości stać się wspólnotą, w której w ogóle nie stosuje się kary śmierci. Zobowiązanie dotyczące niestosowania kary śmierci jest także jednym z elementów Karty praw podstawowych Unii Europejskiej. Kiedy zgodnie z traktatem reformującym Karta będzie prawnie wiążącym dokumentem, będziemy mogli nawet powiedzieć, że w Unii Europejskiej kara śmierci została w zniesiona na wszystkich szczeblach. Cieszę się i jestem wdzięczny, że żadne państwo członkowskie Unii Europejskiej nie kwestionuje uwzględnienia kwestii zniesienia kary śmierci w Karcie praw podstawowych Unii Europejskiej, a także, że nigdy nie rozważało poważnie przywrócenia tej kary.
Unia Europejska jako podmiot globalny jest zatem w stanie również zwrócić uwagę na to wspaniałe osiągnięcie w dziedzinie praw człowieka i bronić go.
Chciałbym teraz prosić państwa o uczczenie pamięci ofiar minutą ciszy.
Dziś w Europejskim i Międzynarodowym Dniu przeciwko Karze Śmierci my, Parlament Europejski, apelujemy do wszystkich państw nadal wykonujących karę śmierci, aby poszły za naszym przykładem i zniosły karę śmierci. Unia Europejska gotowa jest zaoferować tym państwom pomoc w realizacji tego celu.
(DE) Panie przewodniczący! Chciałbym wydać oświadczenie i poprosić państwa o wsparcie. Jak państwo wiecie nasza grupa postanowiła zorganizować w Moskwie posiedzenie biura w rozszerzonym składzie w celu omówienia różnych problemów związanych ze stosunkami pomiędzy Rosją i Unią Europejską, w którym uczestniczyłyby różne podmioty rosyjskie, reprezentujące zarówno stronę rządową, jak i opozycję. Niestety dowiedzieliśmy się, że rosyjski rząd nie wyda naszym kolegom wiz, a zatem posiedzenie to nie mogło dojść do skutku. Stało się to w tydzień po tym, jak Podkomisja Praw Człowieka chciała zorganizować w Moskwie podobne posiedzenie i również jej członkowie nie otrzymali żadnych wiz, a zatem i to posiedzenie nie doszło do skutku.
Uważamy, że nie można tolerować sytuacji, w której rząd określany przez przywódców niektórych państw jako w pełni demokratyczny nie pozwala nam zorganizować u siebie w Moskwie w pełni demokratycznego wydarzenia. Wzywamy Parlament do zbadania tej sprawy, a pana, panie przewodniczący, do poparcia tej inicjatywy w formie oświadczenia na piśmie, zaadresowanego zarówno do lokalnych ambasadorów, jak i do rządu rosyjskiego.
Dziękuję panu bardzo, panie pośle Cohn-Bendit! Odniosę się do pana apelu, ponieważ uważam, że jest słuszny, a ponadto jest to mój obowiązek.
Przygotowanie nieformalnego szczytu głów państw i szefów rządów (Lizbona, 18-19 października 2007 r.)
Kolejnym punktem porządku dziennego są oświadczenia Rady i Komisji Europejskiej w sprawie przygotowań do nieformalnego szczytu głów państw i szefów rządów w Lizbonie w dniach 18 i 19 października 2007 r.
urzędujący przewodniczący Rady. - (PT) Panie przewodniczący, panie i panowie! Wybaczy pan, panie przewodniczący, że zanim zajmę się w szczegółach punktem porządku dziennego, z którego powodu jestem dziś tutaj, chciałbym w imieniu rządu portugalskiego i portugalskiej prezydencji Rady podziękować za takie ciepłe i przyjacielskie - tak bardzo według mnie zasłużone - uczczenie pamięci takiej niespodziewanej i napawającej żalem straty, pochodzącego z tego samego kraju co ja, posła do PE, pana doktora Fausto Correi.
Portugalią wstrząsnęła ta wiadomość, ponieważ dotyczy zgonu osoby, która była na prawdę dobrym człowiekiem, a która była dla nas wszystkich wzorem walki o godność człowieka oraz o wyznawane przez nas wartości: wartości odzwierciedlające zasadę państwa prawa oraz poszanowania praw człowieka.
Jest to niewątpliwie znaczna strata; powinniśmy starać się, na ile leży to w naszych możliwościach, iść za jego przykładem i jestem szczerze wdzięczny Parlamentowi za uczczenie jego pamięci, do czego oczywiście przyłącza się rząd Portugalii.
wiceprzewodnicząca Komisji. - Panie przewodniczący! W zeszłym roku przedstawiłam Parlamentowi, stanowisko Komisji Europejskiej w sprawie motoru postępu dzisiejszej Unii Europejskiej, omówiliśmy też w zarysie tak zwane "podejście dwutorowe”, obejmujące agendę polityki aktywnego zaangażowania oraz ambitne podejście do reformy traktatowej jako cele wzajemnie się uzupełniające. Debata ta odzwierciedlała szeroki konsensus i myślę, że były ku temu trzy powody.
Po pierwsze, konsensus ten stanowi odzwierciedlenie pewnego stopnia dojrzałości w Unii Europejskiej, ponieważ Unia Europejska dotyka obecnie tak wielu aspektów życia obywateli, a to spowodowało również powstanie oczekiwań. Wielkim błędem byłoby, jeżeli Unia Europejska wycofałaby się na pozycje odzwierciedlające najniższy wspólny mianownik. Po drugie, uważam, że wyzwanie, jakim jest informowanie obywateli o sprawach Unii Europejskiej i komunikowanie się z nimi w tych sprawach, wymaga nowego podejścia, odzwierciedlającego większą świadomość związku pomiędzy Unią Europejską a potrzebami społecznymi obywateli, ich aspiracjami ekonomicznymi i ich podstawowymi wartościami. Po trzecie, to nowe podejście jest nie tylko zgodne z tym, co podpowiada instynkt polityczny, ale także z tym, co zostało wypracowane w ramach działań podjętych przez Komisję Europejską w ramach planu "D” na rzecz demokracji, dialogu i debaty, w których tak aktywnie uczestniczyło wielu posłów tego Parlamentu.
Nieformalny szczyt Rady Europejskiej w przyszłym tygodniu będzie przejawem zastosowania tego dwutorowego podejścia w praktyce. Z jednej strony należy spodziewać się, że głowy państw i szefowie rządów doprowadzą do końca konferencję międzyrządową i uzgodnią ostateczne brzmienie nowego traktatu reformującego. Z drugiej strony Prezydencja zasygnalizowała swój zamiar pogłębienia debaty mającej odpowiedzieć na pytanie, jak Unia Europejska reaguje na globalizację.
Jeśli więc chodzi po pierwsze o traktat reformujący: mamy przed sobą tekst, który jest znaczącym osiągnięciem. Chcę podziękować prezydencji portugalskiej, tak jak podziękowaliśmy prezydencji niemieckiej, za sposób, w jaki posunęła ten proces do przodu ze spokojem i zdecydowanie, wykazując się wielkim zaangażowaniem.
Tak jak mój kolega reprezentujący Prezydencję, tak i ja pragnę podziękować Parlamentowi za odegranie konstruktywnej roli w trakcie tego ostatniego etapu. Nasza współpraca układała się dobrze, a dzięki panom posłom Brokowi, Baronowi Crespo i Duffowi mamy teraz lepszy Traktat, jeśli chodzi o postanowienia dotyczące praw i obywatelstwa. Ponadto poprzez formalną proklamację nadamy karcie praw podstawowych status wiążący.
Proszę sobie przypomnieć, jak wiele osób twierdziło, że Unia Europejska 27 państw nigdy nie będzie w stanie dojść do porozumienia w sprawie brzmienia Traktatu. Stoimy w przededniu pokazania takim osobom, jak bardzo się myliły. Determinacja nas wszystkich do osiągnięcia porozumienia wskazuje także, że Unia Europejska ma wiele pomysłów na przyszłość. Jeżeli w przyszłym tygodniu dojdzie do ostatecznego porozumienia, potwierdzi się słuszność podejścia, aby trzymać się ściśle uzgodnionego mandatu. Musimy usunąć teraz ostatnie przeszkody. Jestem pewna, że głowy państw i szefowie rządów będą w pełni świadomi, że atmosfera oskarżeń i sporów w Lizbonie nie ułatwi w żaden sposób procesu ratyfikacji.
Oczywiście wolelibyśmy uniknąć klauzul o odstąpieniu, ale jeżeli była to cena osiągnięcia postępów w związku z ambitnym traktatem reformującym, musimy to zaakceptować. Na tym polegają kompromis i negocjacje.
Pragnę także podziękować Parlamentowi za niezwłoczną i skuteczną reakcję na apel Rady Europejskiej o przedłożenie propozycji dotyczących składu Parlamentu w przyszłości. Jest to trudna i delikatna kwestia dla wszystkich państwa, tak jak dla państw członkowskich, i pragnę podkreślić niezbędność porozumienia, zarówno na forum Parlamentu, jak i Rady.
I jeszcze jedno słowo na temat Traktatu: porozumienie polityczne Rady Europejskiej stanowi ważny krok, ale jak wszyscy wiemy, to nie koniec drogi. Mam nadzieję, że będziemy mogli współpracować w trakcie procesu ratyfikacji, postrzegając ten proces jako możliwość wymiany informacji i wyjaśniania kwestii dotyczących Unii Europejskiej oraz wsłuchiwania się w opinie jej dotyczące. W przypadkach, w których jest to możliwe, powinniśmy współpracować, tak jak zaproponowała to Komisja Europejska w zeszłym tygodniu w swoim nowym dokumencie "Partnerski proces komunikowania na temat Europy”.
Potrzebujemy także Traktatu, który będzie jak najbardziej dostępny i zrozumiały, z tekstem jednolitym, który powinien zostać udostępniony jak najszybciej po zakończeniu konferencji międzyrządowej. W trakcie tego procesu ratyfikacji realizowanego w okresie poprzedzającym wybory do Parlamentu Europejskiego w 2009 r., realizacja naszego programu politycznego dla obywateli Unii Europejskiej będzie równie ważna w budowaniu nastrojów, a w przyszłym tygodniu, dzięki prezydencji, będziemy mogli uczestniczyć w debacie dotyczącej Unii Europejskiej i globalizacji. Debata ta odbędzie się we właściwym czasie; z roku na rok coraz bardziej oczywistym staje się, że globalizacja jest jedną z podstawowych kwestii wywołujących obawy obecnej generacji obywateli Unii Europejskiej. Globalizacja ma wpływ na każdego obywatela w taki lub inny sposób, towary i usługi, które nabywamy, telewizja, którą oglądamy, energia, z której korzystamy i praca, którą wykonujemy. Unia Europejska z powodzeniem rozwija politykę odzwierciedlającą istnienie podstawowego związku pomiędzy sukcesem gospodarczym i bezpieczeństwem społecznym. Proces globalizacji nie jest jednak statyczny, co pokazały aż nazbyt wyraźnie zawirowania na rynkach finansowych tego lata. Musimy ciągle dostosowywać się do zmieniających się okoliczności.
Jak wspomniał o tym pan przewodniczący Lobo Antunes, w zeszłym tygodniu Komisja Europejska przyjęła dokument do celów tej debaty, który wyznacza także kierunki propozycji, które zostaną przedłożone w kolejnych miesiącach bieżącego roku w sprawie przeglądu strategii lizbońskiej na rzecz wzrostu gospodarczego i zatrudnienia. Jeśli chodzi o globalizację, dokument ten zawiera stwierdzenie, że Unia Europejska musi rozwijać się, tak aby nie tylko sprostać presjom globalizacji na nasze gospodarki, nasze instytucje i naszych obywateli, ale także wykorzystać możliwości wzrostu dobrobytu, eliminacji ubóstwa, pozyskiwania nowych rynków dla naszych produktów, rozwijania ściślejszej współpracy i poszerzania kręgu państw wyznających nasze wartości. Dokument ten stanowi także bardzo wyraźnie, że globalizacja nie jest jakimś nieuniknionym zewnętrznym zjawiskiem przyrody, którego Unia Europejska może być tylko pasywnym obserwatorem. Możemy nadawać globalizacji kształt i to do pewnego stopnia tak, aby świat odzwierciedlał nasze cele i wartości. Naszym zadaniem jest być dość pewnymi naszych wartości, naszej wizji i dostępnych nam instrumentów, abyśmy zapewnili, że Unia Europejska odniesie sukces w erze globalizacji.
Dokument jest także odzwierciedleniem naszego sprzeciwu wobec protekcjonizmu. Należy chronić naszych obywateli, ale nie w sposób, który doprowadziłby do ich zubożenia. Dokument zawiera także ostrzeżenie dla naszych partnerów, że nie będziemy wobec nich pobłażliwi, będziemy bronić interesów Unii Europejskiej. Oznacza to takie same reguły gry, oznacza to zapewnienie, że otwartość jest obustronna, oznacza to wyraźne podkreślenie, że nie będziemy "rozmywać” naszych wysokich standardów w zakresie zdrowia, bezpieczeństwa, środowiska naturalnego i ochrony konsumentów.
Dokument jest równie bezkompromisowy, jeśli chodzi o nasze wartości. Możemy rozwijać się pomyślnie w warunkach globalizacji, ale chcemy robić to po swojemu. Nasz wzrost będzie musiał być zrównoważony. Wyznaczyliśmy ambitne cele, jeśli chodzi o zmniejszenie emisji gazów cieplarnianych i korzystanie z odnawialnych źródeł energii, i zrealizujemy je. Posiedzenie zapewni ważną szansę ponownego określenia roli Unii Europejskiej w okresie poprzedzającym konferencję na Bali.
Będziemy wykorzystywać nasze modele społeczne do celów upowszechniania korzyści z globalizacji w całym naszym społeczeństwie. Modele te są jednymi z naszych największych atutów. Modele te pomogą naszym obywatelom w adaptacji i umożliwią im sprostanie, z powodzeniem, gwałtownym zmianom. Trójstronny szczyt tuż przed nieformalnym posiedzeniem Rady Europejskiej będzie stanowić dobrą możliwość przygotowania gruntu.
Oczywistym jest, że Unia Europejska oferuje obecnie swoim obywatelom sposobność maksymalnego wykorzystania możliwości, jakie stwarza globalizacja, zapewniając kontekst kontynentalny, czego nie byłyby w stanie zrobić poszczególne państwa działając odrębnie. Aby zrealizować ten cel, dysponujemy gotowym narzędziem w formie strategii lizbońskiej na rzecz wzrostu gospodarczego i zatrudnienia. Z naszej analizy ekonomicznej wynika, że strategia lizbońska zaczyna przynosić rezultaty. Przedmiotowy dokument wskazuje kilka obszarów polityki zasługujących na to, aby w okresie kolejnego trzyletniego cyklu do 2010 r. poświęcić im jeszcze więcej uwagi: edukacji i flexicurity, w tym polityce w zakresie aktywnej integracji oraz odpowiedniej ochronie socjalnej, piątej swobodzie w zakresie rozwoju i badań, innowacjom pro-środowiskowym, aktom dla małych przedsiębiorstw mającym na celu ułatwienie milionom małych przedsiębiorstw w Unii Europejskiej rozwoju i tworzenia większej liczby nowych miejsc pracy. Realizacja któregokolwiek z tych celów nie będzie łatwa, ale są to cele, które można osiągnąć. Wiem, że ten Parlament będzie ściśle zaangażowany w śledzenie postępów we wdrażaniu strategii lizbońskiej, zarówno na szczeblu Unii Europejskiej, jak i na szczeblu krajowym. Państwa opinie w przedstawionych tutaj w skrócie sprawach stanowić będą istotny wkład w pakiet, który przyjmiemy w grudniu.
Nieformalny szczyt Rady Europejskiej stanowi ważne spotkanie we właściwym czasie. Wykorzystajmy tę szansę i pokażmy obywatelom Unii Europejskiej, że Unia Europejska patrzy w przyszłość, kształtując swoją politykę w poszczególnych obszarach tak, aby móc sprostać przyszłym wyzwaniom, zapewniając sobie odpowiednie narzędzia.
sprawozdawca. - (DE) Panie przewodniczący, panie przewodniczący Rady, pani przewodnicząca, koleżanki posłanki i koledzy posłowie! Mamy tutaj przykład dobrej współpracy pomiędzy prezydencjami Rady niemiecką prezydencją Rady, która przygotowała mandat, który okazał się obecnie niezwykle stabilny, dalekosiężny i radykalny w wykonaniu portugalskiej prezydencji Rady. To, że po zakończeniu prac ekspertów prawnych mamy sytuację, w której pewne kwestie są oczywiste i można je łatwo określić, a te zdobycze może będzie można dalej utrzymać w najbliższy poniedziałek na posiedzeniu ministrów spraw zagranicznych, pokazuje, że istnieje naprawdę duże prawdopodobieństwo, że w przyszły czwartek ukończone zostaną prace nad traktatem reformującym.
Trzej przedstawiciele postanowili poprzeć ten mandat. Nie dlatego, że mandat ten umożliwi spełnienie naszych marzeń lecz dlatego, że jest to najlepsze co można osiągnąć w obecnej sytuacji w celu zapewnienia większej demokracji i większej zdolności do podejmowania działań. Jeśli chodzi o zdolność rozszerzonej Unii do podejmowania działań, w tym większą zdolność do podejmowana działań w obliczu nowych wyzwań, które stoją przed nami w nowoczesnym świecie, od bezpieczeństwa energetycznego, terroryzmu, polityki zagranicznej i bezpieczeństwa jako takiej, globalizacji, zorganizowanej przestępczości po zmiany klimatyczne i wiele innych kwestii.
Sukces ten zawdzięczamy zwiększeniu możliwości podejmowania decyzji w Radzie, dodane zostały nowe kompetencje w dziedzinach bezpieczeństwa energetycznego oraz polityki prawnej i krajowej, o czym moi koledzy poinformują państwo bardziej szczegółowo, mamy rozwiązanie w formie trzeciego filara. W tym obszarze Parlament Europejski - i to jest druga korzyść - staje się współ-decydentem w tych sprawach, aby w przyszłości, na mocy Traktatu, Parlament Europejski miał równe prawa współdecydowania w 95% obszarach dotyczących prawodawstwa, nawet w dziedzinie polityki rolnej oraz budżetu. Zapomina się często, że wszystko to zostało już uwzględnione w tym pakiecie. Oznacza to zdecydowaną eliminację deficytu demokratycznego, z którym borykała się dotychczas Unia Europejska. Stanowi to znaczny postęp!
Inne państwa mające trudności miały w ramach tego mandatu oraz w trakcie negocjacji możliwość zaradzenia różnicom stanowisk poprzez uwzględnienie klauzul o odstąpieniu o ściśle określonych terminach, skutkiem czego wzrost gospodarczy ogółem nie zostanie ograniczony, a poszczególne państwa członkowskie zachowają swoje prawa wynikające między innymi z powszechnie obowiązującego prawa. Skutkiem tego zakres stosowania tego środka jest zagwarantowany, co powinno także ułatwić ratyfikację bez konieczności uciekania się do referendum, jeżeli właściwie zrozumiałem odpowiednie zobowiązania i oświadczenia składane w trakcie negocjacji.
Kiedy Karta praw podstawowych Unii Europejskiej stanie się dokumentem prawnie wiążącym, Unia stanie się wspólnotą wartości, nawet uwzględniając klauzulę o odstąpieniu, z której skorzystać może każde państwo członkowskie. Jednakże nie dotyczy to decyzji podejmowanych przez Unię Europejską, ponieważ jej prawo ustanawiane jest wspólnie. Jedyne, co pozostaje to kwestia stosowania w poszczególnych państwach członkowskich, jeśli chodzi o uprawnienia sądów i prawa obywateli, dlatego musimy dołożyć wszelkich starań, abyśmy poczynili postępy i w tych obszarach, w sprawach Karty praw podstawowych Unii Europejskiej oraz ustanowienia osobowości prawnej Unii Europejskiej.
Unia Europejska powinna jednak rozważyć tutaj kilka innych kwestii. Kwestią numer jeden jest art. 24 mandatu - ochrona danych w stosunkach zewnętrznych - który według mnie powinien zostać przeredagowany lub drogą oświadczenia powinno się określić, że nie będzie miał negatywnego wpływu na kwestie ogólne dotyczące ochrony danych, takich jak dane osobowe pasażerów. Niezbędne jest dokładniejsze wyjaśnienie tej kwestii. Ochrona danych - dane dotyczące obywateli nie powinny być przekazywane bez kontroli sądowej i zaangażowania ze strony Parlamentu. Uważam, że jest to niezbędne.
Kolejnym punktem porządku obrad jest sprawozdanie panów posłów Alaina Lamassoure i Adriana Severina w sprawie składu Parlamentu Europejskiego, przedłożone w imieniu Komisji Spraw Konstytucyjnych.
sprawozdawca. - (FR) Panie przewodniczący, panie i panowie! Projekt rezolucji stanowi odpowiedź na czerwcowe wezwanie ze strony Rady Europejskiej. Artykuł 9 A projektu Traktatu stanowi, że w przyszłości rozdział miejsc w Parlamencie będzie przedmiotem ustawodawstwa wtórnego. Będzie to decyzja Rady Europejskiej, przyjmowana zgodnie z zasadą jednomyślności, z inicjatywy Parlamentu Europejskiego i za jego zgodą. Rada wzywa nas do wyjaśnienia, jak powinny wyglądać zasady realizacji tej procedury. Rada oczekuje, że zajmiemy się tą delikatną i drażliwą kwestią.
Dla naszego Parlamentu jest to rzeczywiste wyzwanie polityczne. Czy jesteśmy w stanie zaproponować reformę, która dotyczy nas samych? Ostatni raz zwrócono się do nas o to w 2000 r. i Parlamentowi nie udało się tego zrobić. Z tego powodu wynik głosowania, który udało nam się uzyskać w Komisji Spraw Konstytucyjnych jest już niezwykłym wydarzeniem politycznym. Uzyskaliśmy znaczną większość - dwie trzecie w ostatecznym głosowaniu i trzy czwarte w najważniejszej kwestii, którą jest rozdział miejsc, pod względem rzeczywistej liczby, pomiędzy państwami członkowskimi.
Na czym polega problem, z którym mamy tutaj do czynienia? Powinniśmy przede wszystkim pamiętać, że obecnie Parlament składa się z 785 posłów, co nie odzwierciedla nowego stanu prawnego wynikającego ze zmienionego traktatu z Nicei. Jeżeli niepodjęta zostanie żadna nowa decyzja, zastosowanie będzie miał ten system, dotyczący 736 miejsc w Parlamencie Europejskim. Jak dotychczas, państwa członkowskie podzielone były w Radzie i w Parlamencie na kategorie: jedno wyjątkowo duże państwo, kilka dużych państw, kilka pastw średniej wielkości, kilka małych państw itp. Każde państwo danej kategorii ma takie same prawa głosu w Radzie i taką samą liczbę miejsc w Parlamencie.
Już tak nie będzie! Przyszły Traktat wprowadza dwa rodzaje innowacji, jeśli chodzi o ten system. Z jednej strony, mamy rzeczywiste liczby, to znaczy maksimum 750 posłów do PE, maksymalną liczbę 96 miejsc i minimalną liczbę 6 miejsc dla każdego państwa członkowskiego. Z drugiej strony, mamy zasadę, zgodnie z którą w przedziale pomiędzy maksymalną i minimalną liczbą miejsc, państwa członkowskie muszą być reprezentowane zgodnie z zasadą degresywnej proporcjonalności i naszym zadaniem jest określenie tutaj dzisiaj w Parlamencie tej zasady, a mianowicie zakresu proporcjonalności i zakresu degresywności, czy też zbadanie, na ile nadreprezentowane są kraje o najmniejszej liczbie ludności, a na ile niedoreprezentowane są kraje o największej liczbie ludności.
Państwa komisja proponuje, aby zasadę tę interpretować jak następuje: po pierwsze, minima i maksima określone w Traktacie powinny być w pełni wykorzystane. W szczególności, stosowanie pułapu 750 miejsc da nam niejako małą rezerwę, więc można będzie stosować zasadę degresywnej proporcjonalności bez konieczności odbierania miejsc jakiemukolwiek państwu członkowskiemu. Jest to decyzja o podstawowym znaczeniu politycznym i absolutnie niezbędne jest uzyskanie jednomyślności Rady Europejskiej.
Po drugie, oczywistym jest, że im większa jest liczba mieszkańców danego kraju, tym większe jest jego prawo do dużej liczby miejsc. Po trzecie, im większa jest liczba mieszkańców danego kraju, tym większa jest liczba mieszkańców reprezentowanych przez każdego z posłów reprezentujących ten kraj w Parlamencie Europejskim. Tym samym każdy hiszpański poseł do PE reprezentuje obecnie, panie przewodniczący, ponad 875 tys. osób, podczas, gdy każdy niemiecki poseł do PE reprezentuje tylko 832 tys. osób. Jak dotychczas, Niemcy miały dwa razy większą liczbę ludności niż Hiszpania. Nieprawidłowość ta zostanie usunięta poprzez przyznanie Hiszpanii czterech dodatkowych miejsc. Proponowane zwiększenie obejmie łącznie dziesięć państw.
Jesteśmy w pełni świadomi tego, że jest to tylko rozwiązanie przejściowe. Celowym byłoby wypracowanie jakiegoś wzoru matematycznego, który miałby zastosowanie automatycznie w przypadku każdego kolejnego rozszerzenia, ale napięty termin, jaki nam dano nie pozwolił nam na zrealizowanie tego zadania. Jednakże rezolucja zawiera zalecenia dotyczące tej kwestii. Podobnie musieliśmy korzystać z jedynego dostępnego nam źródła danych liczbowych, a mianowicie Eurostatu, ponieważ nie mieliśmy żadnych danych od samych obywateli. Pan poseł Adrian Severin omówi tę kwestię bardziej szczegółowo.
Wreszcie, chcielibyśmy ostrzec naszych kolegów posłów do PE przed przyjęciem poprawek sprzecznych z podstawowymi zasadami sprawozdania, które spowodują, w zależności od przypadku, zapewnienie dużym państwom nadmiernej przewagi nad mniejszymi państwami lub, małym państwom, nad dużymi państwami, a w tedy cały nasz wysiłek poszedłby na marne, ponieważ bez zasady jednomyślności Rady będziemy musieli zachować system 736 miejsc, przewidziany traktatem z Nicei.
Tak więc, panie i panowie, proszę powstrzymać się od licytowania na rzecz swoich państw. Spędziliśmy całe popołudnie oświadczając, że jesteśmy jedyną demokratyczną instytucją chroniącą interesy Europejczyków przez zakusami innych instytucji, wolną od narodowego egoizmu. Dziś mamy doskonałą możliwość pokazać, że nasze działania odzwierciedlają nasze słowa.
sprawozdawca. - Panie przewodniczący! Zaproponowane przeze mnie i pana posła Lamassoure'a i zatwierdzone przez Komisję Spraw Konstytucyjnych rozwiązania wnoszą do stosowanych obecnie praktyk dotyczących składu Parlamentu Europejskiego kilka ulepszeń. Jeżeli zostaną przyjęte i odpowiednio wzmocnione, to nie będą już dłużej mogły powstawać sztuczne ugrupowania, nie będzie już dłużej można prowadzić arbitralnych negocjacji, nie będzie już dłużej można rozszerzać Unii Europejskiej kosztem sprawności Parlamentu Europejskiego, którego skład ciągle się zwiększa wraz ze wzrostem liczby państw członkowskich. Nie będzie już dłużej reprezentatywności odzwierciedlającej sytuację demograficzną zamiast nominalnych lub symbolicznych stosunków prawnych, większej solidarności pomiędzy dużymi i małymi państwami wynikającej z degresywnej proporcjonalności reprezentacji i pełnej legitymacji opartej na reprezentacji obywatelskiej wynikającej z tego, że Parlament Europejski wybierany jest przez obywateli Unii Europejskiej.
Należy zwrócić uwagę na różnicę pomiędzy demokratyczną legitymacją Parlamentu Europejskiego, odzwierciedlającą wolę obywateli Unii Europejskiej, a reprezentatywnością poszczególnych państw w Parlamencie Europejskim, odzwierciedlającą sytuację demograficzną poszczególnych państw członkowskich. My, posłowie Parlamentu Europejskiego jesteśmy jednocześnie przedstawicielami obywateli i państw.
Widzicie państwo; natychmiast jedni mówią: "tylko obywateli”, a inni: "państw”. Jesteśmy jednocześnie Bundestagiem i Bundesratem Może w przyszłości należałoby rozważyć dokonanie wyraźnego rozdziału w tym względzie, ale jak na razie, kiedy zaakceptujemy fakt, że głosują obywatele, a także, że degresywna proporcjonalność powinna odzwierciedlać wielkość społeczności żyjących na terytoriach poszczególnych krajów, proszę mi wybaczyć, ale jesteśmy przedstawicielami zarówno obywateli, jak i państw.
Oczywiście w tym kontekście nadal pozostaje kwestia zdefiniowania pojęcia obywatelstwa Unii Europejskiej i mam nadzieję, że zadanie to wykonane zostanie w niedalekiej przyszłości. Nasze sprawozdanie nie jest jednak sprawozdaniem tymczasowym, lecz przejściowym. Sprawozdanie to jest przejściowe, ponieważ uważam, że określone przez nas zasady są trwałe, ale niezbędne jest poczynienie dalszych kroków i jestem pewny, że w przyszłości będziemy mogli dodać do tego, co już żeśmy państwu zaproponowali. Dlatego uwzględniliśmy kilka klauzul rewizyjnych, które według nas, to znaczy mnie i pana posła Lamassoure'a zapewnią elastyczność, zdolność adaptacji i przyszłe postępy w odniesieniu do tego, jak rozdzielane są miejsca w Parlamencie.
Nasze sprawozdanie nie karze żadnej ze stron. Może państwa, które mają lepszą politykę demograficzną są nagradzane i niewątpliwie jest to zaproszenie do opracowania i wdrożenia lepszej polityki demograficznej, w tym polityki migracyjnej. Nie sądzę, żeby którekolwiek państwo było stratne, i może żadne państwo nie jest wychodzi z tego zwycięsko pod względem sytuacji, w której wygrywałaby tylko jedna ze stron. Dopóki mamy Parlament cieszący się demokratycznie większą legitymacją zwycięzcami są wszystkie strony.
Mamy kilka poprawek. Niektórzy z posłów do PE chcieliby zmniejszyć degresywność na rzecz proporcjonalności - wzrost proporcjonalności oznaczałby większą liczbę miejsc dla dużych państw. Inni chcieliby większej degresywności, a nie większej proporcjonalności. Wzrost degresywności oznaczałby większą liczbę miejsc dla małych państw. Dlatego uważam, że musimy odrzucić obydwie te skrajności i poprzeć opcję, która jest, przyznaję, niedoskonała, ale jak na razie najlepsza. Jest to opcja zaproponowana przez pana posła Lamassoure'a i mnie. Niektórzy za punkt odniesienia przyjmują stosunek. Niektórzy chcieliby, aby wzięci zostali pod uwagę wszyscy obywatele ich państwa, niezależnie od miejsca stałego zamieszkania. Inni oczekują wzięcia pod uwagę wszystkich mieszkańców swojego kraju. Jeszcze inni chcieliby, aby wzięci zostali pod uwagę obywatele Unii Europejskiej posiadający stałe miejsce zamieszkania w danym państwie. Jesteśmy podzieleni w tej kwestii. Jedynym rozwiązaniem jest trzymanie się rzeczywistych praktyk i rzeczywistych danych liczbowych Eurostatu.
Wreszcie, są tacy, którzy walczą o prestiż polityczny i sądzą, że jeżeli nie będziemy reprezentowani w tym Parlamencie na równi z innymi to nie będziemy równi pod względem naszego politycznego znaczenia. Uważam, że kiedy zaakceptujemy zasadę degresywności i zasadę degresywnej proporcjonalności, te sztuczne ugrupowania nie będą mogły już dłużej mieć miejsca. Obawiam się, że jeżeli nie przyjmiemy tej rezolucji, będzie to oznaczać, że Parlament Europejski nie jest w stanie przyjąć istotnej reformy, a także, że musi zawsze czekać, aż zadecyduje za niego jedna z instytucji wykonawczych. Uważam, że konferencja międzyrządowa poniesie pierwszą porażkę zanim nawet rozpatrzy kwestie ujęte w swoim porządku obrad, a ta porażka może nawet stanowić zapowiedź całkowitej klęski. Obawiam się, że wszyscy będą chcieli zachować system nicejski, a nie złudne marzenia. Obawiam się, że wtedy damy sygnał, który będzie oznaczał rozłam pomiędzy dużymi i małymi państwami, a to zniweczy wszelkie marzenia o jedności, sprawiedliwości i inkluzji. Dlatego zakończę apelem do wszystkich moich koleżanek posłanek i kolegów posłów. Apeluję do naszego poczucia europejskiej odpowiedzialności i europejskiej solidarności. Hic Rhodus, hic salta! To tutaj jest Rodos i to tutaj udowodnijmy, że jesteśmy prawdziwymi Europejczykami, a nie wtedy, gdy pouczamy Komisję Europejską i Radę.
w imieniu grupy PPE-DE. - (DE) Panie przewodniczący! Sprawozdanie zawiera wyjaśnienie, za które chciałbym szczerze podziękować obydwu sprawozdawcom, panom posłom Lamassoure'owi i Severinowi. Sprawozdanie czyni oczywistym, że stale przekraczamy górne i dolne granice. Chciałbym podziękować za to w szczególności. Wyjaśnienia te są ważne dla nas wszystkich.
Po drugie, czytając to sprawozdanie wysnuć można dwa wnioski. Po pierwsze, im mniej degresywną zastosujemy skalę, to znaczy im bardziej nastawimy się na proporcjonalność tym większy będzie autorytet i tym większa będzie legitymacja Parlamentu. Spór o to, ile potrzeba nam degresywności - o ile mniej lub o ile więcej - powinien być stale łagodzony i uważam tutaj za logiczne, abyśmy zgodzili się z tym, że im mniej będziemy mieli degresywności tym większa będzie legitymacja. Jako Niemiec chciałbym dodać, że oczywiście trochę problematycznym jest, iż my jako Niemcy jesteśmy jedynym państwem, które otrzymuje mniej miejsc niż na podstawie traktatu z Nicei. Chcielibyśmy trochę większego poparcia w tej kwestii, ponieważ opinie podnoszone w ramach dyskusji toczącej się w prasie niemieckiej na ten temat są pod tym względem zdecydowanie jednoznaczne. Zaakceptujemy to rozwiązanie, ponieważ i my uważamy, że aspekt europejski jest ważniejszy niż wszystkie inne aspekty.
Wreszcie, dwa wnioski, które powinniśmy wykorzystać w przyszłości. Po pierwsze, w dłuższej perspektywie powinniśmy naprawdę dążyć do opracowania i wdrożenia logicznego systemu, którego nie musielibyśmy ciągle negocjować od nowa. Po drugie, mamy do czynienia z dwoma kontrowersyjnymi poprawkami, to znaczy z poprawkami nr 2 i 3. Nasza grupa postanowiła, że niezależnie od wyniku głosowania w tych dwu kontrowersyjnych sprawach, ostatecznie będziemy głosować za przyjęciem sprawozdania panów posłów Lamassoure'a i Severina. Nic nie usprawiedliwia Rady. Przyjęcie poprawki nr 2, różniącej się tylko nieznacznie pod względem danych liczbowych od propozycji zawartej w sprawozdaniu pana posła Lamassoure'a, skutkowałoby tym, że Parlament dałby Radzie sygnał na okres 2009-2014. Dlatego uważam, że ogólnie rzecz biorąc nasz Parlament i wszystkie grupy wypełniły swoje obowiązki, a Rada może podjąć swoją decyzję, jeżeli taka jest jej wola.
Dziękuję bardzo za rzetelną dyskusję w przypadku tak trudnej materii!
w imieniu grupy PSE. - Panie przewodniczący! W imieniu grupy PSE chciałbym poprzeć przyjęcie tego sprawozdania. Moja grupa będzie głosować za jego przyjęciem i mamy nadzieję, że tekst, który został przyjęty w komisji większością 70% głosów będzie mógł teraz zostać przyjęty w Parlamencie przy równie imponującej większości.
Biorąc pod uwagę ograniczenia prawne ustanowione nowym Traktatem, biorąc pod uwagę ograniczenia czasowe wyznaczone teraz przed zakończeniem konferencji międzyrządowej, sprawozdawcy rozsądnie skoncentrowali się na usunięciu podstawowych nieprawidłowości w obecnym sposobie rozdziału miejsc, a nie na podjęciu się zaproponowania radykalnej restrukturyzacji systemu, co doprowadziłoby tylko do impasu na konferencji międzyrządowej i naraziłoby przyjęcie i ratyfikację nowego Traktatu na szwank.
W szczególności żadne państwo członkowskie nie utraci tej liczby miejsc, do której ma prawo zgodnie z postanowieniami obowiązujących obecnie traktatów, dotyczącymi rozdziału miejsc począwszy od 2009 r., oczywiście z wyjątkiem tego, kiedy sam Traktat stanowi w odniesieniu do Republiki Federalnej Niemiec inaczej. Z tym jednym wyjątkiem, żadne inne państwo nie będzie stratne w porównaniu z tym co już przewiduje Traktat na 2009 r.
Oczywiście niektórzy nasi koledzy posłowie próbują ugrać więcej miejsc dla swojego państwa członkowskiego, argumentując niekiedy, że nagle ich kraj ma większą liczbę mieszkańców, niż wszyscy zakładaliśmy dotychczas, większą niż dane liczbowe Eurostatu, z których wszyscy korzystają, włącznie z Radą.
Inni, ze względu na narodowy prestiż twierdzą, że powinni mieć tę samą liczbę miejsc, co inne określone państwo członkowskie. Muszę wyznać, że jestem bardzo zdziwiony stanowiskiem rządu Włoch i wiem, że pan Prodi i rzeczywiście niektórzy posłowie do PE, twierdzili, że Włochy muszą mieć tę samą liczbę miejsc, co Francja czy Wielka Brytania. Zaakceptowali jednak - zaakceptowaliśmy wszyscy - zasadę proporcjonalnej degresji, proporcjonalnej do liczby mieszkańców. Akceptuję to, że mój kraj będzie miał jedno miejsce mniej niż Francja, choć jak dotąd mieliśmy zawsze tę samą ich liczbę. Nie rozumiem, dlaczego tak trudno jest Włoch-om zaakceptować także, że będą miały mniej miejsc niż Francja dokładnie z tego samego powodu. Dziwię się, że rząd państwa, które tak często mówiło, że jest dla nas przykładem pod względem bycia communautaire, że jest mocno zaangażowane w spawy Europy, że nie jest nacjonalistyczne, zawsze stawia interesy Europy ponad swoje własne, że teraz Włochy i pan Prodi, twierdzą, że Włochy, ze względu na prestiż tego kraju, powinny mieć tę samą liczbę miejsc co Francja czy Wielka Brytania, choć oczywiście ich liczba mieszkańców nie jest w rzeczywistości taka sama.
Podsumowując, niech mi będzie wolno zaapelować, aby Parlament ten poparł przyjęcie tego sprawozdania, aby odrzucił poprawki, i aby dał Radzie Europejskiej wyraźny, zdecydowany sygnał.
Kolejnym punktem porządku dziennego jest oświadczenie Rady i Komisji w sprawie sytuacji humanitarnej w strefie Gazy.
Panie przewodniczący, pani komisarz, panie i panowie! Krótkookresowa regionalna i międzynarodowa perspektywa, jaką mamy przed sobą, stanowi sposobność dla pokojowego, dynamicznego rozstrzygnięcia sporu izraelsko-palestyńskiego oraz ustanowienia państwa izraelskiego, sposobność, której społeczność międzynarodowa nie może nie wykorzystać.
Znajdujemy się w decydującym momencie, który mógłby nam umożliwić dokonanie znacznego postępu w bliskowschodnim procesie pokojowym. Prowadzony obecnie dialog polityczny pomiędzy premierem Olmertem a prezydentem Abbasem oraz ustanowienie w ostatnim czasie zespołów negocjacyjnych po obydwu stronach są odważnymi i zachęcającymi krokami, które popieramy i do których zachęcamy i które, mamy nadzieję, umożliwią osiągnięcie konkretnych rezultatów, które zostaną przedstawione jesienią, podczas międzynarodowego spotkania, które zostanie zorganizowane z inicjatywy Stanów Zjednoczonych.
Mamy nadzieję, że obecne działania, które obejmują także między innymi udział krajów arabskich, umożliwi uczynienie postępu w procesie ustanawiania trwałego, demokratycznego, niezależnego państwa palestyńskiego, które będzie współistnieć z Izraelem w pokoju i bezpieczeństwie.
Unia Europejska, zarówno wewnątrz jak i na zewnątrz kwartetu, wykazała, że jest godnym zaufania, bezstronnym partnerem zaangażowanym na rzecz osiągnięcia sukcesu przez dialog prowadzony pomiędzy stronami. A zatem pozostajemy zaangażowani w proces polityczny, misję tworzenia baz dla państwa palestyńskiego oraz we wspieranie rozwoju gospodarczego terytoriów palestyńskich.
Spotkania kwartetu i ministerialnego komitetu łącznikowego ad hoc w Nowym Jorku, odpowiednio w dniu 23 i 24 września, ponownie podkreśliły wsparcie społeczności międzynarodowej dla obecnych wysiłków dyplomatycznych. W komunikacie końcowym ze spotkania kwartetu Unia Europejska i jej partnerzy w kwartecie wyrazili zaniepokojenie warunkami w Strefie Gazy i podkreślili znaczenie stałej pomocy humanitarnej i nagłych środków pomocy, a także w odniesieniu do dostarczania podstawowych usług dla ludności palestyńskiej.
Ponadto przedstawiciel kwartetu, Tony Blair, wspomniał o pilnej potrzebie rozwoju gospodarki palestyńskiej i odpowiednich instytucji jako zasadniczego warunku dla odpowiedniego funkcjonowania przyszłego państwa palestyńskiego. Podkreślono, że ważne jest, aby przedstawiciel kwartetu opracował wieloletnią agendę rozwoju gospodarczego i instytucjonalnego terytoriów palestyńskich. Kwestia ta, wraz z potrzebą uruchomienia pomocy finansowej i technicznej na te projekty ze strony społeczności międzynarodowej, została także podkreślona podczas międzynarodowego spotkania krajów będących darczyńcami, które odbyło się na szczeblu ministerialnym w ramach posiedzenia komitetu łącznikowego ad hoc.
W wielu sprawozdaniach międzynarodowych wspomina się o pogorszeniu warunków humanitarnych ludności tych terytoriów; panuje tam sytuacja, która prowadzi do ubóstwa i przemocy, podsyca radykalizm i ekstremizm - ten cykl musi zostać natychmiast przerwany. Decyzja izraelska z dnia 19 września, aby uznać Strefę Gazy za wrogie terytorium, oraz rozpatrywana możliwość poszerzenia zakresu sankcji nałożonych na Strefę Gazy potencjalnie prowadziłaby, w przypadku ich wykonania, do pogorszenia obecnej sytuacji. Mimo że Unia Europejska uznaje słuszne prawo Izraela do obrony, podkreśla ona także konieczność, aby władze izraelskie ostrożnie wyważyły wpływ i konsekwencje swych decyzji na życie ludzi w Strefie Gazy.
Unia Europejska stale potwierdza swe pełne zaangażowanie w dalszą pomoc humanitarną w Strefie Gazy. Unia jest głównym darczyńcą. W 2006 r. całkowita suma pomocy unijnej ze strony Komisji i państw członkowskich wyniosła 688 milionów euro. W 2007 r. Komisja przydzieliła ponad 425 milionów euro, które zostały podzielone pomiędzy pomoc humanitarną i pomoc społeczną, na wsparcie strategiczne dla ustanowienia państwa oraz na poradnictwo w zakresie reform gospodarczych. Tymczasowy mechanizm międzynarodowy, przedłużony na trzy kolejne miesiące, czyli do końca roku, był jednym z popieranych sposobów ukierunkowania pomocy darczyńców, biorąc pod uwagę skomplikowaną sytuację w tym obszarze. Ponadto Komisja zamierza zmienić strukturę pomocy udzielanej rządowi Abbasa/Fajada, aby poprawić jej skuteczność i wydajność.
Jednakże naszym zdaniem Unia Europejska nie powinna sama dźwigać tego ciężaru finansowego i pożądane byłoby w związku z tym, aby inni partnerzy, w szczególności kraje arabskie, przyczyniły się do tego wysiłku i pokryły pewne koszty budowy państwa palestyńskiego. UE podkreśliła znaczenie ponownego otwarcia przejść granicznych w celu zapewnienia przepływu osób i towarów zgodnie z umową dotyczącą ruchu granicznego i dostępu do przejść granicznych.
W ramach wsparcia europejskiego przewidziano także pomoc dla sektora prywatnego, motoru długookresowego rozwoju gospodarczego, w szczególności poprzez przyznanie pomocy rządowi palestyńskiemu w zakresie uregulowania długów w sektorze prywatnym. Są to rozwiązania krótkookresowe, które nie mogą nie uwzględniać długookresowych celów rozwoju gospodarki i finansów palestyńskich. W rzeczywistości należy dokonać oceny długookresowej perspektywy w celu stopniowego przejścia z obecnej fazy nagłych środków pomocy do etapu pomocy na rzecz rozwoju gospodarczego - czyli przejścia od nienawiści do handlu.
komisarz. - Panie przewodniczący! Dwa tygodnie temu byłam w Nowym Jorku, gdzie odbyło się wiele spotkań społeczności międzynarodowej w sprawie Palestyny. Zorganizowano ważne spotkanie kwartetu, którego jestem stałym członkiem w ramach delegacji UE, oraz posiedzenie komitetu łącznikowego ad hoc głównych darczyńców na rzecz Palestyńczyków, w ramach przygotowań do planowanej konferencji, która prawdopodobnie odbędzie się pod koniec grudnia, po spotkaniu międzynarodowym, które jest obecnie przygotowywane.
Główny wniosek dla nas wszystkich, jak już powiedział urzędujący przewodniczący, jest taki, że istnieje rzeczywiście decydująca sposobność, aby partnerzy regionalni i międzynarodowi efektywnie wsparli proces pokojowy. Muszę powiedzieć, że wiedząc jak jest to trudne, zajmuję co najwyżej umiarkowanie optymistyczne stanowisko wobec perspektyw poważnego i istotnego spotkania, jakie zostanie zorganizowane przez USA w listopadzie tego roku. Chciałabym podziękować tym, którzy wspomnieli o naszym wkładzie, ale pozwolę sobie także powiedzieć, że przemawiałam bardzo stanowczo do naszych arabskich partnerów, ponieważ nie zapewnili oni jeszcze takiego wkładu, jaki my uczyniliśmy. Wezwałam ich dobitnie do uczynienia tego samego dla ich arabskich przyjaciół. Jesteśmy także gotowi do odegrania swej roli w przyszłości i naprawdę mamy nadzieję, że to międzynarodowe spotkanie dotyczące Bliskiego Wschodu będzie następnym krokiem w kierunku prowadzenia bardziej otwartych, pozytywnych rozmów i pomyślnego ustanowienia państwa palestyńskiego, współistniejącego z Izraelem w ramach bezpiecznych granic.
Oczywiście jestem świadoma, że dostarczanie pomocy humanitarnej do Strefy Gazy stało się dużo trudniejsze. Na przykład, dwa projekty w sektorze wody i systemu sanitarnego, finansowane przez urząd Komisji ds. humanitarnej pomocy, musiały zostać zawieszone. Partnerom prowadzącym te działania nie udało się importować koniecznych materiałów, ponieważ import takich przedmiotów jak części zamienne dla szpitali lub pompy wody został zakazany.
Komisja Europejska nie zaniechała działań w odpowiedzi na tę sytuację. Przeciwnie, pomoc humanitarna i pomoc nadzwyczajna dla okupowanego terytorium palestyńskiego, w tym do Strefy Gazy, osiągnęła bezprecedensowe rozmiary. Kontynuujemy także dostarczanie naszego wsparcia dla cennych prac UNRWA w Strefie Gazy. Pan komisarz Michel ostatnio uruchomił nowy rodzaj wsparcia poprzez Światowy Program Żywnościowy w celu zaspokojenia podstawowych potrzeb najbardziej narażonych grup ludności palestyńskiej. Nasze bezpośrednie pilne wsparcie ukierunkowane na ludność o niskich dochodach i znajdującą się w trudnej sytuacji społecznej, jest kontynuowane poprzez wypłatę zasiłków społecznych. We wrześniu przyznaliśmy zasiłki 35 000 ubogich rodzin na Zachodnim Brzegu i w Strefie Gazy. Dowodzi to istnienia wartości dodanej tymczasowego mechanizmu międzynarodowego, który może skutecznie funkcjonować na całym okupowanym terytorium palestyńskim. Do września nasze dostawy paliwa do Strefy Gazy przekroczyły 90 milionów litrów. Paliwo to zaspokaja 25%, czyli jedną czwartą potrzeb w zakresie energii elektrycznej ludności lokalnej.
Dlatego też zwróciłam się do kwartetu, podczas ostatniego spotkania w Nowym Jorku, aby przedłużył ten mechanizm finansowy do grudnia. Także w Nowym Jorku, podczas kilku posiedzeń i wobec różnych rozmówców, ponownie wstawiłam się za uczynieniem postępu w zakresie agendy dotyczącej ruchu granicznego i dostępu do przejść granicznych. Jesteśmy bardzo zadowoleni, że Tony Blair przywiązuje do tego wielką wagę i chce, aby istniała tam możliwość rozwoju gospodarczego. Oczywiście nie jest to możliwe bez swobody przepływu i dostępu, niezależnie od uzasadnionych względów bezpieczeństwa ze strony izraelskiego rządu. Uważam, że można byłoby i należy uczynić wiele więcej, ale będzie to wymagać większej woli politycznej niż ta, którą wykazaliśmy dotychczas.
Zgadzam się także z Parlamentem, że zamknięcie przejść granicznych w Strefie Gazy ma bardzo niekorzystny wpływ na warunki życia już ubogiej ludności, a także dla wymaganej pomocy humanitarnej. Przejście graniczne w Karni jest zamknięte od niemal czterech miesięcy, a zatem nasza pomoc musi być dostarczania przez Karem Shalom i Sufę. Uważamy takie działanie za tymczasowe rozwiązanie po pierwsze dlatego, że urządzenia na tych przejściach granicznych są nieodpowiednie i prowadzą do powstania dodatkowych kosztów - do 40% kosztów dostaw pomocy - a po drugie, ponieważ ograniczenia nakładane na sprzęt, który chcemy dostarczyć do Strefy Gazy, stwarzają problemy dla planowych przez nas prac.
Mając to na uwadze, nasze działania muszą także uwzględnić bezprawne przejęcie Strefy Gazy. Nasza polityka jest spójna ze stanowiskiem kwartetu i uprawnionego rządu Autonomii Palestyńskiej i oczywiście wspieramy prezydenta Mahmouda Abbasa. W dniu 23 września wraz z pozostałymi partnerami kwartetu wyraźnie przedstawiliśmy nasze stanowisko. Wyraziliśmy wielkie zaniepokojenie faktem, że główne przejścia graniczne nadal są zamknięte. Porozumieliśmy się co do znaczenia kontynuowania pomocy humanitarnej i nadzwyczajnej, bez przeszkód, i wezwaliśmy do dalszego dostarczania podstawowych usług.
Proszę mi pozwolić odnieść się na koniec do sytuacji na Zachodnim Brzegu, o której nie należy zapominać. Mimo ostatnich oświadczeń ze strony władz izraelskich dotyczących zmniejszenia ilości punktów kontrolnych, rzeczywista sytuacja na miejscu jest niestety całkowicie odmienna: sytuacja się pogarsza. Nie tylko kontynuowana jest polityka osiedlania się i wznoszenie barier bezpieczeństwa, ale także, zgodnie z ostatnim sprawozdaniem OTCHA, zainstalowano 48 nowych punktów kontrolnych.
Zasadnicze znaczenie ma postęp w zakresie planu dotyczącego ruchu granicznego i dostępu do przejść granicznych. W przeciwnym wypadku szanse utworzenia w przyszłości trwałego państwa palestyńskiego zostaną zaprzepaszczone. Pozwolę sobie dodać, że już w kontekście następnego posiedzenia Rady Spraw Zagranicznych przygotowania dotyczące projektu konkluzji Rady bardzo wyraźnie podkreślają wyjątkowo niekorzystną sytuację w Strefie Gazy i znaczenie nieprzerwanej pomocy humanitarnej i nadzwyczajnej, dostarczanej bez przeszkód.
w imieniu grupy PPE-DE. - Panie przewodniczący! Ponownie stoimy tutaj i powtarzamy: sytuacja w Strefie Gazy jest przerażająca. Ponownie wszyscy się zgadzamy: trzeba coś zrobić. A zatem mam zaszczyt w imieniu grupy PPE-DE przedłożyć tę rezolucję i z zadowoleniem przyjmuję art. 5, w pełni wspierający konwencję z Maryland. Jednakże, szczerze mówiąc, czy mogę być dobrej myśli, wiedząc że wezwaliśmy państwa i sama zwróciłam się do państwa z tego miejsca jeszcze przed początkiem lata, abyśmy byli gotowi na działania w zakresie kryzysu humanitarnego i na plan awaryjny?
Wielu spośród państwa sądziło, że zwracam się o zagraniczną interwencję. Nie! Po prostu wiedziałam, że przygotowanie do działań humanitarnych pomogłoby nam zareagować w szybki sposób, kiedy nadejdzie nieuniknione. Jest październik, a nie posunęliśmy się za wiele do przodu.
Oczywiście ludność w Strefie Gazy zasługuje na naszą pomoc: na nasze natychmiastowe, krótkookresowe i szybkie rozwiązanie problemu. Jednakże dzięki naszej wieloletniej współpracy na Bliskim Wschodzie wszyscy dobrze wiemy, że szybkie rozwiązywanie problemów nie sprawdza się. To, czego naprawdę potrzebujemy, to pokonanie przyczyn cierpienia Palestyńczyków.
Wiele osób obecnych tutaj myśli - a ja stanowczo się z tym nie zgadzam - że Izrael jest jedyną przyczyną cierpienia. Po raz pierwszy byłam w Strefie Gazy w 1990 r. Odwiedziłam Hodeidę, Tantę, Benghazi, Ismailię, mogłabym wymienić jeszcze wiele innych miejsc na Bliskich Wschodzie, które wyglądają niemalże tak samo: brak okupacji, brak interwencji militarnej. Nieprawidłowe zarządzanie, korupcja, nepotyzm, reżimy policyjne - to są Pudelskern. Musimy je nazwać; musimy zastanowić się, jak pomóc tym, którzy cierpią po obydwu stronach.
Musimy być cierpliwi, aby zobaczyć prawdę, aby przeprowadzić właściwą i obiektywną analizę, aby zaplanować pomoc, aby przygotować ukierunkowane projekty, aby uczyć i aby objąć przewodnictwo. Musimy być bezlitośni. Musimy być stanowczy, by działać odpowiedzialnie.
W Strefie Gazy Turcy, Brytyjczycy, Egipcjanie, Izraelici, Amerykanie i Europejczycy są częścią problemu. Ale jego główną część stanowią sami Palestyńczycy. Jedyne, co możemy zrobić, to im pomóc. Muszą zaprzestać odwoływania się do wszelkich form gróźb, nadużyć, przemocy, terroryzmu i zabijania. Muszą położyć kres korupcji. Muszą położyć kres nepotyzmowi.
Panie przewodniczący! Od połowy lipca, kiedy Hamas przejął władzę w Strefie Gazy, półtora miliona ludzi zostało uwięzionych w, jak mówią sami mieszkańcy, getcie, farmie bydła. Nawet pacjenci chorzy na raka nie mogą opuścić regionu. Izrael jest zdania, że mieszkają oni na wrogim terytorium. Zezwala się tylko na dostarczanie żywności, leków i pewnych towarów humanitarnych - ale ludzie nie mogą przeżyć tylko dzięki mące, soczewicy i lekom.
Izraelska definicja towarów humanitarnych jest absurdalnie restrykcyjna. Nie można importować części do sprzętu medycznego ani naprawić systemu dostawy wody. Istnieje ciągła obawa, że Izrael odetnie dostawę energii. Gospodarka Strefy Gazy załamała się, ludzie są bezrobotni i przygnębieni, pieniądze się skończyły. Skutki nieprawidłowego odżywiania zaczynają być widoczne. Blokada rodzi przygnębienie, złość i nienawiść, a nie pokój. Strefa Gazy doświadcza ogromnego kryzysu humanitarnego.
Kolejnym punktem porządku dziennego jest debata nad komunikatem Komisji dotyczącym polityki morskiej dla Unii Europejskiej.
komisarz. - Panie przewodniczący! Dzisiaj jest ważny dzień. Dokładnie 500 lat temu niemiecki kartograf Martin Waldseemüller stworzył swą zadziwiającą, niepowtarzalną wersję nowego wspaniałego świata, w którym Europa była połączona z Afryką, Azją i Amerykami przez oceany i morza. 10 października jest także dniem, w którym król Portugalii zlecił Bartolomeu Diasowi, aby szukał drogi handlowej wiodącej do Azji, a w Stanach Zjednoczonych dzisiaj obchodzona jest rocznica odkrycia przez Kolumba nowego świata. Jest to zatem dzień wart przypomnienia w morskim świecie.
Osobiście jestem dumny, że przyszedłem dzisiaj tutaj do tego Parlamentu, aby rozmawiać o nowej i ekscytującej przyszłości morskiej Europy. Jest to przyszłość, która jest oparta na silnym morskim dziedzictwie, które Europa odziedziczyła z przeszłości, które jednak strategicznie patrzy w przyszłość, aby określić, jak można wzmocnić dobrobyt i dobrą koniunkturę Europy, które są tak ściśle uzależnione od oceanów i mórz.
Komisja, zainspirowana naszą własną odmienną wizją mórz i oceanów, zaproponowała dzisiaj zintegrowaną politykę morską dla Unii. Po raz pierwszy w ciągu 50 lat jej istnienia Unia Europejska wyraźnie uznała, że konieczne jest zintegrowania podejście do mórz i oceanów. Ten radykalny zwrot ma swe źródło w nieodpartym argumencie, że istnieje morski wymiar faktycznie każdej ważniejszej kwestii, jakiej Europa dzisiaj stawia czoło, do których należą między innymi energia, zmiany klimatyczne, innowacje, konkurencja międzynarodowa, tworzenie miejsc pracy, ochrona środowiska, handel, transport, itp. Niezależnie od tego, jaki sektor uwzględnimy, możemy dostrzec silne powiązanie pomiędzy nim a sektorem morskim. Byłoby nierozsądne, a w istocie krótkowzroczne, gdyby Unia Europejska funkcjonowała w tych obszarach polityki bez uwzględnienia ich zależności od kwestii morskich. To czego potrzebujemy, to jednolita wizja, w której polityka może być tworzona w sposób spójny i kompleksowy, aby zmaksymalizować potencjał tych intensywnych i złożonych wzajemnych zależności.
W momencie, gdy dyskusje na temat globalnego ocieplenia, globalizacji i konkurencyjności UE nabrały pilnego charakteru, nie można ignorować niewątpliwej potrzeby wprowadzenia strategii morskiej, która bezpośrednio dotyczy tych kwestii. Dzisiaj mam przyjemność ogłosić, że Kolegium członków Komisji poparło dokument dotyczący zintegrowanej polityki, który zapewni dokładnie to, czego Unii Europejskiej dotychczas brakowało: prawdziwej, jednolitej wizji oceanów i mórz. Nie jest to tylko kwestia rybołówstwa lub żeglugi albo handlu lub rozwoju regionalnego albo badań lub zatrudnienia albo środowiska lub stosunków z krajami trzecimi. Jest to polityka, która obejmuje wszystkie te kwestie, łączy wszystkie te siły i traktuje je jako wzajemnie powiązaną całość. Jest to polityka, która będzie zasilać i będzie się żywić innymi rodzajami polityki wspólnotowej.
Na dzisiejszym spotkaniu Kolegium przyjęto w rzeczywistości pakiet dokumentów. Ten pakiet składa się w trzech kluczowych części składowych. Pierwszym jest komunikat, który uszczegóławia wyżej wspomnianą politykę morską Unii Europejskiej. Towarzyszy mu plan działań, który nakreśla pierwsze kroki, jakie zostaną podjęte w kierunku wdrożenia tej polityki. Następnie jest komunikat, który przedstawia wnioski, jakie zostały osiągnięte po przeprowadzeniu szerokich i niezmiernie pomyślnych konsultacji społecznych, które były prowadzone przez ponad rok.
Myślę, że szybko rozpoznają państwo kluczowe elementy pakietu, ponieważ odzwierciedlają one w dużym stopniu priorytety, jakie sami państwo określili. Pozwolą państwo, że wymienię następujące: wykorzystywanie sił europejskich w celu zwalczania zmian klimatycznych poprzez badania i innowacje, poprzez bardziej wyszukane planowanie dla szczególnie narażonych linii brzegowych i poprzez objęcie przywództwa w dyskusjach międzynarodowych; europejska strategia na rzecz badań morskich i zobowiązanie do osiągania doskonałości w zakresie technologii i innowacjach w zakresie badań morskich w celu wspomożenia osiągnięcia celów lizbońskich w zakresie wzrostu i zatrudnienia oraz w celu pełnego wykorzystania możliwości, które zapewniają nowe technologie; lepsze uregulowanie transportu morskiego, aby pomóc stworzyć prawdziwą, wolną od przeszkód europejską przestrzeń transportu morskiego na rynku wewnętrznym oraz wesprzeć handel zagraniczny UE w erze globalizacji; poszanowanie zasadniczej roli w osiąganiu wzrostu gospodarczego i zbadanie, w jaki sposób finansowanie UE może w największym stopniu wzmocnić zrównoważony wzrost i pobudzić koniunkturę w najbardziej oddalonych i znajdujących się w niekorzystnej sytuacji regionach; zapewnienie, aby wszelkie formy rozwoju uwzględniały wpływ na środowisko poprzez poparcie przyjaznej dla środowiska żeglugi, obniżenie ryzyka zanieczyszczeń oraz wspieranie rybołówstwa opartego na ekosystemach; lepsze wykorzystanie narządzi planowania, sieci danych i koordynacji horyzontalnej w celu wsparcia podejmowania decyzji w zakresie przestrzeni morskich i obszarach nadbrzeżnych oraz zapewnienia międzynarodowej zgodności z zasadami; wsparcie klastrów morskich i regionalnych centrów doskonalenia morskiego w celu zwiększenia konkurencyjności Europy.
Pomoże to w szczególności małym firmom, które są tak ważną częścią najnowocześniejszych europejskich branż morskich. Pomoże to osiągnąć wielki potencjał wzrostu turystyki przybrzeżnej i morskiej i będzie dodatkowym czynnikiem pomocy na rzecz poprawy atrakcyjności przewoźników morskich.
Komisja dzisiaj przyjęła także komunikat mający na celu wzmocnienie atrakcyjności zawodów morskich poprzez zainicjowanie przeglądu wyłączeń, które odnoszą się do marynarzy i rybaków, zawartych w prawodawstwie Unii Europejskiej z zakresu prawa pracy. Jest to wrażliwy obszar o wielkim znaczeniu dla wielu zainteresowanych stron. Dzisiaj został także opublikowany dokument ramowy w sprawie ważnych powiązań pomiędzy polityką energetyczną Unii Europejskiej a polityką morską.
Dobrze wiemy, że mamy przed sobą wielkie wyzwania. Aby im stawić czoło, potrzebujmy konkretnych wniosków - wniosków, które są wystarczająco ambitne, sprostać wyzwaniom, jakie przed nami stoją. W ubiegłych stuleciach morza i oceany otwarły przed Europą nowe i fascynujące możliwości. Obecnie, na początku XXI wieku, mamy nadzieję odkryć nasz własny nowożytny Nowy Świat możliwości. Uważam, że naprawdę rozpoczynamy coś nowego. Uważam także, że poprzez wdrożenie działań wyszczególnionych w przyjętym dzisiaj pakiecie zdecydowanie wprowadzimy Europę na ścieżkę prowadzącą do wykorzystania tych możliwości w nowatorski sposób. Jak mówi powiedzenie: "kto nie ryzykuje, ten nie wygrywa” i chociaż jest to prawdą i oczywiście jest częścią inspiracji, która posuwa nas naprzód, należy zauważyć, że jak podróże odkrywców w przeszłości, dzisiejsze przedsięwzięcia także będą wiązać się z kosztami.
Pierwszy etap będzie miał miejsce w 2008 r., w którym zostanie podjętych wiele działań przygotowawczych; będą one potrzebować zaangażowania innych partnerów i będziemy musieli zapewnić, przy państwa wsparciu, konieczne finansowanie. Działania te są bezpośrednią kontynuacją koncepcji leżących u podstaw państwa sprawozdania z dnia 12 lipca, gdzie z zadowoleniem zauważyłem, że wyraźnie zaznaczyli państwo swe wsparcie dla tych działań. Jest wiele innych działań wspierających, które już są na zaawansowanym etapie i które obejmują komunikat z dnia 17 października w sprawie polityki portowej, kolejny dotyczący nielegalnych, nieraportowanych i nieuregulowanych połowów oraz trzeci dotyczący zrównoważonej turystyki. Będą one kontynuowane poprzez działania dotyczące klastrów morskich i transportu morskiego. Uzupełnieniem tego będzie dyskusja, jaka odbędzie się w dniu 22 października w Lizbonie z udziałem ministrów ds. morskich 27 państw członkowskich, która zgromadzi między innymi ministrów transportu, rybołówstwa, środowiska i obrony. Zasili to kolejną dyskusję, która odbędzie się podczas grudniowego szczytu Rady Europejskiej w celu wsparcia tej polityki.
A zatem dzisiaj nie znajdujemy się na końcu podróży, ani nie jest to jej początek. Jest to jednakże znaczący kamień milowy, wyznaczający zdecydowane przejście z okresu refleksji do tego, czego państwo w Parlamencie wymagali od nas i tego, na co my w Komisji oczekujemy: czasu działania.
Parlament Europejski był kluczowym podmiotem w tym procesie i dostarczył nam bezcennych opinii. Chciałbym zatem ponowić moje podziękowania dla Parlamentu w ogólności, a w szczególności dla sprawozdawców i posłów, którzy wykazali szczególne zainteresowanie tym projektem. Byłem szczególnie zadowolony z udziału w wielu przesłuchaniach i posiedzeniach zorganizowanych w Parlamencie. Z niecierpliwością oczekuję na kontynuację tego dialogu. Parlament pozostanie głównym podmiotem w zakresie rozwoju tej polityki. Osiągnięcie sukcesu w zakresie polityki morskiej nie jest czymś, co Komisja może lub chce czynić sama. Jej sukces zależy od utrzymania wspólnego podejścia. Mam nadzieję, że mogę liczyć na państwa stałą współpracę.
Jak powiedziałem na początku mojego oświadczenia, dzisiejszy dzień jest szczególnie godny odnotowania. Wyruszyliśmy w nową i fascynującą podróż. Jest to przygoda, które zgodnie z naszym zaufaniem i wiarą przeniesie lepszą i trwałą koniunkturę dla Europy. Mamy przed sobą ocean możliwości.
(DE)Panie przewodniczący, panie komisarzu! Chciałbym przeprosić w imieniu sprawozdawcy Parlamentu ds. zielonej księgi w zakresie polityki morskiej, Willi'ego Piecyka. Nie może być tutaj dzisiaj i ja chciałbym przekazać jego pozdrowienia.
Chciałbym wyrazić moje uznanie - jestem członkiem komisji ds. środowiska - w odniesieniu do połączeń transportu morskiego dla statków. Kwestia ta została włączona i, gdybyśmy mogli doprowadzić do podejmowania tego rodzaju decyzji, jest to bardzo korzystne dla jakości powietrza w Europie i bardzo sprzyjające obniżeniu emisji CO2. Zielona księga w dotycząca polityki morskiej zawiera także dyskusję dotyczącą faktu, że statki powinny być objęte systemem handlu emisjami. Jesteśmy zaledwie na etapie pierwszego czytania w odniesieniu do włączenia transportu powietrznego do systemu handlu emisjami.
Nie było także przepisu dotyczącego ruchu powietrznego w protokole z Kioto, a zatem bardzo praktyczne pytanie brzmi następująco: kiedy Komisja zamierza przedstawić wniosek dotyczący włączenia ruchu morskiego do systemu handlu emisjami?
Pani przewodnicząca! Mogę, przy okazji komunikatu Komisji dotyczącego polityki morskiej dla UE, przypomnieć tej Izbie o stałym embargo, nałożonym kilka lat temu przez Turcję na wszystkie statki związane z Republiką Cypru. Embargo to wyrządza wielką szkodę sektorowi żeglugowemu, nie tylko na Cyprze, ale w UE w ogólności ...
Mówię po angielsku. Byłoby rzeczywiście interesujące, gdybyśmy tłumaczyli z angielskiego na angielski.
Mówiłem właśnie o embargo, które Turcja nakłada na Cypr od kilku lat, i mówiłem, że wyrządza to ogromną szkodę nie tylko Cyprowi, który jest państwem członkowskim, ale także UE w ogólności.
Mogę ponownie zwrócić się do pana komisarza, aby podwoił swe wysiłki w celu przekonania rządu tureckiego, by ponownie rozważył tę decyzję dotyczącą kontynuowania nakładania tego niesprawiedliwego i niekoniecznego embarga na statki państwa członkowskiego UE.
Rozumiem, że musimy działać łagodnie - raczej łagodnie - w stosunku do Turcji, ale tracimy cierpliwość. Przede wszystkim jaki rodzaj polityki morskiej możemy prowadzić, jeśli statki państwa członkowskiego nie mogą korzystać z portów w strefach żeglugowych państwa kandydującego do członkostwa?
Panie komisarzu! Czy może nas pan zapewnić, że pilnie zwróci pan na tę sprawę baczną uwagę?
Pani przewodnicząca! Chciałbym pogratulować panu komisarzowi Borgowi tego bardzo zadowalającego i wizjonerskiego planu działań dotyczącego w szczególności kwestii z zakresu rybołówstwa, którymi jestem zainteresowany: zintegrowanej sieci nadzoru morskiego, która według mnie posiada zasadnicze znaczenie, jeśli mamy zamiar poprawić bezpieczeństwo i zlikwidować nielegalne, nieraportowane i nieuregulowane połowy; planu mającego na celu położenie kresu niszczącym połowom włokami dennymi na najważniejszych morzach; planu mającego na celu poprawę warunków życia ludzi, którzy pracują w branży rybołówstwa, oferującej jedne z najbardziej niebezpiecznych i najniżej opłacanych miejsc pracy w UE; poprawę współpracy pomiędzy strażą nadbrzeżną; zakończenia odrzucania i wspierania akwakultury, która zapewnia w UE 65 000 miejsc pracy w pełnym wymiarze czasu pracy - wszystko to jest wspaniałe.
Szczególnie podoba mi się pomysł planu działania ukierunkowanego na morskie planowanie przestrzenne i moje pytanie dotyczy tej konkretnej kwestii. Kto za to zapłaci? Niektóre państwa członkowskie już to uczyniły. Już mają plany przestrzenne dla swoich obszarów morskich. Myślę, że te morskie plany przestrzenne będą mieć specjalną wartość. Kto za to zapłaci w międzyczasie?
komisarz. - Pani przewodnicząca! W odniesieniu do pytania przedłożonego przez szanownego posła, pana Groote'a, dotyczącego emisji CO2: chciałbym podkreślić fakt, że emisje w wartościach bezwzględnych, pochodzące ze statków w odniesieniu do transportu morskiego, są niższe niż w przypadku innych kategorii, takich jak transport powietrzny, a nawet samochodowy.
Jednakże, w odniesieniu do poszczególnych statków, prawdą jest, że emisje CO2 z nich pochodzące są znaczne. W związku z tym zasadnym byłoby podjęcie działań i zachęcenie branży żeglugowej, aby podjęła konieczne działania w celu obniżenia emisji CO2, jeśli chcemy zmaksymalizować potencjał wzrostu w odniesieniu do transportu morskiego - ponieważ bez wątpienia istnieje potężny potencjał dalszego wzrostu w odniesieniu do transportu morskiego, ale musi to być powiązane z obniżeniem emisji CO2, jeśli chcemy doprowadzić do sytuacji, w której transport morski stanie się jeszcze bardziej przyjazny dla konsumenta.
W tym celu ważne jest, aby podkreślić fakt, że ponieważ mamy do czynienia z branżą światową, inicjatywy powinny być podejmowane przede wszystkim na szczeblu światowym. A zatem trzeba uczynić wysiłek na skalę międzynarodową i Unia Europejska byłaby przygotowana do objęcia przewodnictwa w ramach Międzynarodowej Organizacji Morskiej w celu ustanowienia standardów w odniesieniu do emisji CO2. W przypadku braku postępu Komisja rozważyłaby inne opcje w celu skutecznego obniżenia emisji CO2.
Następnym punktem debaty jest sprawozdanie Raüla Romeva i Rueda, w imieniu Komisji Praw Kobiet i Równouprawnienia, w sprawie zabójstw kobiet (kobietobójstw) w Ameryce Środkowej i Meksyku oraz roli Unii Europejskiej w zwalczaniu tego zjawiska (2007/2025(ΙΝΙ)).
Pani przewodnicząca! Mimo że morderstwa popełniane na kobietach są problemem globalnym, istnieją obszary świata, które, z uwagi zarówno na rozmiar jak i złożoność problemu, stały się przypadkami paradygmatycznymi.
Miejsca te są także, niestety, lustrami, które odbijają wiele problemów, które, w różnym stopniu, mają wpływ na społeczeństwa rządzone przez systemy społeczne oparte na kulturze patriarchalnej. Jest tak na przykład w Meksyku i krajach Ameryki Środkowej.
W rzeczywistości to w Meksyku koncepcja kobietobójstwa zaczęła nabierać kształtu, zwłaszcza kiedy specjalna komisja śledcza ds. ścigania przypadków kobietobójstwa w Republice Meksyku, której przewodniczy członkini kongresu Marcela Lagarde, określiła, że pojęcie o którym mowa oznacza, cytuję, "sumę wszystkich zbrodni przeciwko ludzkości polegających na czynach przestępczych, porwaniach i zaginięciach dotyczących dziewcząt i kobiet w kontekście upadku instytucjonalnego”.
Krótko mówiąc, jest to załamanie zasady państwa prawa, które wspiera bezkarność. Mimo że pojęcie stale się rozwija, niektórzy popierają używanie pojęcia "kobietobójstwo”, które stanowiłoby kontrast do pojęcia "zabójstwa”.
Mówiłem, że mimo że pojęcie stale się rozwija, w rzeczywistości niektórzy uważają, że konieczne jest mówienie o kobietobójstwie, które stanowiłoby kontrast do pojęcia zabójstwa i znaczące jest, że podkreśla się w tym względzie istnienie jednego z najbardziej alarmujących zjawisk naszych czasów: morderstw dokonywanych na kobietach tylko z tego powodu, że są kobietami.
Przez ostatnie dwa lata Parlament Europejski wykonał znaczną pracę w tej dziedzinie i kiedy podczas posiedzenia plenarnego jutro, w dniu 11 października, zostanie przyjęte sprawozdanie w sprawie zabójstw kobiet (kobietobójstw) w Ameryce Środkowej i Meksyku oraz roli Unii Europejskiej w zwalczaniu tego zjawiska, będzie to znaczący krok milowy w tym procesie.
Sprawozdanie jest także wynikiem długiego i intensywnego dialogu ze wszystkimi zaangażowanymi sektorami i licznych kompromisów pomiędzy grupami politycznymi. W istocie chciałbym wykorzystać tę możliwość, aby podziękować sprawozdawcom pomocniczym za ich wsparcie i poinformować państwa, że obecne są także tutaj dzisiaj Marjo Searle i Arsène Van Nierop, matki odpowiednio Brendy i Hester, które zostały zamordowane w Meksyku.
Dzięki przyjęciu tego sprawozdania Parlament Europejski dostosuje się do działań innych instytucji, które już wyraziły swe stanowiska w tej kwestii. Uczyniły to już Rada Europy i Narody Zjednoczone oraz liczne parlamenty i rządy na całym świecie. Jego treść będzie stanowić znaczny postęp, zarówno w zakresie definiowania problemu jak i w odniesieniu do poszczególnych stron ponoszących odpowiedzialność w walce na rzecz wykorzenienia tego zjawiska.
Jedną z zasad, które zostały ustanowione w sprawozdaniu jest uznanie, jako punkt wyjścia dla wszelkich analiz, wielorakich przyczyn i form tego rodzaju przestępstw.
Oczywistym jest, że na przykład szeroko upubliczniona sprawa Ciudad Juárez - ponad 400 kobiet zamordowanych od 1993 r. - ma wiele wspólnego z faktem, że jest to miejscowość graniczna, nękana typowymi problemami pojawiającymi się w takich obszarach. Jednak jest także wiele czynników, które wymagają skoncentrowanych wysiłków i wdrożenia zintegrowanych polityk publicznych.
Polityki te obejmują: zapobieganie, inwestowanie w edukację na rzecz równości i zmiany patriarchalnej kultury; poprawę w zakresie zbierania danych i postępowania sądowego; ułatwienie i przyspieszenie zawiadamiania o przestępstwach; szkolenie policji, sędziów, prokuratorów i lekarzy w zakresie tego rodzaju przestępstw; monitorowanie przedsiębiorstw lokalnych i spółek wielonarodowych, które działają w tym regionie, z których wiele naraża kobiety na niewiarygodnie szkodliwe warunki; reformy legislacyjne i transpozycję regulacji na odpowiednich szczeblach społecznych; i wreszcie, położenie szczególnego nacisku na wsparcie dla ofiar i ich rodzin.
Jednak w odniesieniu do drugiej kwestii chciałbym poinformować tutaj o fakcie, nad którym głęboko ubolewam, że wielokrotnie ofiary są lekceważone, a nawet karane; a ich rodziny są prześladowane, a nawet oskarżane o szkodzenie dobremu wizerunkowi miasta lub kraju po prostu dlatego, że chcą one podnieść świadomość problemu i ponieważ chcą żądać i żądają sprawiedliwości.
Oczywiście podmiotami, które posiadają główne i najważniejsze obowiązki w zakresie wdrażania wszystkich tych proponowanych środków są instytucje rządowe krajów, których bezpośrednio dotyczy do zjawisko i w tym przypadku oczywistym jest, że krajami tymi są Meksyk i kraje Ameryki Środkowej.
Jednak pamiętając, że Unia Europejska zawarła porozumienie o stowarzyszeniu z Meksykiem, które ponadto obejmuje klauzulę dotyczącą demokracji i poszanowania praw człowieka i że podobne porozumienie jest także negocjowane z regionem Ameryki Środkowej, jest więcej niż uzasadnione, aby instytucje europejskie uczyniły szczególne zobowiązania w odniesieniu do tego problemu.
Nikt nie powinien postrzegać tego jako ingerencji Unii Europejskiej w wewnętrzne sprawy innego kraju, zwłaszcza biorąc pod uwagę, że nawet jeśli został uczyniony znaczny postęp, jak potwierdzono w tym sprawozdaniu, zwłaszcza z legislacyjnego punktu widzenia, rozmiar problemu wymaga czynienia większych wysiłków i zaangażowania całego świata, zwłaszcza Europy.
Krótko mówiąc, mam nadzieję, że po wszystkich tych miesiącach osiągnęliśmy konieczny poziom porozumienia i konsensus, tak aby jutro, podczas głosowania, rezolucja została przyjęta przez większość Izby i abyśmy ostatecznie wysłali wyraźny i stanowczy przekaz dotyczący tego, co oznacza walka z przemocą przeciwko kobietom, w szczególności w regionach, których dotyczy do zjawisko.
komisarz. - Pani przewodnicząca! Jako kobieta, a także członek Komisji, przede wszystkim chciałabym podziękować Komisji Praw Kobiet i Równouprawnienia za ich obronę kobiet w Europie, ale także na całym świecie.
Sprawozdanie to, przedstawione dzisiaj, w rzeczywistości należy postrzegać w kontekście globalnej walki przeciwko przemocy opartej na płci. To właśnie tak je postrzegamy i dziękuję bardzo sprawozdawcy, panu Romeva i Rueda, za to, co powiedział.
Kobietobójstwo jest tragiczną kwestią, która obejmuje szerszy problem, jak przemoc przeciwko kobietom, którą musimy zwalczać na wszystkich szczeblach: na szczeblu lokalnym, ale także na szczeblu światowym. I chciałabym powiedzieć państwu o tym, co my jako Komisja czynimy, aby zająć się kwestią przemocy opartej na płci w ogólności, a także w szczególności. Aby wspierać te działania poprzez naszą politykę stosunków zagranicznych w Meksyku i Azji Środkowej.
A także, jeśli mi państwo pozwolą, chciałabym powiedzieć kilka słów o mojej ostatniej wizycie w regionie, ponieważ byłam tam właśnie w ubiegłym tygodniu. Odwiedziłam Panamę, Salwador, Honduras i Nikaraguę. Byłam już w Meksyku i pojadę tam najprawdopodobniej w przyszłym roku.
Mogę państwu powiedzieć, że Komisja podejmuje wielkie wysiłki w zakresie zapobiegania przemocy przeciwko kobietom. Pozwolę sobie państwu przypomnieć, że w dniu 8 marca 2006 r. Komisja wydała dokument, który nazywamy "mapą drogową na rzecz równości pomiędzy mężczyznami i kobietami”, podkreślając jako cel priorytetowy wykorzenienie wszelkich form przemocy opartej na płci.
W marcu tego roku przyjęliśmy komunikat w sprawie równości płci w zakresie współpracy na rzecz rozwoju, stwierdzając, że przemoc oparta na płci we wszystkich jej przejawach narusza prawa człowieka kobiet i jest w rzeczywistości poważną przeszkodą dla osiągnięcia równości, rozwoju i pokoju.
Komisja wspiera także projekty w zakresie edukacji i działań na rzecz podniesienia świadomości mające na celu zaangażowanie wszystkich nastolatków w programy ukierunkowane na zmianę ich zachowania w odniesieniu do przemocy wobec dziewcząt i kobiet.
Na przykład, jak powiedziałam, właśnie byłam w Salwadorze i odwiedziłam program zwany "Pro Jóvenes”, który jest programem dla dziewcząt i chłopców - ale szczególnie dla dziewcząt - którzy już byli w tzw. Marasie lub którzy mogliby do niego wstąpić, mającym na celu odwiedzenie ich od czynienia tego. Program ten wywarł na mnie ogromne wrażenie.
Nowy europejski instrument na rzecz demokracji i praw człowieka także dostarcza szerokiego zakresu działań w dziedzinie równości płci.
W odniesieniu do sytuacji w Meksyku chciałabym podkreślić, że stosunki EU-Meksyk oparte są na naszym ogólnym porozumieniu z 1997 r., którego art. 1 identyfikuje prawa człowieka jako podstawowy element stosunków UE-Meksyk. Na tej podstawie obydwie strony ustanowiły coś, co moim zdaniem jest owocną współpracą w zakresie praw człowieka i sprawiedliwości, współpracą, która jest następnie prowadzona poprzez różne programy Komisji wdrażane przez władze federalne Meksyku, a także poprzez projekty prowadzone przez podmioty niepaństwowe oraz organizacje pozarządowe. Władze Meksyku także na bieżąco nas informują o przypadkach przemocy opartej na płci, jakie mają miejsce w Meksyku. A zatem dowiedzieliśmy się, że wiele spraw zostało rozwiązanych, a w przypadku wielu innych prowadzone jest śledztwo.
Kolejnym punktem porządku dziennego są jednominutowe wystąpienia w znaczących kwestiach politycznych.
Pani przewodnicząca! Dzień 7 października ubiegłego roku będzie zapamiętany jako dramatyczne wezwanie na alarm w kontekście wydarzeń, jakie miały miejsce w Rosji. Tego dnia Anna Politkowska, uważana za żyjący symbol uczciwego dziennikarstwa, została brutalnie zamordowana. Prezydent Putin uznał rolę Anny Politkowskiej za marginalną i jej sprawa wciąż pozostaje nierozwiązana.
W październiku w tej Izbie parlamentarzyści wezwali Komisję i państwa członkowskie do uhonorowania dziedzictwa Anny Politkowskiej poprzez uczynienie z przywrócenia wolnych mediów w Rosji najważniejszego warunku dla dalszego rozwoju naszych stosunków, ponieważ tylko jeśli wyślemy wyraźny sygnał, że doceniamy poszukiwanie przez Annę Politkowską prawdy i wolności bardziej niż paliwo i gaz, warunki w Rosji zaczną się zmieniać.
Bez wątpienia w Europie podzielamy wartości, za które Anna Politkowska oddała życie. Niestety pan Putin nie wydaje się podzielać tych wartości. Szacunek dla Anny Politkowskiej zobowiązuje nas do postawienia prezydentowi Putinowi sprawy jasno na nadchodzących szczytach.
Zgodnie z oceną przeprowadzoną przez niektóre międzynarodowe organizacje pozarządowe w tej dziedzinie, transpozycja dyrektywy dotyczącej parków zoologicznych do ustawodawstwa rumuńskiego jest uważana za jedną z najlepszych w Europie.
Niemniej jednak dostosowanie 41 rumuńskich parków zoologicznych do standardów europejskich w ustanowionych terminach, czyli do końca tego roku, wydaje się niemalże niemożliwe do wykonania.
Pod presją tego terminu i w oparciu o warunki istniejącego partnerstwa publiczno-prywatnego popieram znaczenie natychmiastowego wdrożenia wspólnego planu działań, który obejmuje następne priorytetowe kroki: przeprowadzenie krajowego badania dotyczącego klasyfikacji istniejących parków zoologicznych, utworzenie zespołu pogotowia ratunkowego i czasowe uniemożliwienie rozmnażania zwierząt.
Uważam także za konieczne, aby przyznać pewien czas na wdrożenie tego planu, przed podjęciem decyzji o zamknięciu parków zoologicznych, które nie spełniają wymogów prawnych.
Pani Przewodnicząca! Pomimo licznych uwag padających na tej sali w stosunku do Pana Schulza nie zaprzestał on niegodnego tej Izby atakowania i obrażania członków Unii Europejskiej.
Jako osoba zajmująca znaczne stanowisko w organach wspólnoty ingeruje w sprawy wewnętrzne państwa członkowskiego i ciągle obraża jego przedstawicieli. Większości osób w tej Izbie nie przyszłoby do głowy ingerowanie w demokratyczne wybory społeczeństw Unii. Jestem ciekaw, jak poczułby się ten pan, gdyby któryś z posłów wzywał społeczeństwo Niemiec do zmiany pani kanclerz, gdyż w Niemczech legalnie działają organizacje faszyzujące i podważające granice pomiędzy państwami europejskimi. Myślę, że ten pan żałuje, iż urodził się tak późno, nie w tym okresie historycznym.
Panie przewodniczący! Pan Pöttering przedstawił dzisiaj oświadczenie dotyczące światowego/europejskiego dnia przeciwko karze śmierci i powiedział, że odrzuca karę śmierci "w każdej postaci”.
Wydaje się on zakładać, że wszyscy się z nim zgadzamy. Ja tak nie uważam. W niedzielę w ubiegłym tygodniu, zaledwie w odległości mili od mojego domu, niewinny siedemnastoletni chłopiec, Rizwan Darbar, został zadźgany na śmierć w West Ham Park, ponieważ, jak doniesiono, próbował powstrzymać napastników przed kradzieżą telefonu komórkowego jego koledze.
Takie zdarzenia nie są rzadkie w Wielkiej Brytanii. Coraz częściej strzela się do ludzi, dźga i bije ich ze skutkiem śmiertelnym. Dlaczego tak jest? Jest tak dlatego, ponieważ bandyci i przestępcy nie boją się prawa. Nawet jeśli zostaną złapani i skazani, zazwyczaj nakłada się na nich bardzo łagodne kary. Osobiście opowiadam się za przywróceniem kary śmierci w Wielkiej Brytanii dla sprawców tego rodzaju morderstw.
Oczywiście nie można tego uczynić, jeśli nie wystąpimy z Unii Europejskiej, co jest kolejnym dobrym powodem, aby z niej wystąpić.
Panie przewodniczący! Już dzisiaj wspomniałem o Libii i chciałbym jeszcze raz się do niej odnieść. Libia, w pełni słusznie, została zobowiązana do zapłaty za zbrodnię popełnioną przez terrorystów nad Lockerbie, ale Libia jako światowy sponsor terroryzmu musi jeszcze wypłacić pełne odszkodowania. Niegodziwa kampania terroru IRA była najbardziej krwawa, kiedy została wyposażona w libański Semtex i broń, umożliwiające Martinowi McGuinnessowi i innych liderom rady wojskowej rozpętanie najokrutniejszego etapu ich kampanii. Bez Libii nie zabito by tysięcy niewinnych ludzi. W związku z tym dzisiaj w tej Izbie chciałbym poprzeć obecną kampanię prowadzoną przez grupę ofiar z Irlandii Północnej - w imię FAIR - aby pociągnąć Libię do odpowiedzialności międzynarodowej poprzez zmuszenie do zapłaty odszkodowań, jak do miało miejsce w przypadku Lockerbie. Tak jak UE wywierała presję na Libię w przypadku pielęgniarek bułgarskich, tak powinna wesprzeć zapewnienie sprawiedliwości dla ofiar IRA poprzez wywieranie presji na Libię w celu rozstrzygnięcia sporu obecnie wytoczonego przez FAIR przeciwko niej w Stanach Zjednoczonych Ameryki.
(RO) Za pośrednictwem Komisji Budżetowej Parlament podjął niezmiernie ważną decyzję.
Dzięki ustanowieniu 30% rezerw z wydatków administracyjnych dla Europejskiego Funduszu Społecznego, Europejskiego Funduszu Rozwoju Regionalnego, a także Funduszu Spójności, wysyłamy mocny sygnał do Komisji Europejskiej.
Zatwierdzenie programów operacyjnych powinno się odbyć w czasie określonym przez dyrektywy wspólnotowe, a w tym przypadku w ciągu czterech miesięcy.
Mimo że Rumunia była jednym z pierwszych krajów, które przedłożyły te dokumenty na początku stycznia, obecnie dwa z najważniejszych programów operacyjnych nie zostały jeszcze zatwierdzone. Mówię o programie operacyjnym na rzecz rozwoju zdolności administracyjnych i programie operacyjnym na rzecz zasobów ludzkich.
Biorąc pod uwagę fakt, że nie jesteśmy jedynym państwem członkowskim znajdującym się w takiej sytuacji, chciałabym znać powody, jeśli nie są to powody biurokratyczne, przełożenia ich zatwierdzenia przez Komisję na listopad.
Zgodnie ze wspólnym oświadczeniem, jakie przyjęliśmy razem z Radą po przeprowadzeniu procedury pojednawczej w dniu 13 lipca, Komisja powinna zapewnić szybkie zatwierdzenie programów i projektów państw członkowskich i przedstawić mapę drogową dotyczącą ich przyjęcia.
Panie przewodniczący! Z zadowoleniem przyjmuję możliwość podniesienia kwestii sprawozdania dotyczącego stosunków w sektorze pocztowym, które zostało właśnie opublikowane przez Europejską Fundację na rzecz Poprawy Warunków Życia i Pracy. W istocie chciałabym, aby to sprawozdanie było dostępne przed przeprowadzeniem głosowania w sprawie usług pocztowych. Jednakże nawet teraz jest to ostatni dzwonek dla rządów, aby sprywatyzować ich usługi pocztowe w następnych kilku latach.
W UE jesteśmy zobowiązani do realizacji celów agendy lizbońskiej, do tworzenia większej ilości miejsc pracy o wyższej jakości. Niestety sprawozdanie to stwierdza, że prywatyzacja sektora pocztowego dotychczas zapewniła mniej, ale co istotniejsze, niższej jakości miejsca pracy, powiązane z gorszymy warunkami zatrudnienia.
Sprawozdanie stwierdza, że od początku procesu liberalizacji płace sektorowe rozwijają się we wszystkich krajach, ale trzy kraje plasują się poniżej średniej. Jednakże zdecydowanie we wszystkich krajach istnieją różnice w zakresie wynagrodzenia pomiędzy pracownikami głównego dostawcy, a tymi, którzy są zatrudniani przez podmioty wchodzące na rynek lub dostawców alternatywnych.
Jeśli sytuacja nie będzie kontrolowana, będzie ona, cytuję za sprawozdaniem, "pogarszać warunki zatrudnienia i prowadzić do bardziej konfliktowych stosunków branżowych”. Dotychczas prywatyzacja poczty nie zdała testu lizbońskiego.
Panie Przewodniczący! Kilkakrotnie apelowałam już w tej kadencji Parlamentu Europejskiego o zaprzestanie dyskryminacji Polaków, szczególnie katolików. Również tym razem domaganie się przez niektóre środowiska wstrzymania dotacji dla Wyższej Szkoły Kultury Społecznej i Medialnej traktujemy jako ewidentny wyraz dyskryminacji i kierowania się innymi kryteriami niż merytoryczne.
Powielane przez niektóre media zarzuty skierowane przeciwko tej szkole są jedynie pomówieniami, formułowanymi przez tych, którzy niegdyś zniewalali Polskę i Polaków. Obecnie nie mogą się w dobie demokracji pogodzić z utratą całkowitej władzy. Szkoła, która stara się o dofinansowanie, zapewnia wychowanie i kształcenie w uniwersalnym systemie wartości, zwłaszcza studentów z ubogich rodzin.
Zaostrzenie kryteriów oraz odmowa przyznania funduszy na skutek medialnej nagonki, zwłaszcza w roku równych szans dla wszystkich, byłaby w naszym przekonaniu nie tylko przejawem dyskryminacji ze względu na religię i poglądy, ale nawet symptomem stosowania metod totalitarnych, co stoi w sprzeczności z głoszonymi wartościami, normami i wymogami prawa europejskiego.
Następnym punktem porządku dnia jest sprawozdanie Jorgo Chatzimarkakisa, w imieniu Komisji Rolnictwa i Rozwoju Wsi, w sprawie wniosku dotyczącego rozporządzenia Rady zmieniającego rozporządzenie (WE) nr 1290/2005 w sprawie finansowania wspólnej polityki rolnej - C6-0116/2007 -.
wiceprzewodniczący Komisji. - Panie przewodniczący! Dziękuję za umożliwienie mi wygłoszenia kilku słów na temat sprawozdania dotyczącego rozporządzenia nr 1290/2005 w sprawie finansowania wspólnej polityki rolnej. Przede wszystkim chciałbym podziękować panu Chatzimarkakisi i członkom komisji za ich wysiłki.
Wniosek Komisji zawiera dwa aspekty, które posiadają znaczenie polityczne. Pierwszym jest zapewnienie koniecznych działań wynikających z odpowiedniej części art. 53b rozporządzenia finansowego, która stanowi, że obowiązek przejrzystości i publikacja ex post przez państwa członkowskie beneficjentów musi być zapewniania przez prawodawstwo z zakresu danego sektora.
Drugim jest wzmocnienie mechanizmu, za pomocą którego zabezpieczana jest dyscyplina finansowa, poprzez nowy mechanizm obniżania-zawieszania pomocy rolnej, który jest lepiej ustrukturyzowany i bardziej przejrzysty niż obecny mechanizm już ustanowiony w rozporządzeniu oraz poprzez wprowadzenie możliwości dokonywania przez Komisję korekt finansowych w przypadku negatywnej kontroli ex post.
Komisja w pełni popiera otwartość i przejrzystość. Jednym z elementów w tym zakresie jest prawo społeczeństwa do tego, aby wiedzieć, co się dzieje w zakresie dotyczącym pomocy wspólnotowej oraz kto i jakie kwoty otrzymuje. Artykuł 53 rozporządzenia finansowego stanowi, że państwa członkowskie powinny dokonywać publikacji ex post beneficjentów. Kontynuację tego ogólnego obowiązku, w zakresie dotyczącym wydatków EAGGF i EFOGR, można znaleźć we wniosku Komisji.
Komisja bardzo nalega, aby państwa członkowskie publikowały te informacje, ponieważ w ramach wspólnego zarządzania, są one w kontakcie ze społecznością rolną i w związku z tym są w dużo lepszej pozycji niż Komisja, aby potwierdzić informacje, jakie mają być publikowane. Jestem bardzo wdzięczny za wsparcie w tej kwestii.
Komisja zaczerpnie inspirację z niektórych z zaproponowanych poprawek podczas przyjmowania prawodawstwa wdrażającego, ale nie byłoby zgodne z zasadą lepszego stanowienia prawa i uproszczenia, gdyby wszystkie - czasami bardzo techniczne - szczegóły zostały wprowadzone do rozporządzenia Komisji.
Jednakże pozwolę sobie wyjaśnić jedną kwestię. Beneficjenci muszą być informowani uprzednio o fakcie, że pewne informacje muszą być publikowane, a publikacja będzie się odbywać tylko w kontekście pełnego poszanowania mającego zastosowanie ustawodawstwa dotyczącego prawa do prywatności.
Jak państwo wiedzą, istnieje już mechanizm obniżania-zawieszania pomocy w rozporządzeniu 1290/2005. W porównaniu z tym mechanizmem, proponowany przepis oferuje nowy transparentny i efektywny mechanizm pozwalający na dalsze uproszczenie istniejącej możliwości obniżenia lub zawieszenia wypłat dla państw członkowskich w przypadku poważnych i trwałych uchybień w krajowych systemach kontroli.
Ten nowy przepis ma tę przewagę, że pewne elementy są określane z góry, aby zapewnić bardziej skuteczne wykorzystanie takiego instrumentu. Oczywiste jest, że mechanizm obniżania już istniejący będzie nadal znajdował zastosowanie do innych rodzajów przypadków. Jednakże poprawki mające na celu osłabienie mechanizmu są nie do zaakceptowania dla Komisji.
Wreszcie odnotowałem dosyć dużą liczbę poprawek, których celem jest dalsze wzmocnienie ogólnego systemu zarządzania wydatkami rolnymi, które nie są związane z naszym wnioskiem. W odniesieniu do tych poprawek myślę, że obecny dokument ustanawia właściwą równowagę i musimy dać czas wszystkim podmiotom, aby go wdrożyły przed rozpatrzeniem wszelkich zmian do przepisów, które właśnie weszły w życie niespełna rok temu.
sprawozdawca. - (DE) Panie przewodniczący, panie komisarzu, panie i panowie! Bardzo dziękuję, że znalazł pan czas, aby być tutaj dzisiaj wieczorem, mimo że jest już późno. Istotnie, kwestia, którą poddajemy pod dyskusję, nie jest nieważna ani marginalna - dotyczy ona wspólnej polityki rolnej. Chciałbym rozpocząć od przypomnienia Izbie, czym jest w rzeczywistości wspólna polityka rolna dla znacznej większości naszych blisko 500 milionów obywateli. Przede wszystkim to właśnie z myślą o tych obywatelach prowadzone są takie debaty plenarne.
Niemniej jednak można zauważyć w tym względzie, że wielu obywateli traktuje wspólną politykę rolną przede wszystkim jako reklamę dla UE - ale niestety bardzo niekorzystną reklamę. Dotacje eksportowe, rzekomo nieuczciwy handel z krajami "trzeciego świata”, skandale żywieniowe, protesty rolników, nadmierne dotacje, genetycznie modyfikowane rośliny - liczba negatywnie postrzeganych kwestii związanych ze wspólną polityką rolną jest ogromna i niezgłębiona.
Wykroczenia w zakresie wspólnej polityki rolnej znacznie przyczyniły się do negatywnej reputacji UE w wielu częściach Europy. Panie i panowie! Ta reputacja nie jest czymś, co może być tego wieczoru zignorowane. Jednakże to sprawozdanie - pod warunkiem że poprze je Rada - mogłoby nadać wspólnej polityce rolnej nowy kierunek, który jest bliższy ideom większości obywateli.
Chciałbym rozpocząć od ponownego omówienia wniosku Komisji. Zasadniczo obejmuje on cztery elementy, czyli publikację nazwisk beneficjentów wypłat rolnych; wprowadzenie możliwości zawieszenia wypłat dla państw członkowskich w ramach pierwszego filaru w przypadku poważnych naruszeń w zakresie ich systemów zarządzania i kontroli, skrócenie okresów prowadzenia przez Komisję kontroli, jeśli państwa członkowskie nie wypełniają swych zobowiązań kontrolnych (wyjątki do tzw. zasady 24-ro miesięcznej). oraz dostosowanie uprawnień w zakresie wdrażania. W kontekście politycznym wnioski dotyczące przejrzystości są z pewnością dla PE najważniejsze. W odniesieniu do nich Komisja ostatecznie wdraża decyzję Rady i Parlamentu dotyczącą budżetu na 2007 r.
W ogólności z wielkim zadowoleniem przyjmuję projekt, mimo że wniosek Komisji został przedłożony raczej późno, prawdopodobnie częściowo z uwagi na wprowadzenie kolejnych faktów do tekstu. Rozporządzenia wykonawcze Komisji dotyczące EFRROW już przewidują publikację nazwisk wszystkich beneficjentów wypłat w ramach drugiego filaru. Inne fundusze też (Europejski Fundusz Rozwoju Regionalnego, Europejski Fundusz Rybacki, Fundusz Spójności) obecnie zawierają przepisy dotyczące publikacji. Decyzja budżetowa oznaczała, że zasadniczo przejrzystość przestała być kwestią kontrowersyjną: nie jest to już kwestia czy ale jedynie jak. Jedenaście państw członkowskich już publikuje obszernie wszystkie wypłaty.
Potrzebujemy zatem więcej przejrzystości. Brak przejrzystości doprowadził do powstania pogłosek i kampanii dezinformacji, co miało bardziej niekorzystny wpływ na WPR niż sporadyczne rzeczywiste błędy. Obecnie problemy dotyczą tylko tego jak: przede wszystkim Komisja nie podaje żadnych szczegółów dotyczących procedury i chce określić wszystkie bardziej, szczegółowe przepisy w rozporządzeniach wykonawczych. Ponieważ mamy do czynienia z ingerencją w prawo do samostanowienia w odniesieniu do danych osobowych, moje sprawozdanie proponuje pewne wyjaśnienia dotyczące tego, które dane powinny być publikowane i warunków, na jakich ma się to odbywać. Są one ściśle zgodne z opinią Europejskiego Inspektora Ochrony Danych. Mimo chęci szybkiego wdrożenia ochrona danych musi być traktowana bardzo poważnie i Parlament Europejski to czyni.
Cele tego sprawozdania są następujące: większa przejrzystość, a jednocześnie bardziej zrozumiałe wymogi w zakresie ochrony danych. Ponadto opinia publiczna musi być informowana. Jak można osiągnąć tę równowagę?
Moim zdaniem zasadnicze znaczenie ma informowanie zainteresowanych stron z wyprzedzeniem, a jeżeli liczby czegoś nie znaczą, nie może być mowy o przejrzystości. A zatem proponuję wyraźniejsze rozróżnianie, na przykład zgodnie z celem interwencji. Moje sprawozdanie proponuje nazwisko, wypłatę i miejsce zamieszkania/urząd rejestracji. Obecnie przejrzystość oznacza publikację na stronach internetowych. Mówimy o tworzeniu ogólnych platform internetowych, z linkami i odnośnikami zamieszczanymi przez Komisję. Zadaniem państw członkowskich jest zapewnienie, aby te informacje były zrozumiałe za pomocą odpowiednich wyjaśnień.
Państwa członkowskie mają także prawo publikować informacje na szczeblu regionalnym, jeśli uważają to za stosowne. Poszczególne bazy danych muszą być połączone.
W Radzie, kwestia tego, kto publikuje informacje była bardzo kontrowersyjna. Zarządzanie finansami jest mieszane, a zatem państwa członkowskie posiadają wyraźne obowiązki - także na mocy art. 53b decyzji budżetowej. Poza tym publikacja przez Komisję prowadziłaby do powstania problemów ochrony prawnej, ponieważ osoby, których dotyczyłyby nieprawidłowe publikacje, musiałyby zwrócić się bezpośrednio do Europejskiego Sądu Pierwszej Instancji. Nie jest to ani przyjazne dla obywateli ani szczególnie przejrzyste. Wniosek Komisji jest prostszy, bardziej przejrzysty, łatwiejszy do zarządzania i bardziej przyjazny dla obywateli, a zatem posiada moje poparcie. Jest on zgodny z przepisami we wszystkich innych obszarach (fundusze strukturalne i przepisy mające zastosowanie do drugiego filaru).
Ponieważ publikację informacji należy postrzegać w kontekście kontroli budżetowej, moje sprawozdanie proponuje (umiarkowaną) ryczałtową grzywnę w przypadku nieopublikowania informacji. W odniesieniu do karnych obniżek finansowania chciałbym powiedzieć, że szeroko je popieram, ale są pewne kwestie, w których chciałbym, aby w większym stopniu uwzględniono zasadę proporcjonalności.
W Komisji Kontroli Budżetowej mój kolega poseł, pan Mulder, przedstawił wnioski dotyczące budżetowego wymiaru sprawy, które mogę z całego serca poprzeć. W opinii Komisji Budżetowej komisja wyraziła swoje stanowisko dotyczące aspektów przejrzystości i w dużym stopniu odpowiadają one moim wnioskom.
Panie i panowie, a w szczególności członkowie Rady! To sprawozdanie zostało jednogłośnie przyjęte w Komisji Rolnictwa i Rozwoju Wsi. Mam nadzieję, że zostanie ono także jutro przegłosowane znaczną większością głosów. Usilnie proszę Radę i Komisję, aby poważnie potraktowały to głosowanie przedstawicieli obywateli Europy.
Bez wątpienia będzie także korelacja pomiędzy tym sprawozdaniem i sposobem, w jaki zajmują się nim zaangażowane podmioty, a oczekiwaną oceną funkcjonowania WPR. Niewątpliwie powrócimy do tego tematu, kiedy będziemy się zajmować oceną funkcjonowania WPR.
Panie przewodniczący! Jestem bardzo zobowiązany mojemu koledze panu Chatzimarkakisowi, który przedstawił sprawozdanie, które Grupa Europejskiej Partii Ludowej (Chrześcijańscy Demokraci) i Europejskich Demokratów może poprzeć pod każdym względem.
Jednakże słusznym pytaniem jest, czy to rozporządzenie było konieczne. Wywoła to intensywne, żarliwe dyskusje, ponieważ trudno jest wytłumaczyć kontekst obywatelom. A zatem myślę, że korzystne jest, że gospodarstwa rolne uzyskają wyjaśnienie przyczyn wypłat, kiedy będą publikowane szczegóły tych wypłat. Nasi rolnicy rzeczywiście wnoszą wartościowy wkład do naszego społeczeństwa, dostarczając nam każdego dnia żywności, dbając o nasz krajobraz kulturowy i w znacznym stopniu przyczyniając się do funkcjonowania obszarów wiejskich.
Przejrzystość nie może być jednostronna, musi mieć ona zastosowanie do obydwu stron. Dlatego też moja grupa popiera zawarte w sprawozdaniu wezwanie, aby użytkownicy rejestrowali się w naszym rejestrze, kiedy korzystają z informacji. Jak właśnie wspomniał mój kolega, ważne jest także, aby dyrektywa ta nie naruszała przepisów z zakresu ochrony danych, w szczególności przepisów krajowych.
Jednakże w interesie równego traktowania chciałbym zwrócić się do Komisji, aby przedstawiła rozporządzenie zapewniające przejrzystość także na przykład w organizacjach pozarządowych. Jestem przekonany, że więcej środków wspólnotowych jest przekazywanych na niejasne projekty w przypadku organizacji pozarządowych niż w przypadku sektora rolnego. Sprawozdanie to umożliwia pokazanie społeczeństwu, dlaczego pieniądze podatników są wydawane na rolnictwo. Prawidłowe wykorzystanie sprawozdania ułatwi osiągnięcie sukcesu w zakresie wykazania społeczeństwu wielkiego znaczenia rolnictwa europejskiego i w tym przypadku dyrektywa dotycząca przejrzystości będzie służyła swojemu celowi.
Następstwa umowy między Wspólnotą-jej państwami członkowskimi a firmą Philip Morris w celu zwalczania przemytu papierosów oraz monitoringu realizacji zaleceń komisji śledczej Parlamentu w sprawie systemu tranzytowego (umowa WE-Phillip Morris) (debata)
Następnym punktem porządku dnia jest sprawozdanie sporządzone przez Barta Staesa, w imieniu Komisji Kontroli Budżetowej, w sprawie następstw umowy między Wspólnotą i jej państwami członkowskimi a Philip Morris zawartej w celu zwalczania przemytu papierosów oraz realizacji zaleceń komisji śledczej Parlamentu w sprawie wspólnotowego systemu tranzytowego.
sprawozdawca. - (NL) Panie przewodniczący, panie komisarzu, panie i panowie! Sprawozdania sporządzane przez Komisję Kontroli Budżetowej często zawierają dosyć niedobre wiadomości - jest to bowiem głównie komisja PE ds. zwalczania oszustw. Często dotyczą one słabości, nieprawidłowości, sztuczek - a czasami nawet oszustw i przestępstw. Panie i panowie! Jestem zadowolony, że dzisiaj mam coś pozytywnego do przekazania, pomyślną historię, historię, która pokazuje, jak współpraca pomiędzy Komisją Europejską, Parlamentem Europejskim i państwami członkowskimi może zapewnić rozwiązanie problemów.
Jaka jest ta historia? Na początku lat 90. oszustwa związane z przemytem papierosów były uważane za znakomity interes. Setki tysięcy ECU - w tym czasie wciąż jeszcze posługiwaliśmy się ECU, a nie euro - znikały w kieszeniach przestępców kosztem budżetów Unii Europejskiej i państw członkowskich. W 1994 r. UCLAF, poprzednik OLAF, ustanowił grupę zadaniową ds. papierosów. W 1996 r. i 1997 r. komisja śledcza - która nawiasem mówiąc była pierwszą komisją śledczą ustanowioną na mocy Traktatu o Unii Europejskiej - zbadała wszystkie aspekty oszustw tranzytowych.
Komisja śledcza doszła do wniosku, że system kontroli sektora tranzytowego był archaiczny. Ciężarówki podczas tranzytu musiały mieć dokument opieczętowany w urzędzie celnym, w których towary były wprowadzane na obszar Unii, następnie przejeżdżały przez Unię i miały ten sam dokument ponownie opieczętować w urzędzie celnym, gdzie towary opuszczały Unię. Następnie dokument musiał być przesłany z powrotem do urzędu celnego właściwego dla importu. W związku z tym powstało wiele poważnych problemów. Dokumenty powracały za późno: czasami trwało to trzy lub cztery miesiące. Pojawiał się także problem fałszowanych dokumentów, a także fałszowanych pieczęci. W konsekwencji jednym z najważniejszych zaleceń komisji śledczej było zastąpienie tego całego archaicznego systemu, opartego na papierze i pieczęciach, systemem komputerowym.
Nowy Skomputeryzowany System Tranzytowy (NCTS) został stopniowo wprowadzony i funkcjonuje obecnie we wszystkich państwach członkowskich. Pomaga on służbom celnym sprawdzać w czasie rzeczywistym, które towary niezgodnie z prawem uchylają się od nadzoru celnego - a w związku z tym stanowi on ogromny postęp. Oczywiście nie eliminuje on fałszywych deklaracji celnych, które wciąż są składane, i w związku z tym zwracamy się do Komisji, aby wprowadziła także system, który zapobiegałby składaniu fałszywych deklaracji dotyczących towarów. Zwracamy się także o zapewnienie OLAF-owi bezpośredniego dostępu do tego skomputeryzowanego systemu.
Jak zostało powiedziane, komisja śledcza skoncentrowała się na problemie papierosów. Papierosy były transportowane przez całe terytorium, od jednego przejścia granicznego do drugiego, ale bardzo często te towary, te papierosy, trafiały na czarny rynek. Ponadto towary te często były z powrotem przemycane do Unii. Prowadziło to do olbrzymich problemów, czasami nawet przemocy. Na przykład we Włoszech dwaj funkcjonariusze policji finansowej zostali zamordowani.
Całościowe dochodzenie wykazało także, że niektóre spółki tytoniowe były w porozumieniu z przemytnikami i w oparciu o informacje Komisji wraz z wieloma państwami członkowskimi wnieśliśmy skargę do sądu w Nowym Jorku przeciwko spółce Philip Morris. Stopniowo stało się jasne, że spółce Philip Morris bardzo trudno będzie wygrać sprawę i w 2004 r. zawarto ze spółką ugodę. W zamian za 1,25 miliarda dolarów, których wypłata została rozłożona na 12-to letni okres, Komisja i państwa członkowskie wycofały skargę z sądu w Nowym Jorku.
W rzeczywistości druga część umowy z spółką Philip Morris była być może jeszcze ważniejsza. Obejmowała ona postanowienia dotyczące współpracy pomiędzy spółką Philip Morris a Unią Europejską w tropieniu i śledzeniu papierosów. Jeśli służby cele znajdowały ładunki papierosów i nie były przestrzegane postanowienia tej umowy, spółka Philip Morris była zobowiązana do natychmiastowej wypłaty opłat celnych, od których się uchylono, a wypłacana kwota wynosiła do 1,5 miliona euro za kontener papierosów.
Powtórzę, że była to pomyślna historia: wykazuje ona, jak Parlament i Komisja mogą współpracować. Mam jednak kilka krytycznych uwag. Kiedy 1,25 miliarda euro zostało rozdzielone pomiędzy Komisję i państwa członkowskie, tylko 9,7% trafiło do Komisji, a lwia część przypadła państwom członkowskim. Nie uważam, aby było to sprawiedliwe, w szczególności ponieważ OLAF i Komisja wykonały lwią część pracy.
Druga krytyczna uwaga brzmi w ten sposób, że zgodnie z duchem umowy, pieniądze miały zostać wykorzystane na walkę z oszustwem. Komisja wykonała swą pracę. Wydała ona część tych pieniędzy na program Hercules II. Państwa członkowskie jednak po prostu pozwoliły tym pieniądzom wpłynąć do ich skarbów państwa, podczas gdy naprawdę powinny wykorzystać je lepiej w celu wyposażenia ich służb śledczych, ma przykład służb celnych, oraz dokonania postępu w zakresie walki z tego rodzaju oszustwem.
Podsumowując, panie przewodniczący, jest to naprawdę szczęśliwa historia, która mogłaby znaleźć zastosowanie do innych produktów, takich jak alkohol i pewne produkty rolne. Mam także nadzieję, że to sprawozdanie pozytywnie przyczyniło się do ważnych działań prowadzonych przez pana Kallasa i Komisję, a także nasz Parlament w zakresie walki z oszustwem.
wiceprzewodniczący Komisji. - Panie przewodniczący! Musze podziękować panu Staesowi za jego sprawozdanie sporządzone z własnej inicjatywy oraz Parlamentowi Europejskiemu za jego wsparcie dla tych kwestii i znalezienie rozwiązań tych trudnych problemów.
W moim oświadczeniu powiem najpierw o wspólnotowym systemie tranzytowym, za który jest odpowiedzialny mój kolega Lázló Kovács. Parlament Europejski z zadowoleniem przyjmuje skuteczne wprowadzenie nowego skomputeryzowanego systemu. Jest to w istocie wielka zmiana w porównaniu do archaicznej procedury opartej na dokumentach papierowych. Pełne wdrożenie ulepszonego systemu odbędzie się w dniu 1 lipca 2009 r.
Zarządzanie ryzykiem jest nowoczesnym narzędziem kontroli. Komisja aktywnie wdraża ramy zarządzania ryzykiem celnym w celu lepszego ukierunkowania kontroli. Obecnie ustanawiamy z państwami członkowskimi kryteria, priorytety i platformę IT. Nowy system zapewni także możliwość regularnego monitorowania skuteczności prowadzonej analizy ryzyka. Planowany rozwój systemu informacji tranzytowych mającego na celu zwalczanie oszustw wzmocni zdolność do przeprowadzania analizy i przezwyciężania ryzyka w zakresie oszustw tranzytowych, po pierwsze w odniesieniu do wrażliwych towarów, a następnie w przypadku wszystkich towarów w tranzycie. Jest to uzależnione od zagwarantowania Komisji przez państwa członkowskie szerszego dostępu do danych NCTS dotyczących ruchu. Jednakże zamrożenie dalszego finansowania dla NCTS, jak zaproponowano w sprawozdaniu, wywołałoby skutki odwrotne do zamierzonych w zakresie koniecznego dalszego rozwoju bardziej skutecznej kontroli tranzytu.
Kilka słów na temat oszustw dotyczących podatków od wartości dodanej. W swoim sprawozdaniu Izba Lordów Zjednoczonego Królestwa podkreśliła wiele czynników stojących za zjawiskiem oszustw podatkowych polegających na bezpodstawnym zwrocie naliczonego VAT (missing trader fraud). Jednakże nie dostrzegamy żadnego dowodu, że słabość systemu tranzytowego doprowadziła do oszustwa zwanego "karuzelą podatkową”. Chciałbym wyjaśnić, że nawet jeśli tranzyt nie był priorytetem podczas tradycyjnych kontroli środków własnych w latach 2001-2006, kiedy zmiana była wprowadzana, nie był on jednak pomijany. W wyniku wielu kontroli zażądano wypłat środków własnych wraz z odsetkami. To podejście stanowi skuteczne wykorzystanie środków Komisji w zakresie kontroli i zapobiega cofaniu się do kontroli ex ante.
Chciałbym powrócić obecnie do umowy dotyczącej walki z oszustwami zawartej z Philip Morris International, która wchodzi w zakres moich obowiązków. Muszę podziękować Parlamentowi za jego stałe, mocne wsparcie. Komisja stale twierdziła, że ma nadzieję, że umowa może służyć jako wzór dla podobnych umów z innymi spółkami. W odniesieniu do funduszy pochodzących z porozumienia nowy program Hercules otrzymał środki z Grecji przeznaczone na walkę z przemytem papierosów i fałszerstwami, które są nowo dodanymi celami. Zastanawiamy się, czy program mógłby być wykorzystany do sfinansowania utworzenia laboratorium, które mogłoby dokonywać weryfikacji autentyczności papierosów.
Ale muszę także powiedzieć - jak pan Staes bardzo dobrze wie - że dystrybucja pieniędzy była prawdziwym koszmarem i będzie koszmarem także w następnych okresach finansowych. Oczywiście jestem bardzo zadowolony ze wsparcia i stałego zainteresowania wyrażanego przez Parlament w zakresie wykorzystania tych pieniędzy, ponieważ jestem także zainteresowany wykorzystaniem tych pieniędzy do celów walki z przemytem papierosów i z innymi rodzajami przestępstw.
W odniesieniu do danych statystycznych dotyczących przechwytywania towarów większość państw członkowskich co kwartał informuje Komisję o kwotach. Jednakże nie wszystkie państwa członkowskie wskazują marki papierosów, które przechwycili, a zatem nie są dostępne kompletne dane. Ponadto zgłaszanie przypadków przechwycenia przez państwa członkowskie nie zawsze czynią rozróżnienie pomiędzy autentycznymi i podrobionymi papierosami, częściowo dlatego ze nie jest to konieczne do celów ścigania przestępców i pobierania opłat i podatków, a częściowo dlatego, że czasami jest niezmiernie trudno odróżnić papierosy autentyczne od podrobionych. Nadal zachęcamy państwa członkowskie, aby dostarczały bardziej kompletne dane.
Wreszcie Komisja pragnie przygotować sprawozdanie OLAF-u na ten temat, jak zasugerował Parlament, ale uważa, że korzystniejsze byłoby poczekać do 2010 r. na całościowy przegląd. Spowodowane jest to faktem, że zostaną wprowadzone znaczne zmiany w zakresie ceł i sprawozdanie z 2008 r. może być tylko sprawozdaniem tymczasowym, przedstawiającym sytuację w tym momencie.
w imieniu grupy PPE-DE - (FR) Panie przewodniczący, panie komisarzu, panie i panowie! Moje pierwsze słowa skieruję do sprawozdawcy, pana Barta Staesa, któremu udało się opracować wspaniałe sprawozdanie dotyczące trudnego tematu wad naszego wspólnotowego systemu tranzytowego. Jestem także bardzo wdzięczny Europejskiemu Trybunałowi Obrachunkowemu, który w swoim sprawozdaniu z grudnia 2006 r. bardzo wyraźnie podkreślił skalę problemu.
Jestem rozczarowany w tym względzie, że mylimy konsekwencje umowy ze spółką Philip Morris, która, musimy pamiętać, jest umową dotyczącą wycofania postępowania sądowego, a nie porozumieniem o partnerstwie, z poważnymi problemami tranzytu wspólnotowego. To jest powód złożenia przeze mnie poprawki w imieniu grupy PPE-DE, która ma na celu zapobieżenie temu mylnemu postrzeganiu.
W odniesieniu do kwestii przemysłu proponuję, aby Unia Europejska i cała branża tytoniowa wspólnie finansowała program mający na celu walkę z przemytem i podrabianiem papierosów.
Jednakże chciałbym skoncentrować się w moich uwagach na wadach naszego wspólnotowego systemu tranzytowego. Komisja Europejska mówi nam, że wzmocniła system ceł tranzytowych poprzez wprowadzenie nowoczesnego, solidnego systemu komputerowego. Zapomina, że mimo że system komputerowy jest konieczny, nigdy nie jest wystarczający, a rzeczywistość jest taka, że sam system jest wadliwy. Jest wadliwy, ponieważ podlega nadzorowi państw członkowskich, co oznacza, że - jak całkowicie słusznie podkreślił nasz sprawozdawca i Europejski Trybunał Obrachunkowy - państwa członkowskie stosują nowe zasady tranzytu wspólnotowego z poważnymi błędami.
W 1997 r. Parlament ustanowił komisję śledczą, która wyraźnie stwierdziła, że UE powinna określić ramy pozwalające na to, aby służby celne funkcjonowały jako jeden podmiot. Dzieli nas od tego jeszcze długa droga.
W 2005 r. nasz kolega poseł Herbert Bösch podkreślił w swoim wspaniałym sprawozdaniu skalę problemów i konieczność zwalczania oszustw i błędów. Rzeczywistość jest taka, panie i panowie, że to sprawozdanie wzywa nas, abyśmy spojrzeli szerzej na jakość naszych służb celnych, nasze obiegi finansowe, a ogólniej, ochronę interesów finansowych Unii Europejskiej.
W tym zakresie ma pan, panie komisarzu, pełne poparcie posłów.
Panie przewodniczący! Z wielkim zadowoleniem przyjmujemy to sprawozdanie, które jest wspaniałe. Wyrażenie "sprawozdanie z własnej inicjatywy” nie jest w pełni trafne. To, co tutaj czynimy to kontynuowanie tematu pierwszej komisji śledczej Parlamentu - i powinniśmy nadal to czynić. Nie chcę się skarżyć, ale to wstyd, że musimy to robić o tak później porze. Zauważyłem z zainteresowaniem na liście mówców grupy, które zwróciły się o zabranie dzisiaj głosu na ten temat. Wydaje się, że zawsze jest w pewien sposób łatwiej skarżyć się na skandale w UE niż pracować nad konkretnymi, pozytywnymi rozwiązaniami. Droga do nich wiodąca jest czasami długa - mówimy o papierosach - ale jest to właściwa droga. Czynimy postęp, a sprawozdanie Steasa pokazuje to bardzo wyraźnie.
Oczywiście w tej dziedzinie musimy zmagać się z niekompletną integracją europejską. Poszczególni ministrowie finansów wciąż nie mogą powstrzymać się od niewielkiego podnoszenia podatków na tytoń, kiedy skarb państwa zaczyna wyglądać trochę pusto, niesłusznie otrzymując przy tym pochwały od takich czy innych polityków ds. zdrowia. Mówię "niesłusznie”, ponieważ konsumenci papierosów po prostu przerzucają się na przemyt papierosów lub w coraz większym stopniu podrabianie papierosów. Zysk z tego rodzaju działań trafia bezpośrednio do przestępczości zorganizowanej.
Fakt, że wszyscy mamy powód, aby cieszyć się tego wieczoru z postępu, jeszcze bardziej skłania mnie do przypomnienia Izbie epizodu, który w mniejszym stopniu przynosi chwałę Europie, a zwłaszcza Komisji. Istnieje dowód, że w okresie 1992-2001, około 10 000 ciężarówek papierosów zostało przemyconych do UE przez Czarnogórę, w szczególności jadących w kierunku Włoch. Jest to prawdopodobnie największe oszustwo wszechczasów wobec budżetu UE. Prokuratura w Augsburgu w Niemczech złożyła 60 wniosków o pomoc prawną w tym zakresie. Były zeznania i wyroki, a wszystko to wydarzyło się w Szwajcarii. Jednakże Unia Europejska nie złożyła przeciwko Czarnogórze żadnej skargi w celu odzyskania swoich własnych środków. Panie komisarzu! Chciałbym, abyśmy byli w stanie stanąć przed naszymi podatnikami i powiedzieć "przeanalizowaliśmy także tę kwestię”.
Kolejnym punktem porządku dziennego jest sprawozdanie przygotowane przez pana posła El Khadraoui, w imieniu Komisji Transportu i Turystyki, dotyczące wniosku o decyzję Rady i przedstawicieli rządów państw członkowskich Unii Europejskiej, zebranych wspólnie z Radą, w sprawie zawarcia umowy o komunikacji lotniczej między Wspólnotą Europejską i jej państwami członkowskimi z jednej strony oraz Stanami Zjednoczonymi Ameryki z drugiej strony [8044/3/07 - - C6-0210/2007 -.
wiceprzewodniczący Komisji Europejskiej. - (FR) Pani przewodnicząca, panie i panowie, panie pośle El Khadraoui! Parlament odegrał istotną polityczną rolę, przyczyniając się do podpisaniu pierwszej umowy o komunikacji lotniczej pomiędzy UE a Stanami Zjednoczonymi w dniu 30 kwietnia w Waszyngtonie.
Popierając umowę 14 marca, czyli jeszcze przed jej ogłoszeniem przez Komisję Transportu i Turystyki, Parlament odegrał wyjątkowo decydującą rolę w modernizacji porozumień regulujących lotnictwo transatlantyckie i oferując nowe możliwości obywatelom Europy. Wspomniana umowa wejdzie w życie w marcu następnego roku, a firmy europejskie i amerykańskie przygotowują oferty obejmujące nowe połączenia transatlantyckie. Posiedzenie wspólnej komisji, która ma realizować umowę, odbyło się już w czerwcu. Kolejne zaplanowano na listopad, aby zapewnić płynne wdrożenie i rozpoczęcie prac nad najważniejszymi zagadnieniami, np. konkurencją czy bezpieczeństwem.
Podczas dzisiejszej oficjalnej dyskusji poruszyli państwo wiele kluczowych kwestii, które osobiście podzielam. Podkreślają państwo znaczenie umowy w drugim etapie negocjacji, która pozwoli na przyspieszenie uzyskania dostępu do rynku amerykańskiego, w szczególności jako sposobu przeniesienia inwestycji europejskich do Stanów Zjednoczonych. Podkreślają państwo znaczenie ujednolicania naszych przepisów, w szczególności pod względem bezpieczeństwa, w celu uzyskania "jednolitego obszaru ochrony” lotnictwa. Podkreślają państwo znaczenie aspektu związanego z ochroną środowiska, w szczególności zaś handlu uprawnieniami do emisji CO2. Podkreślają państwo wreszcie znaczenie informowania i konsultacji z Parlamentem.
Podzielam państwa priorytety polityczne. Z radością przyjmuję umowę pomiędzy naszymi dwoma instytucjami w zakresie zagadnień, które są tak politycznie drażliwe zarówno w Europie, jak i w Stanach Zjednoczonych.
Jestem również niezmiernie zadowolony, iż Parlament przedstawia europejski punkt widzenia Stanom Zjednoczonym w nieprzerwanym dialogu z Kongresem i rządem Stanów Zjednoczonych. Musimy bezustannie pracować nad zagadnieniami, które stanowią problem dla Waszyngtonu. Zgromadzenie Międzynarodowej Organizacji Lotnictwa Cywilnego, które odbyło się we wrześniu w Montrealu, było rozczarowujące. Czy zdają sobie państwo sprawę, iż Unia Europejska i jej europejscy sąsiedzi, czyli 42 kraje, byli zmuszeni wyrazić swoje zastrzeżenia dotyczące rozporządzenia w sprawie handlu uprawnieniami do emisji CO2, gdyż reprezentujemy poglądy sprzeczne z punktem widzenia Stanów Zjednoczonych i reszty świata?
Izba Reprezentantów przyjęła również poprawkę, aby ograniczyć możliwości firm amerykańskich, które znajdą się pod kontrolą zagraniczną. Mimo iż wspomniana poprawka nie została poddana pod głosowanie w Senacie, rzuca to cień na negocjacje związane z umową na drugim etapie negocjacji, które mają rozpocząć się wiosną. Parlament Europejski uświadomił to Kongresowi i rządowi Stanów Zjednoczonych, co uczyniłem również osobiście. Musimy nadal kierować całą naszą energię na zapobieganie wszelkim działaniom, które są niezgodne z normalizacją sektora lotniczego.
Niemniej jednak, jeśli te wydarzenia wskazują na trudności, które należy przezwyciężyć, nie możemy zapomnieć o najważniejszym. Obecnie wypracowaliśmy już solidne podstawy współpracy pomiędzy Europą a Stanami Zjednoczonymi, dzięki którym każda strona traktuje drugą jak równą sobie. Sytuacja była zgoła inna jeszcze sześć miesięcy temu. Z tego względu musimy wykorzystać osiągnięcie, które stanowi wynik czterech lat pracy.
Pani przewodnicząca, panie i panowie, panie pośle El Khadraoui! Chciałbym, abyście wiedzieli, że jestem gotowy i skłonny spełnić cele polityczne zarówno Parlamentu, jak i Rady oraz że niezmiernie cieszę się z jednomyślności Europy w tym względzie, z harmonii pomiędzy Europejczykami.
Pani przewodnicząca, panie wiceprzewodniczący, panie i panowie! Dziś po południu w końcu daliśmy zielone światło umowie o komunikacji lotniczej pomiędzy Unią Europejską a Stanami Zjednoczonymi. Będzie ona nie tylko stanowić zakończenie procedury trwającej od wielu lat, która posuwała się z ogromnymi trudnościami, lecz otworzy również nowy rozdział w historii komunikacji lotniczej. Konsekwencje tej umowy - choć nie można ich do końca przewidzieć - mogą być olbrzymie.
Jednocześnie zdajemy sobie sprawę, iż jest to jedynie etap przejściowy i nadal czeka nas dużo pracy, aby dotrzeć do mniej lub bardziej zintegrowanego rynku lotnictwa transatlantyckiego, który jest naszym celem. Niektórzy posłowie uważają, że już i tak poczyniliśmy zbyt wiele ustępstw na rzecz Amerykanów podczas pierwszego etapu. Uważają oni, że chęć do prowadzenia negocjacji wygaśnie, szczególnie dlatego, iż linie lotnicze ze Stanów Zjednoczonych już de facto posiadają niezależny kabotaż na przeloty z jednego państwa członkowskiego do drugiego, do czego my nie jesteśmy uprawnieni na terytorium Stanów Zjednoczonych.
Obie strony otrzymują to, co nazywamy piątą swobodą lotu, która zapewnia amerykańskim liniom lotniczym możliwość przelotu do Afryki lub Azji przez Europę. Loty w drugą stronę są również możliwe, lecz mniej istotne ze względu na geograficzną lokalizację Stanów Zjednoczonych. Ponadto od marca przyszłego roku zniesione zostaną ograniczenia nadal istniejące w zakresie dostępu do określonych portów lotniczych. Proszę pomyśleć chociażby o Heathrow, z którego obecnie mogą korzystać tylko dwie amerykańskie linie lotnicze.
A zatem, pod pewnymi względami, brakuje faktycznej równowagi, choć z drugiej strony, panie komisarzu, wspomniana umowa jest oczywiście krokiem naprzód i stanowi poprawę obecnej sytuacji. Po pierwsze, umowa kładzie kres prawnej niepewności, która pojawiła się po wydaniu wyroków Trybunału Sprawiedliwości w 2002 roku, które uznały, iż istniejąca dwustronna umowa o otwartej przestrzeni lotniczej zawiera elementy niezgodne z prawem, które muszą zostać zmienione. Po drugie, różnicę odczują klienci. Choć dotychczas tylko krajowi przewoźnicy i amerykańskie linie lotnicze mogły realizować przeloty z państw członkowskich do Stanów Zjednoczonych, w przyszłości wszyscy europejscy przewoźnicy będą mogli organizować przeloty z dowolnego miejsca w Europie do dowolnego miejsca w Stanach Zjednoczonych, z możliwością późniejszego przelotu, na przykład, do Meksyku czy Ameryki Południowej. Niewątpliwie będzie to równoznaczne z zapewnieniem klientom szerszej oferty i niższych cen.
Po trzecie, wraz z utworzeniem wspólnej komisji składającej się z reprezentantów obu stron, do czego również się pan odniósł, panie komisarzu, tworzymy instytucję, która będzie omawiać zagadnienia związane z tą umową, a także sprawy dotyczące przepisów społecznych, ochrony środowiska, bezpieczeństwa i tym podobne. Z tego względu jest to dokument, który poprawi zaufanie i zrozumienie po obu stronach. Jest niezwykle istotny, gdyż - wraz z otwarciem rynku transatlantyckiego - zasadnicze znaczenie będzie miał fakt, aby przepisy były stopniowo harmonizowane i dostosowywane do siebie na wysokim poziomie.
Ponieważ władze wydają się być w lepszych stosunkach, a korzyści wynikające z bliskiej współpracy stają się wyraźniejsze, Amerykanie mogą stać się bardziej skłonni do nowych ustępstw w zakresie dostępu do wewnętrznego rynku w Stanach Zjednoczonych. Poza tym istnieje nadal wiele nierozstrzygniętych kwestii, które zostały już poruszone. Mówię tutaj o kabotażu, prawie przedsiębiorczości dla europejskich linii lotniczych, zasadach związanych z kontrolą i własnością, a także wszelkiego rodzaju innych ograniczeniach, które nadal pozostają w mocy.
A zatem zdając sobie sprawę, iż niebawem, już w następne wakacje, rozpocznie się drugi etap negocjacji, Komisja musi już teraz zastanowić się nad właściwą strategią negocjacyjną. Co tak naprawdę chcemy osiągnąć? Jakie są nasze priorytety? W jaki sposób możemy przekonać Amerykanów do podjęcia nowych działań? W jakich sprawach nadal możemy pójść na ustępstwa, które nie będą dla nas niekorzystne? Nie muszę tłumaczyć, panie komisarzu, że kontekst stanowi tutaj wysoce problematyczne zagadnienie. W przyszłym roku odbędą się wybory prezydenckie. W Stanach Zjednoczonych wyraźna jest ogólna nieufność, która przejawia się na wszystkich szczeblach aż do Kongresu, dotycząca umożliwienia osobom trzecim przejęcia kontroli nad strategicznymi branżami, do których zaliczane jest lotnictwo. Amerykańskie związki zawodowe obawiają się również utraty panowania nad sytuacją w sektorze w wyniku zagranicznych interwencji. Mają wrażenie, że takie podmioty mogłyby odnieść sukces oraz zakładają, że europejskie linie lotnicze są lepiej zorganizowane i łatwiej przejmą większe części rynku. Potem, oczywiście, odbędą się również wybory w Europie.
A zatem już teraz istnieją już różne problemy. Odnosi się pan, panie pośle, do próby podjętej przez kongresmana Oberstara, naszego amerykańskiego partnera, w zakresie przedstawienia innej interpretacji wielu elementów umowy. Niemniej jednak pomimo tego, co powiedziałem, ja, jako sprawozdawca, i my, jako Parlament, dziś po południu damy umowie zielone światło. Entuzjastycznie zagłosujemy "za”. Oczywiście będziemy bacznie obserwować przygotowania. Liczymy na bardzo ścisłą współpracę, tak samo jak to miało miejsce w przeszłości. Na to właśnie liczymy.
w imieniu grupy PPE-DE. - (DE) Pani przewodnicząca! Ten Parlament, a w szczególności moja grupa, grupa PPE-DE, będziemy dzisiaj w większości głosować za uchwaleniem umowy, ponieważ ostatecznie osiągnęliśmy dobry wstępny wynik.
Niemniej jednak jest to jedynie wynik początkowy. Jak już wspomniał zarówno pan wiceprzewodniczący Barrot, jak i nasz sprawozdawca, pan poseł El Khadraoui, przed nami nadal są ważne kwestie, które musimy rozstrzygnąć w związku z umową o otwartej przestrzeni powietrznej. Są to takie zagadnienia, jak kabotaż, prawo przedsiębiorczości, własność, pomoc państwa, a także inne różnorakie sprawy.
Choć udało nam się osiągnąć przyzwoity wstępny wynik, umowa ujawniła wiele słabości naszego systemu. Konieczne jest ich wskazanie. W przyszłości musimy dołożyć starań, aby nasz Parlament - tak samo jak nasi partnerzy w Kongresie Stanów Zjednoczonych, którzy, jak można by twierdzić, w ostatnich stuleciach przywłaszczyli sobie różne prawa - ma więcej możliwości wywarcia wpływu na istotę omawianej umowy. Tym razem udało nam się poczynić postęp, do pewnego stopnia dzięki oszukaniu systemu - dzięki interwencji, zanim Rada zdążyła się wypowiedzieć. Jednakże w dłuższej perspektywie potrzebujemy lepszych zasad regulujących treść umów.
W tym miejscu chciałbym ponownie zwrócić uwagę na istotną kwestię transportu lotniczego, w szczególności pomiędzy Europą a Stanami Zjednoczonymi. Gwarancje bezpieczeństwa i kontrole ochrony są istotne, aby zapewnić pasażerom spokój ducha podczas korzystania z tego istotnego środka transportu. Niemniej jednak nie należy błędnie interpretować środków bezpieczeństwa jako działań pozornych, które skutkują jedynie niedogodnościami dla pasażerów, bez faktycznego zwiększania ich bezpieczeństwa. Z tego względu, przypomnę po raz setny, zasady wnoszenia na pokład płynów muszą zostać zmienione!
w imieniu grupy PSE. - Pani przewodnicząca! Po pierwsze chciałbym przeprosić państwa, pana wiceprzewodniczącego Komisję i szanownych posłów, ponieważ zaraz po swojej wypowiedzi będę musiał opuścić tę Izbę, aby udzielić wywiadu. Tego typu zachowanie nie należy do moich zwyczajów, więc pragnę wyrazić swoje ubolewanie, iż nie będę mógł uczestniczyć w dalszej części debaty.
Chciałbym podziękować mojemu koledze, panu posłowi El Khadraoui, za jego sprawozdanie i ostrzec go, iż prawdopodobnie pobije mój rekord jako sprawozdawca najdłużej pełniący obowiązki w tym charakterze w historii Parlamentu, pod warunkiem, że nadal będzie zajmował się tym właśnie dossier! Bądźmy ze sobą szczerzy. Układ zawarty pomiędzy Unią Europejską i Stanami Zjednoczonymi w formie wstępnej umowy o komunikacji lotniczej dotyczącej lotnictwa cywilnego to małżeństwo z rozsądku, w którym Unia Europejska odgrywa rolę chętnego pana młodego, a Stany Zjednoczone bardzo opornej panny młodej. Gdy przyjdzie do konsumowania małżeństwa, okaże się, że amerykańska panna młoda odkryje, iż jej europejski pan młody nie jest zbyt atrakcyjny, a ponieważ dostała od niego to, co najlepsze w dniu ślubu, amerykańskiej pannie młodej nie będzie się już chciało konsumować małżeństwa tylko dlatego, że członek Izby Reprezentantów, pan kongresman Oberstar, stoi nad nimi ze strzelbą w ręce.
Istnieją ogromne różnice w polityce lotnictwa pomiędzy Unią Europejską a Stanami Zjednoczonymi i nie zdziwiłbym się, gdybym w nadchodzących tygodniach i miesiącach usłyszał, że drugi etap negocjacji związanych z umową nie powiódł się, gdyż Stany Zjednoczone nie chciały przejść do kluczowych zagadnień. Obawiam się, że europejski pan młody tak rozpaczliwie pragnie skonsumować małżeństwo z rozsądku, że ponownie ustąpimy niechętnej pannie młodej. Co z ETS i bezpieczeństwem, jeśli Unia Europejska i Stany Zjednoczone tak diametralnie się różnią? Co z wykorzystywaniem prawa własności amerykańskich linii lotniczych przez podmioty zagraniczne? Co z wzajemnością w zakresie piątej swobody? Co z listami pasażerów i ochroną rozdziału 11? Te wszystkie kwestie nas dzielą i choć uznaję, że istnieje chęć do negocjacji, zawsze - jak się nam wydaje - odbywa się to na warunkach narzuconych nam przez Amerykanów.
Życzę wszystkim powodzenia. Grupa PSE będzie głosować za. Niemniej jednak mam szczerą nadzieję, że negocjacje będą pomyślne i że bardziej zrównoważona, wzajemnie korzystna i uczciwa umowa czeka na nas na końcu drogi. Nasuwa się pytanie, czy ze względu na postawy amerykańskie w ogóle do tego dojdzie. Chciałbym również wiedzieć, czy droga, którą podążamy faktycznie doprowadzi nas do małżeństwa z rozsądku, które skończy się rozwodem iście w stylu z Las Vegas.
w imieniu grupy ALDE. - Pani przewodnicząca! Zastępuję swojego koleżankę, panią poseł in 't Veld.
Chylę czoła przed wiedzą innych w zakresie technicznych szczegółów związanych z umową. Jako poseł do PE reprezentująca Londyn, w którym znajduje się port lotniczy Heathrow, jestem oczywiście zniechęcona tym, iż umowa zapewni pasażerom więcej korzyści wynikających z większej konkurencyjności i pod tym względem dobrze się stało, iż została zawarta.
Chciałabym zająć się aspektami bezpieczeństwa omawianej umowy, wynikającymi ze sprawozdania, które w dużej mierze pozostawiono kontroli wspólnej komisji. Podzielam wyrażoną w sprawozdaniu chęć współpracy pomiędzy władzami Unii Europejskiej i Stanów Zjednoczonych odpowiedzialnymi za bezpieczeństwo lotnictwa. Niemniej jednak, jak wspomina sprawozdanie, środki bezpieczeństwa powinny opierać się na właściwej ocenie ryzyka i nie powinny być ani nadmierne, ani nieskoordynowane, zaś prywatność obywateli europejskich i amerykańskich powinna być respektowana podczas wymiany osobistych danych dotyczących pasażerów pomiędzy Unią Europejską i Stanami Zjednoczonymi.
Posłowie do PE znają kontrowersje otaczające porozumienie w sprawie przekazywania danych dotyczących nazwisk pasażerów (PNR). Parlament Europejski wypowiedział się bardzo zdecydowanie, że nie odegrał w powyższym porozumieniu tak znaczącej roli, jaką chciał odegrać. Z pewnością Europejscy Inspektorzy Ochrony Danych podzielają opinię, że zabezpieczenia wynikające z nowego porozumienia zostały znacząco ograniczone w porównaniu do poprzednich, a nowe porozumienie zawiera niedociągnięcia i istotne nierozstrzygnięte kwestie.
Kolejnym zagadnieniem jest debata dotycząca sprawozdania przygotowanego przez panią poseł Jensen, w imieniu Komisji Transportu i Turystyki, w temacie przepustowości portów lotniczych i obsługi naziemnej: w kierunku bardziej skutecznej polityki.
Pani przewodnicząca, panie komisarzu, panie i panowie! Obciążenie europejskich portów lotniczych jest obecnie tak duże, że nawet najmniejsze opóźnienie w jednym porcie lotniczym może oznaczać znaczące opóźnienia na innych. Ponadto ciągle rosnący ruchu lotniczy zwiększy problemy w portach lotniczych, a to z kolei będzie miało negatywny wpływ na skuteczność, konkurencyjność i środowisko. Problemy z przepustowością w europejskich portach lotniczych nie są problemem na poziomie krajowym, lecz europejskim. W konsekwencji z zadowoleniem przyjmuję plan działania Komisji i 14-punktowy plan jako pierwszy krok w stronę poprawienia przepustowości europejskich portów lotniczych.
Niemniej jednak propozycje Komisji są niewystarczające, więc w swoim sprawozdaniu proponuję, aby Komisja sporządziła, do 2009 roku, ogólny plan działań w celu zapewnienia poprawionej przepustowości portów lotniczych w Europie. Naturalnie, w ostatecznym rozrachunku to państwa członkowskie odpowiedzialne są za budowę i rozwijanie portów lotniczych. Ogólny plan działań ma stanowić narzędzie lub metodę, która zagwarantuje, że państwa członkowskie skoordynują swoje inicjatywy, aby promować i zwiększać przepustowość portów lotniczych.
Problem ten musi zostać przeanalizowany pod kątem transgranicznym. Porty lotnicze posiadają różnoraką charakterystykę, różne mocne strony, lecz ważna jest współpraca. Dotyczy to nie tylko współpracy pomiędzy portami lotniczymi, lecz również z innymi środkami komunikacji i infrastrukturami otaczającymi porty lotnicze ("intermodalność”).
Chciałabym podziękować zarówno Komisji, jak i rzecznikom pozostałych grup politycznych - panu posłowi El Khadraoui, panu posłowi Jarzembowskiemu, panu posłowi López-Istúriz White i pani poseł Lichtenberger - za ich niezwykle konstruktywną pomoc przy pracy nad tym sprawozdaniem. Cieszę się, że Parlament potrafi przedstawić jasny komunikat wyrażający powszechne poparcie w sprawa przepustowości, jak i liberalizacji dyrektywy w sprawie obsługi naziemnej.
Bez wątpienia porty lotnicze są kochane i jednocześnie znienawidzone. Przyczyniają się do wzrostu i dobrobytu oraz łączą ze sobą obszary, lecz również produkują zanieczyszczenia, generują hałas i zajmują powierzchnię. Ważne jest więc, aby problemy były rozwiązywane w sposób odpowiedni dla wszystkich zainteresowanych stron. Po pierwsze, proponujemy, aby promować zwiększanie przepustowości w sposób przyjazny dla środowiska. Samo zatłoczenie portów lotniczych może mieć negatywny wpływ na środowisko, jeśli samoloty utrzymają wzorce funkcjonowania powodujące zbyteczne emisje CO2. Dlatego cieszy mnie inicjatywa Komisji, aby wprowadzić lotnictwo do systemu handlu uprawnieniami do emisji Unii Europejskiej. Pragnę jednak podkreślić, iż istotnym jest, aby odbyło się to również na poziomie lokalnym. Po drugie, ważne jest, aby Komisja monitorowała wprowadzanie wspólnych zasad przydzielaniem czasu na start i lądowanie przez poszczególne kraje. W tym kontekście sprawozdanie stanowi również prośbę, aby Komisja ustaliła ramy czasowe i terminy, aby poprawić współpracę pomiędzy sąsiadującymi państwami członkowskimi w zakresie budowania funkcjonalnych bloków przestrzeni powietrznej. W tym zakresie muszą pojawić się znaczące udoskonalenia do roku 2008 - ma to priorytetowe znaczenie dla Parlamentu. Po trzecie, mrzonką jest wyobrażanie sobie, iż jakiekolwiek zwiększenie przepustowości portu lotniczego odbędzie się bez zaangażowania organów administracji na szczeblu regionalnym i lokalnym oraz współpracy z nimi. Z tego względu konieczne jest nawiązanie dialogu pomiędzy takimi regionami europejskimi i portem lotniczym w zakresie koordynacji związanej ze zwiększaniem przepustowości. Regiony mogą wymieniać się doświadczeniami, uczyć się od siebie (Jaki wpływ na środowisko ma port lotniczy na sąsiadującą ludność? Jakie są plany zagospodarowania przestrzennego? Jakie znaczenie ma port lotniczy dla ogólnego rozwoju i zatrudnienia na tym obszarze?) i być może opracować na tej podstawie dobre praktyki.
Mam nadzieję, że Rada poprze podstawowe pomysły zawarte w niniejszym sprawozdaniu, a mianowicie, że plan działania Komisji jest niewystarczający, niezbędne jest opracowanie wytycznych w celu optymalizacji i rozwoju przepustowości portów lotniczych, wymagana jest mimo wszystko dodatkowa przepustowość, a także, że słowa muszą być poparte czynami.
Druga część mojego sprawozdania dotyczy obsługi naziemnej, czyli całej obsługi związanej z samolotem i odbywającej się w porcie lotniczym, od tankowania i obsługi bagażu po odprawę. Komisja przygotowuje w tym zakresie zmianę istniejącej dyrektywy w sprawie dostępu do rynku usług obsługi naziemnej w portach lotniczych Wspólnoty, co - jak wiemy - stanowi problematyczną kwestię. Chciałabym powtórzyć swoje podziękowania dla rzeczników za konstruktywną współpracę. Jesteśmy zgodni co do tego, że Komisja powinna przygotować zaktualizowaną analizę wdrażania i wpływu obecnej dyrektywy w sprawie obsługi naziemnej, zanim w porządku dziennym znajdą się nowe propozycje liberalizacji. Musimy uzyskać dokładnie znać wpływ wywierany na użytkowników, pasażerów i personel, a przyszła dyrektywa musi gwarantować jakość obsługi naziemnej i przyzwoite warunki pracy dla personelu. Musimy upewnić się, że nie pojawią się monopolistyczne warunki, a zasady zaproszeń do składania ofert będą jaśniejsze, aby zachęcać użytkowników. Mam nadzieję, że to sprawozdanie zainspiruje Komisję do kontynuowania działań związanych z dyrektywą w sprawie obsługi naziemnej, jak i 14-punktowego planu.
wiceprzewodniczący Komisji Europejskiej. - (FR) Pani przewodnicząca, panie i panowie! Chciałbym pani podziękować, pani poseł Jensen, oraz Komisji Transportu i Turystyki. Dziękuję za wspieranie planu działania Komisji i państwa zaangażowanie w politykę transportu lotniczego Wspólnoty.
Jednym z wyzwań polityki lotniczej jest zapobieganie zatłoczeniu europejskich portów lotniczych. Nasz plan działania skupia się na opracowaniu spójnej globalnej polityki portów lotniczych. Obejmuje on optymalizację wydajności istniejących przepustowości portów lotniczych oraz udoskonalenie planowania nowej infrastruktury przez unikanie zestawiania czysto logicznych rozwiązań z tworzeniem tzw. wąskich gardeł. Parlament Europejski doskonale rozumie, że optymalne funkcjonowanie sieci europejskich portów lotniczych można zagwarantować jedynie, jeśli lokalne działania tworzyć będą spójną globalna politykę. Przebieg działań zaproponowany przez Komisję ma być realistyczny, ponieważ bierze pod uwagę ograniczenia ekonomiczne i środowiskowe, które muszą zostać uwzględnione. Z tego względu, pani poseł Jensen, na początku priorytetowe znaczenie ma lepsze wykorzystanie istniejącej przepustowości portów lotniczych, dzięki rozwijaniu i zharmonizowanym wdrażaniu nowych technologii. Całkiem oczywiste jest, iż jeśli uzyskamy jednolitą przestrzeń powietrzną z funkcjonalnymi blokami sterowania ruchem lotniczym, będziemy mogli lepiej wykorzystać istniejącą infrastrukturę. Prawdą jest, iż budowanie nowej infrastruktury spowoduje więcej problemów, w szczególności na dużych obszarach miejskich, na których występuje wysoki popyt na transport lotniczy. Nasz plan działania zapewnia jednakże rozwiązanie tego problemu dzięki stworzeniu nowej infrastruktury, która często ma kluczowe znaczenie. Ponadto planujemy tworzenie nowej infrastruktury w taki sposób, aby bardziej docenić jej wykorzystanie i lokalizację oraz aby stała się bardziej przyjazna dla środowiska.
Pani przewodnicząca! 2 października Komisja Transportu i Turystyki przyjęła wnioski, które są mniej ambitne niż wnioski Parlamentu. Duża liczba państw członkowskich, która jest nadmierne skłonna słuchać tego, co dyktują podmioty kierujące własnymi portami lotniczymi, niechętnie przyjmuje koordynację Wspólnoty. Wolą one utrzymywać pierwszeństwo lokalnych rozwiązań wdrożonych w poszczególnych portach lotniczych. Tego typu niechęć jeszcze bardziej utrudnia wprowadzenie planu działań, lecz Parlament Europejski zezwoli Komisji na pracę specjalnie pod kątem inicjatyw opartych na pomysłach pani poseł Jensen.
Pragnę podziękować pani poseł Jensen, a także Komisji Transportu i Turystyki za jakość ich pracy i za wsparcie, które pomogło nam pójść naprzód w tej sprawie. Ma to niezwykle istotne znaczenie pod względem harmonijnego zrównoważonego rozwoju całego sektora transportu lotniczego.
sprawozdawca komisji opiniodawczej Komisji Gospodarczej i Monetarnej. - Pani przewodnicząca! Postępy w przemyśle lotniczym w ogromnym stopniu przyczyniły się do postępów ekonomicznych oraz ogólnego dobrobytu i mogą nadal w ten sposób oddziaływać na gospodarkę. Ten przemysł nie zasługuje na wrogość ekologów, która tak często jest w niego wymierzona. Tego typu podejście jest politycznie nierozsądne, gdyż nasi wyborcy w ogromnej mierze korzystają z usług lotniczych zarówno w swojej pracy, jak i w czasie wolnym. Lotnictwo zrobiło wiele, aby spełnić swoje zobowiązania w zakresie ochrony środowiska, rozwijając i wprowadzając nowe technologie oraz zwiększając wydajność operacyjną. Na władzach politycznych oraz organach administracyjnych i regulacyjnych spoczywa odpowiedzialność za umożliwianie ciągłych udoskonaleń i entuzjastyczne zachęcanie do rozwoju.
Doskonałe sprawozdanie pani poseł Jensen obejmuje wiele z tego, co proponowała moja komisja. Istnieją jednak trzy zagadnienia, które Komisja Gospodarcza i Monetarna przedstawiła w swojej opinii i które nie znalazły się w końcowym sprawozdaniu.
Po pierwsze, dzięki pojawieniu się cichszych samolotów, powinno się umożliwić rozluźnienie ograniczeń w zakresie czasów otwarcia portów lotniczych i prawie wszędzie wprowadzić 24-godzinną obsługę. To ogromnie zwiększyłoby wykorzystanie kapitału i przepustowości infrastruktury portów lotniczych oraz samych samolotów, umożliwiając wyższą wydajność i tańsze usługi przy niewspółmiernym małym wpływie na środowisko.
Po drugie, wybór skutecznych dostawców usług obsługi naziemnej może również zwiększyć wydajność dzięki udoskonaleniu wykorzystania infrastruktury portów lotniczych, zwłaszcza jeśli przyspieszają cykl odtworzenia gotowości samolotów do lotu i przyczyniają się do punktualności i zadowolenia klientów.
Po trzecie, popieramy wykorzystywanie sił rynkowych dzięki otwartemu licytowaniu czasów na start i lądowanie, odchodząc od "dziedziczenia” praw, lecz utrzymując zdefiniowane proporcje czasów na start i lądowanie w węzłowych portach lotniczych w zakresie kluczowych regionalnych usług dowozowych.
Organy odpowiedzialne za otoczenie, w którym działają linie lotnicze, muszą ułatwiać osiąganie wyższej skuteczności, zapewniając odpowiednią i wydajną infrastrukturę i narzucając jedynie właściwe warunki prawne.
sprawozdawca komisji opiniodawczej Komisji Zatrudnienia i Spraw Socjalnych. - (DE) Pani przewodnicząca, panie i panowie! Wielu z państwa przyleciało tutaj z Brukseli przez mój rodzinny port lotniczy we Frankfurcie nad Menem. Szybka obsługa to kluczowy czynnik wpływający na jakość obsługi naziemnej, która odpowiedzialna jest za rozładunek i załadunek, czyszczenie i tankowanie paliwa, a także przeprowadzenie pasażerów przez system.
Te procesy muszą jednak idealnie do siebie pasować. W celu utrzymania właściwych norm zawodowych we wszystkich europejskich portach lotniczych, Parlament Europejskim w 1996 roku przyjął decyzję, aby oprócz podmiotów zarządzających portami lotniczymi, licencję na obsługę portów lotniczych otrzymywali tylko ci dostawcy usług, którzy potrafią działać sprawnie w sposób długotrwały. Liczba takich dostawców usług jest jednak ograniczona. Wtedy, podobnie jak obecnie, byłem sprawozdawcą dla Komisji Zatrudnienia i Spraw Socjalnych i mogłem zapobiec nieograniczonej liberalizacji takich usług.
Choć w pełni doceniam potrzebę konkurencji, można ją zaakceptować jedynie, jeśli jest uczciwa i nie odbywa się ze szkodą dla pracowników czy bezpieczeństwa. Nie każdy dostawca jest w stanie zagwarantować wymagany wysoki poziom szkolenia, odpowiedni poziom wynagrodzeń czy właściwą obsługę. Silna rywalizacja cenowa oznacza, że coraz więcej stałych miejsc pracy zastępowanych jest niskiej jakości umowami tymczasowymi i umowami pośrednictwa.
Pragnę wyrazić swoje podziękowania dla pani poseł Anne Jensen. Moja Komisja Zatrudnienia i Spraw Socjalnych i pani Komisja Transportu i Turystyki połączyły siły i wezwały Komisję, przede wszystkim, do właściwego wdrażania dyrektywy uchwalonej w 1996 roku we wszystkich państwach członkowskich Unii Europejskiej. Dane, które otrzymaliśmy, są nieaktualne. Przedstawiają doświadczenia tylko 15 państw członkowskich. Chcemy dokładnej analizy zalet i wad liberalizacji, zarówno z perspektywy pracowników, jak i pasażerów. Usługi obsługi naziemnej mają kluczowy wkład w bezpieczeństwo i ochronę lotnictwa. Tak istotne infrastruktury, jak europejski węzeł we Frankfurcie nad Menem to nie miejsce dla osób, które obsesyjnie bronią przyczyny harmonizacji w Europie.
autor projektu opinii Komisji Rozwoju Regionalnego. - Pani przewodnicząca! Panie Komisarzu! W imieniu Komisji Rozwoju Regionalnego gratuluję dobrze wykonanej pracy Szanownej Pani Poseł Jensen.
Aspekty techniczne i organizacyjne odgrywają ważną rolę w sprawie przepustowości portów lotniczych. Problem musi być jednak traktowany całościowo, łącznie z otoczeniem lokalnym i regionalnym lotnisk. Dzięki lotnictwu mamy lepszą spójność terytorialną, ekonomiczną i społeczną, zwłaszcza w kontekście obszarów oddalonych od centrów. Posiadanie tych połączeń często rozstrzyga o lokalizacji inwestycji, o napływie turystów. Stanowi po prostu o rozwoju regionu. Istotne jest również znaczenie portów lotniczych w tworzeniu miejsc pracy. Państwa członkowskie, władze regionalne i lokalne muszą zadbać o to, by porty te niezależnie od podmiotu zarządzającego były ujęte w planach zagospodarowania przestrzennego regionu oraz uwzględnione w strategiach rozwoju kraju. Winno to jednak być skoordynowane na poziomie sieci europejskiej.
Lokalizacje portów lotniczych muszą wynikać nie tyle z ambicji władz, co z logiki działań. W Unii są sytuacje, w których dość duże aglomeracje, odległe o mniej niż 100 km, mają odrębne lotniska. Zasadnym zaś byłoby jedno lotnisko między tymi miastami. Lotniska winny być tak usytuowane, by mogły obsługiwać regiony sąsiadujące, również przygraniczne. Tam, gdzie jest to możliwe, należy stosować rozwiązania intermodalne, gdyż szybkie połączenia kolejowe między portami lotniczymi powiększają w sposób istotny ich przepustowość. Oczywiście niezbędne jest również zapewnienie dobrej komunikacji między lotniskami a centrami miast, które leżą w ich strefie.
Utrzymanie i rozbudowa dotychczasowych oraz budowa nowych lotnisk wymaga oceny skutków oddziaływań. Dotyczy to zwłaszcza środowiska naturalnego, w tym hałasu, emisji zanieczyszczeń, dużego natężenia ruchu kołowego w pobliżu portu, bliskości zbiorników paliw, a także uwarunkowań meteorologicznych.
Na koniec powiem, że zarówno z własnego doświadczenia, jak i z wypowiedzi moich wyborców wnoszę, iż w kwestiach przepustowości lotnisk bardzo wiele zależy nie tylko od techniki, od systemów kontroli ruchu powietrznego, synchronizacji startów i lądowań. Nazbyt często mamy do czynienia z fatalną organizacją pracy. Przykładem może tu być sposób przeprowadzania kontroli osobistej pasażerów. Pan Thomas Mann wspomniał lotnisko we Frankfurcie - tam ta kontrola odbywa się dwukrotnie, a może raz i dobrze. Dużo czasu traci się również przy odbiorze bagażu. Nagminne, i to w odniesieniu do renomowanych linii lotniczych, stały się opóźnienia z tzw. przyczyn operacyjnych, a może po prostu z powodu nieudolności?
Pasażer na lotnisku ma niekiedy wrażenie, że nie jest pożądanym klientem, ale jakimś intruzem, który jedynie przeszkadza personelowi i swą obecnością dezorganizuje pracę. Ludzie jednak chcą i potrzebują latać, w tym także osoby niepełnosprawne. Usługi lotnicze realizowane przez przewoźników i porty muszą być wykonywane bezpiecznie, terminowo i z pełną kulturą wobec pasażera. Będzie to wielką satysfakcją dla obu stron. Zapowiedź Pana Komisarza budzi we mnie wielką nadzieję, że tak się stanie.
sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych. - Pani przewodnicząca! Jako sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych, mam do powiedzenia tylko jedno w tej debacie i dotyczy to propozycji Komisji w sprawie systemu identyfikacji radiowej. Pierwotna propozycja znakowania zarówno bagażu pasażerów, jak i kart pokładowych wszystkich pasażerów stanowi dla mnie znaczące naruszenie lub potencjalne naruszenie wolności obywatelskich. Nie widzę zbyt wielu korzyści wynikających ze znakowania ruchu pasażerów po terminalach portu lotniczego. Zastanawiające jest również, ile wdrożenie takich środków kosztowałoby porty lotnicze.
sprawozdawca. - Pani przewodnicząca! Chciałbym jedynie coś wyjaśnić, gdyż w sprawozdaniu i poprawkach użyto pewnych pojęć, i chciałbym, aby wszyscy wiedzieli, czego będzie dotyczyło głosowanie. Antonio Tajani i inni posłowie złożyli kilka poprawek, w których mówiąc o "obywatelach” miano na myśli obywateli kraju, a nie obywateli Europy. Podczas głosowania dotyczącego tych poprawek proszę pamiętać o tym, że nie mówią one o obywatelach Europy, lecz o obywatelach kraju. Jestem pewien, że wszyscy rozumieją tę ważną różnicę.
(IT) Pani przewodnicząca, panie i panowie! Chciałbym uzyskać pewne wyjaśnienia od sprawozdawców i przedstawicieli Parlamentu. Chciałbym się dowiedzieć, czy jeśli poprawka 1 złożona przez Jaime Mayora Oreję zostanie przyjęta, to poprawka 51 upadnie. Myślę, że to pomyłka i że jeśli poprawka 1 złożona przez posła Mayora Oreję zostanie przyjęta, poprawka 51 nie upadnie, lecz w wyniku tego zmieni się zamiar głosowania włoskiej delegacji.
Panie pośle Tajani, jeden ze współprawozdawców wyjaśni tę sprawę, gdy dojdziemy do tego punktu. Myślę że ma pan rację, ale póki co proszę pozwolić nam przejść do następnej kwestii.
(IT) Pani przewodnicząca, panie i panowie! Chciałbym zauważyć, że od traktatu z Maastricht obywatelstwo europejskie jest zbieżne z obywatelstwem krajowym w treści wszystkich Traktatów. Są to te same, identyczne rzeczy. Czy ten fakt jest jasny dla mojego kolegi, posła Severina?
(Głosowanie zostało odroczone o kilka minut z uwagi na problemy techniczne.)
Pani przewodnicząca! Zanotowałem liczbę głosów za i przeciw z dwóch ostatnich głosowań i jest ona dokładnie taka sama. To wtedy pojawił się pierwszy problem. Być może powinna pani powtórzyć głosowanie nad poprawką 21 złożoną przez grupę IND/DEM.
Myślę, że ma pan całkowitą rację. Mnie również zaniepokoiło to, co działo się na tamtym etapie.
(FR) Pani przewodnicząca! Inne głosowania nie mają formy głosowania imiennego. Jeśli nie ma pani nic przeciwko, może moglibyśmy zacząć od głosowania nad sprawozdaniami, które nie wymagają głosowania imiennego, aby móc kontynuować posiedzenie?
Problem w tym, że jesteśmy w samym środku sprawozdania, więc obawiam się, że musimy je dokończyć, zanim zajmiemy się innymi kwestiami.
sprawozdawca. - (FR) Pani przewodnicząca! Przepraszam wszystkich za pytanie, które wynika z mojego braku doświadczenia: to dopiero moja trzecia kadencja w tym Parlamencie.
O ile dobrze zrozumiałem, przyjęcie poprawki 1 utrzymałoby tekst ustępu zawarty w poprawce i usunęłoby liczby odpowiadające liczbie miejsc w sprawozdaniu. Czy tak powinienem to rozumieć? Zwracam się z pytaniem do autorów poprawki: czy tak należy to rozumieć?
Oznacza to, że popełniłem pomyłkę, za którą przepraszam wszystkich zainteresowanych. Podczas sporządzania listy do głosowania grupy PPE-DE zaleciłem głosowanie za przyjęciem poprawki, ponieważ myślałem, że poprawka dotyczyła tylko tekstu. Jeśli jednak dotyczy to liczb, instrukcja dla grupy PPE-DE zmienia się na wolne głosowanie i wraz z moim współsprawozdawcą zachęcam wszystkich posłów pragnących poprzeć wnioski Komisji Spraw Konstytucyjnych i sprawozdawców do głosowania za odrzuceniem poprawki 1.
(IT) Pani przewodnicząca, panie i panowie! Nadal nie jest jasne, czy poprawka 1 jest kompatybilna z poprawką 51. Jeśli poprawka 1 jest kompatybilna z poprawką 51, a tak mi się wydaje, delegacja włoska zagłosuje za poprawką 1; potrzebujemy jednak wyjaśnienia tej kwestii.
(FR) Pani przewodnicząca! Proszę o pozwolenie na złożenie poprawki ustnej w imieniu grupy PPE-DE do jej poprawki 6. Na końcu punktu R preambuły chcielibyśmy dodać słowa "odwołano się od wyroku, który zapadł w tej sprawie”.
Pani przewodnicząca! Jest to poprawka ustna do poprawki 7 dotyczącej punktu S preambuły i ma ona zastąpić słowa "autorów zbrodni” słowami "sprawców zbrodni”. Jest to konieczne, gdyż w przeciwnym razie zdanie nie będzie miało sensu w języku angielskim.
na piśmie. - (PT) Harmonizacja i rzetelność gromadzonych danych i informacji na temat działalności morskiej ma nadrzędne znaczenie dla sektora rybołówstwa i wszelkie wysiłki podejmowane w celu podnoszenia jakości tych danych i informacji powinny uzyskać wsparcie.
Zważywszy na aktualne potrzeby sektora i dobro ekosystemu Komisja Europejska zaproponowała zmianę rozporządzenia Rady (WE) nr 1543/2000, podczas gdy Parlament Europejski dokonuje oceny wniosku o rozporządzenie Rady w sprawie nowych ram Wspólnoty dotyczących zbierania, zarządzania i wykorzystywania danych w sektorze rybołówstwa.
Należy zatem zmienić aktualne rozporządzenie Rady (WE) nr 1543/2000, aby nie dopuścić do pokrywania się dawnych i nowych rozporządzeń.
Obecny wniosek Komisji Europejskiej wprowadza te potrzebne i logiczne zmiany oraz został jednogłośnie zatwierdzony przez Komisję Rybołówstwa. Ponadto zagłosuję za jego przyjęciem na posiedzeniu plenarnym.
na piśmie. - Zagłosowałem za przyjęciem tego sprawozdania, które zatwierdza wniosek Komisji Europejskiej zmieniający (i przygotowujący do uchylenia) rozporządzenie 1543/2000 (ramy wspólnotowe w zakresie zbierania i zarządzania danymi niezbędnymi do prowadzenia wspólnej polityki rybołówstwa). Komisja Europejska ma na celu wprowadzenie w 2008 r. nowego, całościowego rozporządzenia dotyczącego zbierania danych; zmiana ta ułatwia przejście, eliminując aktualne wymogi przedkładania sześcioletnich programów krajowych dotyczących zbierania i zarządzania danymi z lat 2007-2012. Zamiast tego sporządzane są programy przejściowe obejmujące lata 2007-2008.
na piśmie. - Partia UKIP dąży do zniesienia wspólnej polityki rolnej. Zatem pod żadnym pozorem nie możemy głosować za przyjęciem sprawozdania, dającego jeszcze większe uprawnienia Komisji Europejskiej, której legitymizacji nie uznajemy.
na piśmie. - (FR) Głosowałam za przyjęciem sprawozdania Jorgo Chatzimarkakisa, które dąży do ulepszenia wykonania budżetu i zwiększenia przejrzystości WPR, innymi słowy do wskazania beneficjentów pomocy rolnej.
Odnoszę wrażenie, że legitymizacja WPR, jednego z największych źródeł wydatków UE, jest stanowczo zbyt często kwestionowana z uwagi na niejasności związane z zarządzaniem pomocą rolną. Zaletą tego sprawozdania jest to, że wyjaśnia ono sytuację.
Najbardziej zadowala mnie publikowanie w Internecie wszystkich krajowych list bezpośrednich beneficjentów pomocy UE oraz stworzenie połączeń między stronami internetowymi Komisji Europejskiej i organów państw członkowskich zajmujących się wypłatą środków.
Niemniej jednak monitorowanie finansowania WPR musi odbywać się ściśle z przepisami dotyczącymi ochrony danych. Dlatego głosowałam przeciwko poprawkom wymagającym rejestrowania użytkowników korzystających z tych danych, gdyż przejrzystość należy zagwarantować po obu stronach.
Ponadto uważam, że dane dotyczące płatności Europejskiego Funduszu Rolnego na rzecz Rozwoju Obszarów Wiejskich powinny zostać przeanalizowane w celu zidentyfikowania największych beneficjentów.
na piśmie. - (PT) Uznaliśmy, że sprawą najwyższej wagi jest wyrażona we wniosku Komisji Europejskiej i podkreśloną w sprawozdaniu parlamentarnym potrzeba zwiększenia przejrzystości zarówno w zakresie finansowania Wspólnej Polityki Rolnej, jak i w zakresie przedstawiania rachunków związanych z wydatkami instytucji UE. Ważne jest również polepszenie kontroli budżetowej. Jesteśmy jednak rozczarowani ograniczonym zakresem wniosku, jak również faktem, że Parlament Europejski nie podszedł wystarczająco ambitnie ani do swojego sprawozdania, ani do poprawek.
Naszym zdaniem nadal istnieją wnioski pozbawione praktycznego zastosowania, które w rzeczywistości ograniczają swobody i gwarancje dla obywateli, takie jak wymóg, zgodnie z którym "osoby korzystające z tych danych lub dokonujące wglądu do nich, muszą się zapisać lub zarejestrować”. Ponadto zarówno we wniosku Komisji Europejskiej, jak i w sprawozdaniu PE występuje pewna dwuznaczność, która dotyczy ciągłego publikowania informacji. Od samego początku proponuje się dokonywanie w przyszłości "oceny zalet lub wad publikacji tych danych” w przyszłości. Następną wątpliwą kwestią jest wzmocnienie uprawnień Komisji Europejskiej w zakresie kontrolowania państw członkowskich.
Na koniec, uważamy, że najlepszym sposobem na zwiększenie "przejrzystości i zrozumienia wspólnej polityki rolnej przez społeczeństwo” - czyli na osiągnięcie celu sformułowanego we wniosku - jest przeprowadzenie kompletnego przeglądu.
na piśmie. - (PT) Wniosek Komisji Europejskiej dotyczący wprowadzenia pewnych zmian do rozporządzenia Rady (WE) nr 1290/2005 w sprawie finansowania wspólnej polityki rolnej (WPR) jest potrzebny, by proces ten stał się bardziej przejrzysty.
Uważam, że większa przejrzystość w połączeniu z lepszym wykorzystaniem funduszy rolnych pomoże wyeliminować brak zaufania obywateli Europy do WPR i instytucji europejskich.
Dlatego głosuję za przyjęciem sprawozdania pana posła Chatzimarkakisa, potwierdzającego stanowisko Komisji Europejskiej i dodającego pewne poprawki, które uważam za ważne.
na piśmie. - Głosowałem za przyjęciem tego sprawozdania, które proponuje szereg ulepszeń związanych z przejrzystością WPR. Wzywa ono do publikowania w Internecie krajowych list odbiorców bezpośredniej pomocy rolnej UE. Wielka Brytania robi to już teraz i chciałbym, aby tak samo postępowały inne państwa. Ponadto sprawozdanie wzywa do zastosowania lepszych procedur w przypadku nieprzestrzegania wymogu publikowania danych, oraz do uwzględnienia ochrony danych w treści rozporządzenia Komisji Europejskiej.
na piśmie. - (DE) Wszędzie nasi drobni rolnicy, będący solą ziemi, toną w morzu niepotrzebnej biurokracji, poddawani są satelitarnej kontroli i biada im, jeśli ich płot wysuwa się za bardzo w prawo lub w lewo. Nadszedł czas, aby znów okazać im ludzkie uczucia, zamiast bezsensownie gnębić naszych zapracowanych drobnych rolników pałkami biurokracji. Czarna owca, która fabrykuje całe pola i działalności gospodarcze i która spowodowała chorobę wściekłych krów i inne skandale, powinna zostać nazwana i potępiona.
Kpiną jest jednak mówienie, że przyczyną wzrostu cen są cięcia dotacji. Przed przystąpieniem do Unii austriaccy rolnicy zajmujący się uprawami organicznymi otrzymywali około siedmiu szylingów (równowartość około 95 centów) za litr mleka. Dziś dostają jedynie 30 centów, co oznacza, że tracą tysiące euro, a na dodatek muszą stosować się do nieustannie zmieniających się biurokratycznych przepisów, które dodatkowo utrudniają im życie!
Planowana ocena sytuacji musi zatem spełnić tylko jeden cel: stworzyć lepsze, bardziej niezawodne i trwalsze ramy, a nie wprowadzać reformę z użyciem brutalnej siły, zmuszając naszych ostatnich aktywnych rolników do poddania się. W obliczu masowego exodusu z sektora rolnictwa w Europie należy zdecydowanie odrzucić pomysł przekazania niewydanych na rolnictwo środków finansowych prestiżowym przedsięwzięciom takim jak Galileo. Musimy za wszelką cenę utrzymać naszą samowystarczalność i nie powinniśmy stawiać wszystkiego na jedną kartę, czyli na przedsiębiorstwa inżynierii genetycznej.
na piśmie. - (SV) Sprawozdanie Jorgo Chatzimarkaka dodatkowo umacnia inicjatywę Komisji Europejskiej na rzecz zwiększenia legitymacji polityk UE między innymi poprzez ujawnienie wszelkich szczegółów dotyczących wydatków oraz ulepszenie księgowości i kontroli budżetowej w sektorze rolnym w wyniku szeregu zmian.
Poparłem te części sprawozdania, które dążą do zwiększenia publicznej przejrzystości wykorzystania funduszy wspólnotowych oraz do publikowania informacji na temat beneficjentów. Poparłem również potrzebę państw członkowskich w zakresie zapewnienia dorocznej publikacji ex-post za pośrednictwem Internetu beneficjentów Europejskiego Funduszu Rolniczego Gwarancji i Europejskiego Funduszu Rolnego na rzecz Rozwoju Obszarów Wiejskich, a także kwot otrzymywanych przez beneficjenta każdego z tych funduszy.
Opowiedziałem się jednak przeciwko przepisom, zgodnie z którymi osoby korzystające lub poszukujące informacji mają obowiązek zapisania się lub zarejestrowania, gdyż jest to sprzeczne ze szwedzką zasadą prawa do zachowania anonimowości podczas korzystania z informacji publicznej.
Moje zamiary głosowania za odrzuceniem poprawki 20 z uwagi na silną szwedzką zasadę publicznego dostępu do oficjalnych dokumentów zostały zapisane w protokole, po błędnym oddaniu głosu w moim imieniu.
na piśmie - Partia UKIP wstrzymała się od głosowania nad przyjęciem tego sprawozdania, ponieważ nie uznajemy legitymizacji Parlamentu. W żaden sposób nie odzwierciedla to naszej opinii na temat treści sprawozdania.
Partia UKIP dąży do zniesienia wspólnej polityki rolnej. Zatem pod żadnym pozorem nie możemy głosować za przyjęciem sprawozdania dającego jeszcze większe uprawnienia Komisji Europejskiej, której legitymizacji nie uznajemy.
na piśmie. - (PT) Najważniejszym celem negocjacji prowadzonych przez Komisję Europejską w ramach mandatu otrzymanego od Rady jest ustanowienie otwartej przestrzeni lotniczej (OPL) między UE i Stanami Zjednoczonymi Ameryki, wykraczającej poza dwustronne umowy obowiązujące aktualnie między poszczególnymi państwami członkowskimi i Stanami Zjednoczonymi Ameryki. Celem tego działania jest stworzenie jednolitego zliberalizowanego rynku transportu powietrznego między UE i Stanami Zjednoczonymi Ameryki, "na którym panowałaby swoboda inwestowania, a przedsiębiorstwa lotnicze z Unii Europejskiej i ze Stanów Zjednoczonych miałyby możliwość świadczenia usług komunikacji lotniczej bez żadnych ograniczeń, w tym także na krajowych rynkach obu stron”.
Celem UE jest zapewnienie wzajemności ze strony Stanów Zjednoczonych Ameryki w zakresie liberalizacji transportu powietrznego, w szczególności poprzez usunięcie "istniejących ograniczeń w zakresie własności i kontroli przedsiębiorstw lotniczych ze Stanów Zjednoczonych przez podmioty zagraniczne oraz w zakresie kabotażu”, a także w odniesieniu do "prawa przedsiębiorczości” i "pomocy państwa”.
Szanowni państwo! W czwartek i piątek w zeszłym tygodniu odbył się bardzo udany szczyt głów państw i rządów krajów Unii Europejskiej z przewodniczącym Komisji, przewodniczącym Parlamentu Europejskiego oraz naszymi trzema przedstawicielami konferencji międzyrządowej.
Chociaż nie chciałbym przewidywać przebiegu jutrzejszej debaty z urzędującym przewodniczącym Rady Europejskiej, panem José Socratesem, to chciałbym podkreślić, że w opinii Parlamentu Europejskiego szczyt był niewątpliwym sukcesem, ponieważ planowane na początek 2009 r. wejście w życie Traktatu da naszemu Parlamentowi równe prawa w niemal wszystkich dziedzinach prawodawstwa. W Parlamencie Europejskim nie zbaczaliśmy z kursu przyjętego na konwent i podążaliśmy nim mimo porażek w referendach we Francji i Holandii, a jeżeli przedmiotowy Traktat wejdzie w życie, będziemy jednymi z głównych podmiotów odpowiedzialnych za jego stworzenie. Mam nadzieję, że proces ratyfikacji zakończy się sukcesem we wszystkich 27 państwach Unii Europejskiej.
Podpisanie Traktatu odbędzie się w dniu 13 grudnia w Lizbonie, zaś - zgodnie z ustaleniami poczynionymi z przewodniczącymi Rady Europejskiej i Komisji - dzień wcześniej, 12 grudnia, uroczyście ogłosimy kartę praw podstawowych na formalnym posiedzeniu tutaj, w Strasburgu. To będzie ważne wydarzenie.
Chciałbym wyrazić szczere podziękowania za pracę naszych trzech przedstawicieli na konferencję międzyrządową - Elmara Broka, Enrique Baróna Crespo i Andrew Duffa.
Cieszę się, że pan Enrique Barón Crespo jest dziś z nami, ale nie widzę pozostałych przedstawicieli. W takiej sytuacji powinniśmy odroczyć przyjęcie porządku prac.
(DE) Panie przewodniczący! Mam pytanie do pana Pötteringa: czy nadal będzie pan miał prawo głosu w tym Parlamencie?
Wiem, że głód wiedzy pana Cohn-Bendita nie zna granic. Proszę pozwolić mi powiedzieć, że w trakcie całego procesu ani przez sekundę nie podlegało to wątpliwości. Ta sprawa nie została również zgłoszona w trakcie otwartego posiedzenia podczas szczytu. Ale w innych kręgach ta plotka była rozsiewana. Starałem się ją tłumić, gdziekolwiek mogłem. Nigdy nie może dojść do takiej sytuacji, aby Rada Europejska lub jakikolwiek inny organ odebrał prawo głosu przewodniczącemu Parlamentu Europejskiego. Ta sprawa nie dotyczy mnie osobiście, lecz stanowiska przewodniczącego Parlamentu. Zdecydowanie sprzeciwiłbym się takim posunięciom, a Izba jednogłośnie popiera to stanowisko.
(DE) Panie przewodniczący! Chciałem jedynie powiedzieć w imieniu swojej grupy, że w pełni popieramy pańskie stanowisko. Jest rzeczą oczywistą, że każdy poseł do Parlamentu, wybrany przez obywateli, ma pełne prawo głosu, również przewodniczący. Całkowicie się z tym zgadzamy.
Doskonale! Wyrażam głęboką wdzięczność, że również w tej kwestii całkowicie się zgadzamy.
Ostateczna wersja porządku dziennego obrad, przygotowana przez Konferencję Przewodniczących podczas spotkania w środę, dnia 17 października, zgodnie z art. 130 i 131 Regulaminu, została rozesłana. Zgłoszono następujące poprawki do tego projektu porządku obrad:
Grupa Zielonych wystąpiła z wnioskiem o umożliwienie zgłaszania rezolucji po zakończeniu debaty w sprawie oświadczeń Rady i Komisji dotyczących szczytu UE-Rosja.
w imieniu grupy Verts/ALE. - (DE) Panie przewodniczący! Rozmawialiśmy o tym podczas Konferencji Przewodniczących, a ja stwierdziłem, że ze względu na szczyt UE-Rosja, wizytę pana Putina w Iranie oraz nader rzeczywisty charakter prowadzonych tam sporów, z pewnością absurdem byłoby prowadzenie przez Parlament debaty na ten temat i nieprzyjęcie rezolucji określającej stanowisko Parlamentu. Właściwie kim jesteśmy? Zawsze domagamy się prawa do współdecydowania, a mimo to teraz, kiedy mamy szansę podjęcia decyzji, rezygnujemy z niej.
Opowiadamy się za przyjęciem rezolucji przed szczytem UE-Rosja oraz, o ile to konieczne, kolejnej rezolucji po szczycie. Obowiązkiem Parlamentu jest szczegółowe przyglądanie się działaniom Komisji i określanie wytycznych politycznych, a nie tylko zachowywanie się jak kółko dyskusyjne.
w imieniu grupy ALDE. - Panie przewodniczący! W bardzo ważnych sprawach, takich jak szczyt UE-Rosja, w przeszłości faktycznie praktyką tej Izby było przeprowadzanie debaty, po której przyjmowano rezolucję. Jest wiele rzeczy do powiedzenia i sygnałów, które Parlament powinien wysłać tym, którzy będą reprezentować Unię na tym szczycie. Faktycznie powinniśmy przekazać mocny sygnał Rosjanom i mocny sygnał ludziom, którzy będą nas na tym szczycie reprezentować, wyjaśniający stanowisko tej Izby w tej sprawie. Z tego względu moja grupa popiera to rozwiązanie.
w imieniu grupy PSE. - Panie przewodniczący! Jeżeli nikt inny nie chce się sprzeciwić, to ja to zrobię.
Wydaje się, że osoby przedkładające ten projekt rezolucji wierzą, że debaty prowadzone w tej Izbie mają znaczenie jedynie wtedy, jeżeli po zakończeniu debaty przyjmiemy rezolucję. Faktycznie pomniejszają oni znaczenie samej debaty, ponieważ wszyscy spośród nich są poza salą, negocjując tekst rezolucji, zamiast debatowania nad nią w Izbie. Stanowisko, które oni i inni chcą przyjąć przed tym szczytem, może zostać przyjęte w tej Izbie w toku bardzo ożywionej debaty, przez ludzi wygłaszających jednoznaczne i inteligentne uwagi, zamiast opuszczenia tej Izby i pracy przez całą noc w komisji przygotowującej projekt, aby dołożyć swoją cegiełkę do ogromnej księgi, którą zapisujemy po zakończeniu każdego posiedzenia, zawierającej mnóstwo stron z rezolucjami.
Nadszedł czas, abyśmy zmienili nasze priorytety i przywrócili wartość debatom prowadzonym w tej Izbie. Zwracam się do posłów o ożywiony udział w debatach w tym Parlamencie.
(DE) Panie przewodniczący! Nie jestem znany z częstego zabierania głosu w sprawie porządku obrad, ale toczymy tę dyskusję co poniedziałek o piątej po południu. Zacząłem się zastanawiać, dlaczego w czwartkowe popołudnia prowadzimy kolejną debatę nad sprawami o znaczeniu politycznym. Być może ta kwestia powinna być ponownie rozważona na wysokim szczeblu tej Izby, ponieważ za każdym razem prowadzimy tę samą dyskusję, czy do porządku obrad powinien być dodany jakiś punkt, na przykład szczyt organizowany gdzieś przez kogoś lub coś innego, czy też nie. Bardzo bym się cieszył, gdyby taka kwestia pojawiła się w jednym z porządków obrad tej Izby.
Panie Bösch, wszyscy posłowie tej Izby są "na wysokim szczeblu”. Jak pan zauważy, ci, którzy czasami za takich się uważają, bywają następnie przegłosowywani na sesji plenarnej. Na tym polega nasza demokracja. Dziękuję panu za pańską uwagę.
W odniesieniu do debat nad przypadkami naruszania praw człowieka, grupa PPE-DE zaproponowała zamianę punktu zatytułowanego "Uzbekistan” na punkt zatytułowany "Pakistan”.
w imieniu grupy PPE-DE. - Panie przewodniczący! Zabieram głos w imieniu swojej grupy. Jak państwo wiecie, kilka dni temu doszło do gigantycznego samobójczego ataku bombowego przeciwko partii, wraz z którą powracała pani Benazir Bhutto, w trakcie którego zabito ponad stu cywili. Niedawno doszło również do deportacji przez rząd Pakistanu innego powracającego cywilnego polityka, Nawaza Sharifa. W tym bardzo ważnym z punktu widzenia strategii kraju Azji Południowej dzieje się wiele rzeczy, które wymagają pilnego omówienia przez ten Parlament.
Nic nie wiem o niedawnych zmianach sytuacji w Uzbekistanie oprócz tego, że Rada zastanawia się nad zniesieniem zakazu podróży dla przywódców uzbeckich. Wobec rozwoju sytuacji w Pakistanie staje się to niezbyt ważne, a więc zwracam się do tej Izby o poparcie potrzeby przeprowadzenia w czwartek debaty nad sytuacją Pakistańczyków.
w imieniu grupy PSE. - (DE) Panie przewodniczący! Podjęcie decyzji między za i przeciw zawsze jest bardzo trudne. Zgodzimy się z tym wnioskiem i poprzemy go, pod warunkiem zapewnienia ze strony grupy PPE-DE i innych grup, że kwestia Uzbekistanu faktycznie zostanie uwzględniona w porządku obrad przy najbliższej okazji. Inaczej mówiąc, zmiana porządku obrad nie może oznaczać zapomnienia o Uzbekistanie i rozwoju wydarzeń w tym kraju. Po uzyskaniu takiego zapewnienia możemy poprzeć wniosek.
w imieniu grupy Verts/ALE. - (DE) Panie przewodniczący! Nie ma wątpliwości, że Pakistan jest bardzo ważną kwestią. Jednakże to zbyt istotna sprawa, aby omawiać ją na odbywającej się w czwartkowe popołudnie debacie nad naruszaniem praw człowieka. Omówienie sprawy Pakistanu z pewnością nie ogranicza się do zbadania przypadków naruszania praw człowieka, ale jest rzeczywistą szansą przedyskutowania aspektów polityki zagranicznej UE w tym całym regionie.
Uważam, że lepszym rozwiązaniem byłoby uwzględnienie sprawy Pakistanu w kolejnym porządku obrad jako właściwej debaty z udziałem Rady i Komisji, ponieważ moim zdaniem tego najbardziej potrzebujemy. Kwestia Uzbekistanu jest pilniejsza, ponieważ Rada planuje dzisiaj znieść niektóre sankcje. Uważam, że w obecnej sytuacji powinniśmy przyjąć stanowisko, że rozwoju wydarzeń w Uzbekistanie jest kwestią praw człowieka, co powoduje, że nie należy znosić sankcji. W czwartkowe popołudnie można szybko podjąć decyzję w tej sprawie. Pakistan jest bardzo trudną kwestią, o kluczowym znaczeniu dla polityki zagranicznej, i powinien zostać uwzględniony w kolejnym porządku obrad.
Kolejnym punktem porządku dziennego są jednominutowe wystąpienia w znaczących kwestiach politycznych.
Opuszczone dzieci Bułgarii, film dokumentalny wyświetlany przez stację BBC 4, opisujący warunki panujące w domu opieki społecznej dla dzieci niepełnosprawnych fizycznie i umysłowo we wsi Mogilino oraz postawę wobec jego podopiecznych, wywołał burzliwe reakcje w społeczności bułgarskiej i międzynarodowej. Z tego względu chciałabym powiedzieć, jakie kroki zostały podjęte.
Przede wszystkim zwróciliśmy się z zapytaniami do ministra pracy i polityki społecznej oraz prezesa Państwowej Agencji Ochrony Dzieci. Zażądaliśmy zamknięcia domu i przyśpieszenia procesu deinstytucjonalizacji. Ministerstwo udzieliło odpowiedzi na nasze zapytanie.
Po drugie, zwróciliśmy się do międzynarodowych organizacji pozarządowych zajmujących się usługami socjalnymi dla osób niepełnosprawnych. Należy do nich Betel, największa organizacja charytatywna w Europie, mająca 150-letnie doświadczenie w zapewnianiu opieki osobom niepełnosprawnym umysłowo. Jej eksperci zareagowali na moje wezwanie do przeprowadzenia wspólnej wizyty w domu w Mogilnie i znalezienia szczegółowych rozwiązań problemów.
Rząd jest odpowiedzialny przede wszystkim za zapewnienie niezbędnych warunków materialnych i technicznych w tych domach oraz za wspieranie dzieci. Jednakże tym, czego potrzebujemy, jest zmiana koncepcji usług socjalnych dla dzieci o znacznym stopniu niepełnosprawności umysłowej oraz zmiana nastawienia społeczeństwa i instytucji wobec nich. Izolowanie takich dzieci w trudno dostępnych wsiach i małych miasteczkach jest praktyką od dawna zarzuconą w Europie. Problemów nie rozwiąże się poprzez ukrywanie prawdy, lecz dzięki zgodnym wysiłkom nas wszystkich.
(ES) Panie przewodniczący! Ten Parlament jest na arenie międzynarodowej uznaną instytucją wolności i praw człowieka, przestrzegającą prawa międzynarodowego i systemu Narodów Zjednoczonych.
Moim zdaniem wielu spośród nas chciałoby się dowiedzieć, jaka jest własna ocena Parlamentu i jego przewodniczącego, dotycząca burzy wywołanej ujawnieniem rozmów między prezydentem Bushem a panem Aznarem, które odbyły się w 2003 r. w Crawford Ranch niedługo przed inwazją na Irak.
Niektóre aspekty tych rozmów są niezwykle istotne, ponieważ dowodzą całkowitego braku szacunku dla Organizacji Narodów Zjednoczonych, pogardy dla stosunków transatlantyckich oraz lekceważenia prawa międzynarodowego.
Wszyscy podejrzewaliśmy, że coś takiego miało miejsce, ale nigdy wcześniej dowody nie były tak jasne; tak jasne, że Parlament jest zobowiązany do zajęcia stanowiska, nawet jeżeli miałoby ono jedynie stwierdzać, że tak wstydliwe wydarzenia nie powinny się już nigdy powtórzyć.
- (LT) Niepokojem napawa fakt, że sprawozdania polityków europejskich dotyczące globalnego ocieplenia, oszczędzania energii i podobnych kwestii spotykają się w większości krajów europejskich z obojętnością. Podobnie regiony, prowincje i inne jednostki administracyjne nie przykładają należytej wagi do tych problemów. Z łatwością wszędzie można dostrzec przypadki marnotrawienia energii i lekceważenia konsekwencji globalnego ocieplenia. Na przykład codziennie w trakcie mojej podróży z Brukseli do Luksemburga na dystansie dziesiątek kilometrów obserwuję zapalone latarnie uliczne, ale nikt, ani Walonia, ani Belgia, ani regiony, nie poczuwa się do odpowiedzialności.
Z drugiej strony bardzo często nasze słowa nie idą w parze z naszymi czynami, nawet w Parlamencie Europejskim. Nie potrafię zrozumieć, dlaczego na każdym posiedzeniu w Strasburgu każdy poseł otrzymuje około 200-300 stron stenogramów i protokołów. Moim zdaniem powinniśmy mieć dostęp do tych materiałów jedynie przez Internet i zaprzestać ich drukowania.
Panie Przewodniczący! 10 października w Grodnie zatrzymano po raz kolejny dwoje działaczy Związku Polaków na Białorusi: Andżelikę Borys i Igora Bancera. Pod pretekstem oskarżenia ich o chuligaństwo skazano Bancera na dziesięć dni aresztu, a Borys na grzywnę równą około piętnastu białoruskim pensjom. Wiadomo jednak, że faktycznym powodem ich zatrzymania była planowana manifestacja opozycji wymierzona przeciwko autorytarnemu reżimowi Aleksandra Łukaszenki. Władze Białorusi po raz kolejny udowodniły, że niezależność organizacji i wolność nie będą w tym kraju tolerowane. Metody zastraszania, aresztowania pod jakimkolwiek pretekstem czy lżenie zachodnich krajów to stosowane przez Łukaszenkę od dawna sposoby na utrzymanie tyranii.
Panie przewodniczący, nie możemy pozwolić, by w najbliższym sąsiedztwie Unii Europejskiej były nagminnie łamane prawa człowieka do poszanowania godności osobistej i wolności. Europa nie będzie demokratyczna, jeśli Białoruś nie będzie wolnym krajem. Zwiększmy więc wydatki na wspieranie chcącego się wyzwolić spod jarzma dyktatury społeczeństwa białoruskiego. Żądajmy przestrzegania praw mniejszości narodowych, zaniechania bezpodstawnych zatrzymań i zwolnienia więźniów politycznych. Tylko w ten sposób można zmienić ustrój tej jedynej tyranii i dyktatury w Europie.
(SV) Dziękuję, panie przewodniczący! Chciałbym odnieść się do decyzji parlamentu Turcji zezwalającej tureckiemu wojsku na wkroczenie do jedynego stosunkowo spokojnego regionu Iraku. Wydaje się, że uda się nam uwzględnić te wydarzenia w naszej środowej dyskusji nad ogólnym sprawozdaniem. Mam nadzieję, że wszyscy będą mieli szansę zaangażowania się w ten proces i zgłoszenia poprawek, ponieważ stanowi to duże zagrożenie dla pokoju w regionie. Zwraca to uwagę na problem wywierania nacisku i forsowania decyzji przez wojskowych. Teraz musimy zapewnić, że rząd oprze się im, że wojska się nie pojawią i że nikt nie zostanie sprowokowany do wkroczenia do Iraku wraz z wojskiem. Jeżeli czegokolwiek mają tam zbyt dużo, to właśnie wojska. Jeżeli czegokolwiek mają zbyt mało, to normalnej dyskusji między obywatelami, i ją właśnie musimy wspierać. Dziękuję.
(ES) Panie przewodniczący! Wydaje się nieomal, że Unia Europejska podlega szantażowi w zakresie informacji i działań w odniesieniu do systematycznego naruszania praw człowieka przez Królestwo Maroka wobec okupowanych terytoriów Sahary Zachodniej.
Dobrze nas wyszkolili. Mimo to Parlament zasługuje na wyjaśnienie ze strony Królestwa Maroka dotyczące delegacji, której uniemożliwiono złożenie wizyty na tych terytoriach okupowanych.
Do już udzielonych informacji należy dodać dwie kolejne: po pierwsze, Maroko odmówiło Stowarzyszeniu Praw Człowieka, nazywanemu CODESA, zezwolenia na przeprowadzenie jego kongresu na terytoriach okupowanych, a po drugie, Organizacja Narodów Zjednoczonych nadal nie opublikowała sprawozdania Wysokiego Przedstawiciela ds. Praw Człowieka, który odwiedził terytoria okupowane w celu sporządzenia pełnego sprawozdania dotyczącego panującej tam sytuacji. Sprawozdanie nie zostało opublikowane w terminie.
Wzywam instytucje europejskie - ten Parlament, Komisję Europejską i Radę - do położenia kresu tej sytuacji.
Panie przewodniczący! Gordon Brown stwierdził dzisiaj, że przez co najmniej 10 lat nie będziemy potrzebować kolejnego traktatu unijnego. Dobrze wie, że kolejny traktat nigdy już nie będzie potrzebny. Proponowany traktat reformujący jest traktatem zmieniającym się samodzielnie. Pozostała niewielka część suwerennych uprawnień może zostać przekazana UE w drodze decyzji Rady Europejskiej, bez odwoływania się do Parlamentu, a tym bardziej obywateli.
Traktat reformujący formalnie potwierdza legalność i pierwszeństwo prawa unijnego nad prawem krajowym. Jeżeli brytyjskie Izby Parlamentu przyjmą i wprowadzą w życie postanowienia traktatu reformującego jako nadrzędnego i kosztem istniejącego prawa angielskiego i szkockiego, to na mocy obowiązującego prawa dotyczącego zdrady będzie to stanowiło akt zdrady. Z tego względu każdy członek Izby Gmin lub Izby Lordów, który zagłosuje za ratyfikacją traktatu reformującego będzie dosłownie zdrajcą kraju.
Jeżeli mi nie wierzycie, sami przeczytajcie ustawę o zdradzie i sprawdźcie!
(EL) Panie przewodniczący, szanowni państwo! Na rok przed rozpoczęciem igrzysk olimpijskich w Pekinie do opinii publicznej dociera mnóstwo niepokojących informacji. Tym razem nie chodzi o prawa człowieka czy zanieczyszczenie środowiska, lecz o decyzję komitetu organizacyjnego i władz Chińskiej Republiki Ludowej dotyczącą zakazu wszelkich rodzajów i form praktyk religijnych ze strony uczestników igrzysk olimpijskich. Wbrew porozumieniom zawartym między chińskimi władzami a Międzynarodowym Komitetem Olimpijskim i mającym zastosowanie od chwili rozpoczęcia igrzysk olimpijskich, zakazuje się wszelkich symboli religijnych, na przykład Biblii, Nowego i Starego Testamentu, miejsc modlitwy, a nawet krzyżyka na łańcuszku na szyi sportowca.
Jako chrześcijanin jestem głęboko zasmucony. Mam nadzieję, że społeczność międzynarodowa i UE należycie zapobiegnie realizacji tych bezprecedensowych środków przez komitet organizacyjny igrzysk olimpijskich w Pekinie.
(FR) Panie przewodniczący, szanowni koledzy! W dniu 3 października grupa Michelin ogłosiła, że rezygnuje z produkcji opon w swojej fabryce w Toul. Do 2009 r. prawdopodobnie zniknie ponad 800 miejsc pracy, chociaż ani rezultaty produkcji przemysłowej przedsiębiorstwa, ani jego wyniki finansowe nie wskazują, by za tymi zwolnieniami stał jakiś kryzys. Udziałowcy wyprzedają majątek z zyskiem, opierając się na komunikacie o planowanej restrukturyzacji, podczas gdy zwykli ludzie muszą pogodzić się z faktem, że sami będą musieli ponieść koszt tej sytuacji. Chciałabym oficjalnie na forum Izby dać wyraz swojego szacunku dla przedstawicieli związków zawodowych i pracowników, którzy - mimo stojących przed nimi bardzo ponurych perspektyw - od początku okazali ogromne poczucie odpowiedzialności. Obecnie problemem nie jest znalezienie humanitarnego sposobu zamknięcia zakładu; chodzi o zachowanie miejsc pracy w takich obszarach, dla których może to stanowić olbrzymią stratę. Pracownicy w Toul oczekują, że UE stworzy system ochrony i organizacji, który będzie w stanie zagwarantować prawa socjalne pracowników, pomóc ludziom wrócić do zatrudnienia i dobrze wykorzystać fundusze kompensacyjne do ponownego rozpoczęcia działalności przemysłowej. Potrzebują flexicurity, za którą jako europejscy socjaliści się opowiadaliśmy; jednakże konieczne jest również wspieranie adaptacji do konkurencyjności przemysłowej i zbadanie metod wspierania zintegrowanej polityki przemysłowej, z korzyścią dla wszystkich regionów europejskich przechodzących proces restrukturyzacji.
Panie przewodniczący! Chciałbym zwrócić państwa uwagę na pogarszającą się sytuację na granicy iracko-tureckiej. W niedzielę rano w kurdyjskiej zasadzce zginęło 12 tureckich żołnierzy i 32 Kurdów. Jak już wiemy, parlament Turcji wydał zgodę na najazd na zamieszkane przez Kurdów obszary w północnym Iraku. Jednocześnie premier Turcji, Tayyip Erdogan, stwierdził, że jego rząd jest gotów do wydania armii rozkazów ataku na bazy Partii Robotniczej Kurdystanu w północnym Iraku. Istnieje zatem duże prawdopodobieństwo eskalacji sytuacji do poważnego konfliktu zbrojnego w północnym Iraku.
Skoro Turcja jest oficjalnie państwem kandydującym do UE, to czy nie nadszedł czas, abyśmy podjęli działania służące powstrzymaniu konfliktu zbrojnego między bojownikami kurdyjskimi a atakującymi wojskami tureckimi? W innym przypadku sytuacja w tym delikatnym regionie faktycznie może wymknąć się spod kontroli i spowodować przerażające i nieprzewidywalne konsekwencje.
Dyrektywa ramowa dotycząca zrównoważonego stosowania pestycydów - Strategia tematyczna w sprawie zrównoważonego stosowania pestycydów - Wprowadzanie do obrotu środków ochrony roślin (debata)
sprawozdanie Christy Klaß, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wniosku dotyczącego dyrektywy Parlamentu Europejskiego i Rady ustanawiającej ramy wspólnotowego działania na rzecz osiągnięcia zrównoważonego stosowania pestycydów - C6-0246/2006 -,
sprawozdanie Ireny Belohorskiej, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie strategii tematycznej w sprawie zrównoważonego stosowania pestycydów (2007/2006 (INI)), oraz
sprawozdanie Hiltrud Breyer, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wniosku dotyczącego rozporządzenia Parlamentu Europejskiego i Rady dotyczącego wprowadzania do obrotu środków ochrony roślin - C6-0245/2006 -2006/0136 (COD)).
komisarz. - (EL) Panie przewodniczący! Na wstępie chciałbym podziękować Parlamentowi Europejskiemu, a w szczególności sprawozdawczyniom, pani Belohorskiej i pani Klaß, za ich nadzwyczaj dokładną pracę. Podziękowania należą się również Komisji Ochrony Środowiska Naturalnego, Zdrowia Publicznego i Bezpieczeństwa Żywności, panu Ebnerowi i Komisji Rolnictwa i Rozwoju Wsi oraz panu Corbeyowi i Komisji Przemysłu, Badań Naukowych i Energii za sprawozdania i opinie wygłoszone w trakcie pierwszego czytania.
W okresie ostatnich 30 lat polityki i przepisy UE w sprawie ochrony zdrowia publicznego i środowiska naturalnego pozwoliły nam dokonać ogromnego postępu, znacznie ograniczając zagrożenia związane z pestycydami. Jednakże obecna legislacja koncentruje się z jednej strony na zatwierdzaniu i dopuszczaniu produktów do obrotu, a z drugiej strony na monitorowaniu pozostałości produktów w żywności i paszy zwierzęcej. Między tymi dwoma punktami skupienia żadne przepisy nie regulują okresu stosowania pestycydów. Jednakże to właśnie kluczowy etap; w trakcie tego etapu zagrożone są zdrowie publiczne i środowisko naturalne.
Programy monitorowania wdrożone przez państwa członkowskie odnalazły ślady pestycydów nie tylko w żywności i paszy zwierzęcej, ale również w samym środowisku naturalnym, w stężeniach przekraczających limity ustanowione w przepisach europejskich. Ponadto stało się jasne, że pestycydy są przyczyną poważnego zaniepokojenia obywateli Europy. Z tego względu powinniśmy lepiej starać się zwiększyć poziom ochrony obywateli europejskich i naszego środowiska naturalnego. Strategia tematyczna w sprawie zrównoważonego stosowania pestycydów oraz towarzysząca jej dyrektywa ramowa są elementami ogólnego zagadnienia ochrony zdrowia ludzkiego i środowiska naturalnego przed pestycydami.
W proponowanej przez Komisję dyrektywie ramowej najważniejsze znaczenie mają następujące punkty.
Po pierwsze, każde państwo członkowskie opracuje krajowy plan działań, określający cele, środki i harmonogram działań służących ograniczeniu zagrożeń i zależności od pestycydów.
Po drugie, osoby zawodowo stosujące pestycydy, do których należą przede wszystkim rolnicy, dystrybutorzy i doradcy, będą musieli mieć dostęp do odpowiednich szkoleń. To zapewni im odpowiednią wiedzę w zakresie zagrożeń związanych z pestycydami oraz stosowania metod alternatywnych. Konieczne jest również podniesienie poziomu świadomości społecznej w zakresie zagrożeń związanych ze stosowaniem pestycydów.
Po trzecie, konieczna będzie regularna kontrola i właściwe korzystanie z profesjonalnego osprzętu do oprysków pestycydami.
Po czwarte, stosowanie oprysków z powietrza zostanie zakazane, ale państwa członkowskie będą miały możliwość zastosowania wyjątków w nielicznych przypadkach, gdzie opryski z powietrza są jedynym praktycznym rozwiązaniem.
Po piąte, zostaną podjęte specjalne działania służące ochronie ogółu społeczeństwa i wrażliwych części populacji, jak również systemów zaopatrywania w wodę i obszarów geograficznych, na przykład należących do sieci Natura 2000. Takie działania mogą między innymi obejmować tworzenie stref buforowych lub zakaz czy ograniczenie stosowania pestycydów.
Po szóste i ostatnie, choć równie ważne, musimy wspierać techniki rolne, które obejmują niskie dawki pestycydów. Umożliwi to wdrożenie zintegrowanej kontroli nad szkodnikami, która stanie się obowiązkowa od 2014 r.
Inne środki zalecane w strategii tematycznej zostały już uwzględnione lub zostaną niedługo uwzględnione w innych aktach prawnych. Obejmują one propozycję uregulowania wprowadzania do obrotu środków ochrony roślin. To uregulowanie spowoduje jeszcze większe ograniczenie szkodliwych substancji aktywnych krążących na rynku, w szczególności dzięki ocenie porównawczej i stosowaniu zasady zastępowalności. To propozycja mojego kolegi, pana Kyprianou, którą również omawiamy dzisiaj wieczorem na podstawie sprawozdania pani Breyer.
Istnieje również propozycja uregulowania zbierania danych statystycznych w sprawie środków ochrony roślin. Ta propozycja ma kluczowe znaczenie; ustanawia wskaźniki służące pomiarowi postępu w zakresie ograniczania ryzyka. Propozycja jest obecnie przedmiotem dyskusji w odpowiedniej komisji Parlamentu.
Istnieje również projekt nowej dyrektywy określającej podstawową specyfikację wyposażenia do oprysków w celu ich wprowadzenia do obrotu. Projekt uzupełni istniejące przepisy w zakresie konserwacji i regularnej kontroli wyposażenia do oprysków.
Panie przewodniczący! Na zakończenie proszę pozwolić mi podkreślić, jak ważnym elementem proponowanej dyrektywy w sprawie zrównoważonego stosowania pestycydów jest zintegrowana ochrona przed szkodnikami. W projekcie Komisji to działanie ma fundamentalne znaczenie; było ono przedmiotem debaty innych podkomisji parlamentarnych.
Nikt nie ma wątpliwości, że musimy ograniczyć zależność od pestycydów i zwrócić się ku bardziej przyjaznym środowisku alternatywnym metodom ochrony roślin i kontrolowania szkodników. Zintegrowana ochrona i kontrola nad szkodnikami są najskuteczniejszymi metodami osiągnięcia tego celu. Z tego względu zachowanie tego elementu naszej propozycji ma szczególne znaczenie i powinien on stać się elementem obowiązkowym dla państw członkowskich od 2014 r.
komisarz. - (EL) Panie przewodniczący! Będziemy dziś omawiać rzeczywiście trudne, ale istotne zagadnienie.
Na wstępie chciałbym podziękować wszystkim, którzy przyczynili się do umożliwienia nam dzisiaj tej debaty, w szczególności sprawozdawczyni, pani Breyer.
To było zawsze trudne zagadnienie. Konieczne jest zachowanie równowagi. Konieczne jest zwiększenie poziomu ochrony zdrowia i środowiska naturalnego, a jednocześnie uproszczenie procedur i zmniejszenie kosztów administracyjnych, aby umożliwić większą konkurencyjność i innowacyjność. Jestem przekonany, że projekt Komisji pomoże w osiągnięciu tych dwu celów, ponieważ uzupełnia on rynek wewnętrzny. Czyni to poprzez ustanowienie systemu elastycznego wzajemnego uznawania stref oraz umożliwiając państwom członkowskim podejmowanie działań i wprowadzanie ograniczeń w przypadkach szczególnego zagrożenia dla zdrowia i środowiska naturalnego, bez względu na to, czy występuje ono w całym państwie członkowskim, czy w jego części.
Panie przewodniczący, szanowni państwo! To fakt, że środki ochrony roślin odgrywają istotną rolę w rolnictwie, uprawach rolnych, leśnictwie i warzywnictwie. Chciałbym, abyśmy ich nie potrzebowali, ponieważ z pewnością mają wpływ na zdrowie ludzi i zwierząt oraz środowisko naturalne. Z tego względu musimy zapewnić, że wszelkie odpowiednie przepisy są skuteczne i wyważone.
Obowiązujące prawo pochodzi z 1991 r. Na podstawie sporządzonego w 2001 r. sprawozdania Komisji w sprawie funkcjonowania prawa i możliwości jego poprawy, zarówno Parlament Europejski, jak i Rada zwróciły się do Komisji o przedłożenie propozycji zmiany dyrektywy. Ośmielam się twierdzić, że nikt nie wątpi w konieczność aktualizacji istniejących przepisów.
Proszę pozwolić mi podziękować zainteresowanym organom we wszystkich sektorach i wspomnieć o istotnym wkładzie, który wniosły w ramach wstępnego projektu tej propozycji. Komisja przeprowadziła również wszechstronną ocenę skutków.
Niewątpliwie najważniejszym priorytetem jest osiągnięcie możliwie jak najwyższego poziomu ochrony zdrowia ludzi i zwierząt oraz środowiska naturalnego. Zostanie to osiągnięte dzięki kilku postanowieniom: ustanowieniu jasnych, ścisłych kryteriów zatwierdzania substancji aktywnych; przyznaniu Europejskiej Agencji Bezpieczeństwa Żywności głównej roli w procesie oceny substancji aktywnych; oraz zobowiązaniu rolników do przechowywania dokumentów dotyczących stosowania środków ochrony roślin, w celu ich udostępnienia na żądanie swoim sąsiadom i podmiotom gospodarki wodnej. Władze państw członkowskich muszą również zintensyfikować kontrolę nad wykorzystaniem środków ochrony roślin w handlu i ich stosowaniu, a Komisja zbada i zweryfikuje, jak efektywne są kontrole przeprowadzane przez państwa członkowskie. Dalsze badania na zwierzętach będą całkowicie zakazane. W celu wspierania zrównoważonego rolnictwa najbezpieczniejsze rozwiązania alternatywne zastąpią najbardziej niebezpieczne produkty. W ten sposób dzięki propozycji zostaną stworzone bezpieczne ramy stosowania środków ochrony roślin w UE oraz wzmocni się działania służące ochronie środowiska.
Propozycja funkcjonuje w taki sam sposób, jak strategia lizbońska, ponieważ zmniejszy również koszty administracyjne. Procedura będzie krótsza i skuteczniejsza, a jednocześnie - co uważam za ważne - pozwoli zachować poziom bezpieczeństwa i ochrony zdrowia i środowiska naturalnego.
Państwa członkowskie nie będą już działać w odosobnieniu, ponieważ wzajemne uznawanie zatwierdzeń będzie teraz raczej zasadą niż wyjątkiem. W ten sposób uniknie się podziału rynku wewnętrznego środków ochrony roślin i zaprzestanie dzielenia rynku produktów rolnych.
Zmiany zasad ochrony danych spowodują większą przejrzystość i bardziej sprawiedliwą konkurencję, bez ograniczania badań naukowych i innowacji.
Kolejnym punktem porządku obrad jest sprawozdanie Richarda Corbetta, w imieniu Komisji Spraw Konstytucyjnych, w sprawie wprowadzenia zmian do art. 173 Regulaminu Parlamentu Europejskiego dotyczącego pełnego sprawozdania z obrad.
sprawozdawca. - Pani przewodnicząca! W imieniu Komisji Spraw Konstytucyjnych przedstawiam wniosek, abyśmy zmienili sposób, w jaki nasz Parlament przechowuje zapisy naszych debat. Wszyscy znamy pełne sprawozdania z obrad, które otrzymujemy następnego dnia po posiedzeniu, w których wystąpienia każdego mówcy są przedstawiane w jego ojczystym języku. Tak będzie działo się nadal w obecnej formie. Nie zostanie dokonana zmiana w sposobie zapisu w języku oryginalnym, o czym wszyscy mówili.
Tym, co proponuje Komisja Spraw Konstytucyjnych, jest zmiana sposobu przechowywania wielojęzycznego zapisu naszych debat. Zamiast stopniowego tłumaczenia debat i następnie dysponowania po kilku miesiącach pisemnymi zapisami przetłumaczonymi na każdy język, proponujemy przejście na system, w którym debaty są przechowywane w formie elektronicznej i gdzie każdy obywatel może w łatwy sposób uzyskać do nich dostęp za pośrednictwem Internetu już następnego dnia oraz obejrzeć zapis wideo debaty, ze ścieżką dźwiękową w każdym języku, zachowaną z kabin tłumaczy. Zapewni to bardziej żywy dostęp do debat, niż sam suchy zapis. Będzie on dostępny natychmiast, a nie dopiero kilka miesięcy później.
Muszę wyznać, że początkowo sam byłem sceptycznie nastawiony do tej koncepcji. Zawsze uważałem przechowywanie pełnych pisemnych wersji wszystkich wypowiedzi, które były archiwizowane i do których ludzie przez wiele kolejnych lat mieliby dostęp, za nieodzowną część istoty parlamentu. Jednakże po zastanowieniu i wysłuchaniu argumentów obecnie jestem przekonany, że możemy utrzymać ten wielojęzyczny dostęp, aczkolwiek w nowej formie.
Problem ze starym systemem polega na tym, że tłumaczenia nie tylko sporo kosztują, ale, co ważniejsze, są dostępne dopiero z kilkumiesięcznym opóźnieniem. Obecnie są umieszczane w Internecie, gdzie są dostępne w wersji elektronicznej. Nie są już drukowane w Dzienniku Urzędowym. Ze względu na opóźnienie, bardzo mało osób korzysta z nich, przegląda je i wykorzystuje. Przy nowym systemie przechowywania debat, w "telewizji internetowej”, jeżeli można tak to nazwać, będą dostępne od razu następnego dnia, kiedy wciąż mają polityczne znaczenie i kiedy ludzie wciąż są nimi zainteresowani.
Byliśmy również zaniepokojeni tym, że historycy, z różnych przyczyn prowadzonych badań, mający tendencję do spoglądania wstecz na debaty parlamentarne długo po tym, kiedy my o nich zapomnieliśmy, mogą być niezadowoleni z tego, że nie będą mieli już dostępu do wydrukowanej wersji pisemnej, ale jedynie wielojęzyczną wersję wizualną. Zwróciliśmy się do różnych stowarzyszeń historyków i tym podobnych organizacji, i ku memu zaskoczeniu otrzymaliśmy odpowiedź, że oni także byliby zdecydowanie bardziej zainteresowani żywszym zapisem, niż tylko przetłumaczonym wydrukowanym tekstem. Oglądanie debaty na ekranie przekazuje atmosferę tej debaty. Możliwe jest obserwowanie języka ciała mówców, i uzyskuje się w ten sposób o wiele więcej, niż po prostu czytając tekst.
Mimo to nasze sprawozdanie proponuje szereg zabezpieczeń. Po pierwsze, nadal będziemy otrzymywać kolejnego dnia stenogramy w wersji wielojęzycznej. Jak dotąd będą one przedstawiane w oryginalnej wersji językowej. Po drugie, każdy poseł do Parlamentu będzie miał prawo zażądać tłumaczenia, jeżeli jest ono mu potrzebne w jego działalności politycznej. Tłumaczenia wystąpień muszą być szybko udostępniane zainteresowanemu posłowi. Po trzecie, Biuro będzie miało możliwość wystąpienia o pisemne tłumaczenie szczególnie istotnej debaty, które następnie będzie publikowane w wersji pisemnej w każdym języku. Po czwarte, na stronie internetowej Parlamentu będą również umieszczane udostępnione w inny sposób dodatkowe wersje językowe, które czasami są tłumaczone, na przykład na posiedzeniu formalnym, kiedy przemawia głowa państwa, a zapewniono tłumaczenie grzecznościowe. Z tego względu jeżeli tłumaczenia są dostępne w innych językach, będziemy z nich korzystać. Wreszcie zwrócimy się do Biura o przeanalizowanie rozwoju technologicznego, aby sprawdzić, czy na przykład w przyszłości możliwe jest wykorzystanie dodatkowego narzędzia zapewnianego przez tłumaczenia komputerowe, dającego przynajmniej pobieżne pojęcie o tym, co zostało powiedziane w trakcie debat.
Podsumowując jest to sprawiedliwa propozycja, której zalety są bardziej istotne od wad. To nie tylko kwestia kosztów; to również kwestia nowoczesności Parlamentu i zdecydowanie szybszego udostępniania naszych debat w formie, która jest bardziej przydatna.
w imieniu grupy PPE-DE. - (DE) Pani przewodnicząca! W naszej grupie posłowie mają wolną rękę w trakcie głosowania, zatem nie jestem upoważniony do wypowiadania się w imieniu wszystkich moich kolegów. Ponownie debatujemy nad zasadniczym pytaniem, czy usługi parlamentarne są warte swojej ceny, czy też musimy zacisnąć pasa w reakcji na konieczność ograniczania kosztów. Proszę pozwolić mi od razu powiedzieć, że uważam nową koncepcję prezentacji wideo za dobry pomysł, z którego nie należy rezygnować. Ci ludzie, którzy chcą znać przebieg naszych działań parlamentarnych natychmiast, mają do tego prawo, co jest słuszne i właściwe.
Jednakże moim zdaniem to nie wystarczy, ponieważ archiwizowanie wersji pisemnych jest po prostu niezbędnym działaniem. Chciałbym podać cztery powody takiej sytuacji. Po pierwsze, wszystkie parlamenty na świecie udostępniają swoje debaty w wersji pisemnej i archiwizują je, aby obywatele mogli zapoznać się z zapisami dla stwierdzenia, co było omawiane w Parlamencie.
Po drugie, zapis wideo stanowi żywy i bardzo interesujący przekaz, ale wiemy również, że gorączkowy charakter przebiegu obrad powoduje często, że tłumaczenia ustne nie mają dostatecznej, potrzebnej nam jakości.
Mamy wewnętrzne informacje na ten temat dzięki naszej współpracy z tabling office. Sami ustanowiliśmy tabling office dla zapewnienia, że tworzenie rezolucji i dokumentów oficjalnych będzie absolutnie prawidłowe. Ponieważ prowadzimy działania w tak wielu językach, konieczne jest zachowanie szczególnej ostrożności. Chcielibyśmy zachować taką samą ostrożność względem zapisów naszych posiedzeń.
Po trzecie naukowcy, którzy wyrazili swoje opinie w tej sprawie, mogli nie być całkowicie świadomi skutków, ponieważ choć być może otrzymają żywy zapis, to proponowanemu podejściu zasadniczo brakuje metodologii. Ponadto analiza debat plenarnych jest o wiele łatwiejsza, jeżeli badający może wpisać hasło, na przykład "pestycydy” czy "CO2”, i od razu bezpośrednio zostać skierowanym do debaty dotyczącej danego zagadnienia. Wydaje się, że nie można tego zrobić w przypadku zapisów wideo. Podsumowując uważam, że utrzymanie zapisów pisemnych stanowi korzyść wartą ceny, i opowiadam się za zachowaniem archiwów pisemnych oprócz zapisów wideo.
w imieniu grupy PSE. - (EL) Pani przewodnicząca, szanowni państwo! Uważam, że z politycznego punktu widzenia omawiane przez nas w dniu dzisiejszym zagadnienie dotyczy dwóch celów o jednakowym znaczeniu, jak już stwierdził sprawozdawca, pan Corbett. Z jednej strony mamy do czynienia z kwestią techniczną: w jaki sposób możemy lepiej wykonywać tłumaczenia pod względem techniki i wykorzystania zasobów? Z drugiej strony istnieje problem zapewnienia możliwie jak największej różnorodności opinii, wielojęzyczności i przejrzystości prac Parlamentu. Muszę w związku z tym powiedzieć, że w zgromadzeniu politycznym, takim jak nasze, które jest oczywiście wielonarodowe i polityczne, język odgrywa bardzo ważną rolę. Język jest nie tylko sposobem komunikacji; podobnie jak to miało miejsce w przeszłości, jest narzędziem kultury, wyrazem idei, i oby tak było nadal w przyszłości. Kwestia techniczna nie może przesłonić debaty nad równością i uwzględnieniem wszystkich dziedzin we wszystkich językach, i to przy zachowaniu pełnej równości.
Proszę pozwolić mi zwrócić uwagę na kolejną kwestię praktyczną: w jaki sposób chcemy zapewnić przekaz w sposób ekonomiczny? Pojawia się wiele problemów. Pierwszym jest zmniejszenie wartości słowa pisanego, która sprawa została już uznana za istotną. Uważam, że w polityce powinniśmy zachować słowo pisane. Drugim problemem, który należy uwzględnić, jest trwałość zapisu działalności naszego Parlamentu. Wreszcie, jeżeli pani przewodnicząca pozwoli mi zakończyć: w jaki sposób mają państwo zamiar natychmiast udostępnić działania naszego Parlamentu społeczeństwu, które, jak mi się wydaje, nie zawsze ma dostęp do Internetu?
w imieniu grupy ALDE. - Pani przewodnicząca! Wraz z panem Friedrichem przedłożyliśmy kilka poprawek, których celem nie jest zastąpienie, lecz uzupełnienie starej technologii nową. Zaprzestanie praktykowanego od 50 lat publikowania pisemnych zapisów od razu po przystąpieniu nowych państw członkowskich do Parlamentu wydaje się całkowicie niesprawiedliwe i uważam, że kluczowe znaczenie dla historyków, do celów badań naukowych, ma to, abyśmy nadal kontynuowali naszą dotychczasową praktykę.
Słowo pisane jest najważniejszym źródłem i musi zostać zachowane ze względu na spójność, przejrzystość i prostotę badania w chwili, w której staramy się wspierać badanie Parlamentu Europejskiego. Musimy okazać nieco szacunku dla samych siebie jako instytucji i na zawsze zachować obecną praktykę.
w imieniu grupy UEN. - Pani Przewodnicząca! Inicjatywa Komisji zmierzająca do zmiany artykułu 173 Regulaminu parlamentarnego wprowadza mnie w zadumę nad Unią Europejską. Dla kogo ta Unia ma być? Dla doktrynerów czy dla ludzi? Jeżeli dla ludzi, to dlaczego proponuje się rozwiązania przeciwko ludziom? Co się chce ukryć przed ludźmi? Tak ukryć. Bo zamiar ograniczenia dostępu do informacji we własnym języku do tego prowadzi. Dlaczego narusza się podstawowe prawa obywatelskie i dyskryminuje ludzi w zależności od daty przyjęcia do Unii Europejskiej, liczebności siły narodu? Co ma wspólnego zasada wzajemnego poszanowania i demokracji, usiłowanie wymuszenia sytuacji, w której obywatele starych krajów członkowskich Unii Europejskiej otrzymają z Parlamentu Europejskiego materiały, w tym pisemne w swoich językach, zaś obywatele nowych krajów członkowskich odeśle się na strony internetowe by odsłuchali nagrania z obrad. Nie zauważa się przy tym, że w nowych krajach członkowskich wielu obywateli nie stać jeszcze na internet we własnym domu. Dotyczy to milionów ludzi, pozbawia się milionów ludzi informacji. Jak żart brzmi uzasadnienie proponowanej decyzji kosztami . Czyżby oznaczało to, że stać nas na wydatki sięgające setek milionów euro na zbędną administrację, utrzymywanie podwójnych, a nawet potrójnych lokali Parlamentu, a nie stać na poinformowanie obywateli, podatników jak Unia wydaje ich pieniądze i do czego zmierza.
Panie i panowie posłowie, jeżeli szanujemy siebie i ludzi, to rozwiązanie może być tylko jedno i bez żadnych kombinacji. Wypełniamy artykuł 96, który mówi: "Parlament zapewnia jak największą przejrzystość swoich działań".
w imieniu grupy Verts/ALE. - (DE) Pani przewodnicząca! Co jakiś czas Parlament musi radzić sobie z bardzo luźnym podejściem Rady Europejskiej do demokracji. Może to prowadzić do zwiększenia bez konsultacji liczby mandatów w Parlamencie o jeden, po czym Rada mówi o 750 plus jednym i uważa, że dzięki temu wszystko jest zgodne z prawem. Jednakże przeraża mnie myśl, że to nastawienie zaczyna znajdować zwolenników w Parlamencie w taki sposób, że niektórzy posłowie dążą do przedłożenia najbardziej trywialnych rozważań pragmatycznych ponad najbardziej fundamentalnymi zasadami.
Na pierwszy rzut oka wydaje się to proste. Regulamin obliguje nas do zachowania jak największej przejrzystości naszych działań - nie takiej zgodnej ze starą definicją przejrzystości, ani takiej formy przejrzystości, która jest ograniczana pragmatyzmem lub szacunkami kosztów i korzyści, ale możliwie największej przejrzystości. Przekaz audiowizualny nie jest zgodny z tą definicją. Przekaz audiowizualny może zostać wykorzystany do celów propagandowych lub jako szybkie źródło informacji, ale nie umożliwia szczegółowej analizy słów wypowiedzianych w tej Izbie, odbywających się tu dyskusji i debat. Co do tego nie może być wątpliwości.
Wielojęzyczność jest jedną z naczelnych zasad naszego Parlamentu, a debaty parlamentarne stanowią sedno naszej działalności. Naszym najważniejszym obowiązkiem jest pozostawanie w kontakcie z obywatelami. Jeżeli poświęcimy tej sprawie choćby chwilę poważnego zastanowienia, to nie będziemy mogli zaprzeczyć, że parlament starający się odróżnić od wszystkich innych parlamentów na świecie zaprzestaniem archiwizacji zapisów swoich debat rezygnuje w ten sposób ze znacznej części swojej tożsamości parlamentarnej.
W odniesieniu do czynnika kosztów, bardzo łatwo byłoby zmniejszyć te koszta przez zapisywanie tłumaczenia przebiegu posiedzenia niż tłumaczenie zapisu. Odzwierciedlałoby to również żywiołowość debaty i odtwarzałoby ja w taki sposób, w jaki faktycznie była rozumiana i prowadzona.
w imieniu grupy IND/DEM. - Pani przewodnicząca! Ten Parlament jest niczym Wieża Babel, alegoria imperium Habsburgów, które było pełne pochlebców. To próba zbudowania przez Unię Europejską międzynarodowego imperium, opierającego się na jednakowych poglądach, wraz z federalistami, liberałami, kosmopolitami i pochlebczymi myślicielami humanistycznymi.
Jednakże Wieża była koncepcją szaleńców. Jej ostateczny upadek przypisuje się różnicom językowym, czyli temu, co w Unii Europejskiej nazywane jest "wielojęzycznością”. Wydaje się, że sprawozdanie Corbetta uniemożliwia narodom Europy skuteczne porozumiewanie się. Koncepcja pana Corbetta, polegająca na przedstawieniu Europy jako wielojęzycznego dokumentu, jest niczym czekanie na Godota, co równa się komunikacyjnej stagnacji.
Sprawozdanie jest sposobem odwrócenia uwagi od rzeczywistego problemu. Aby wzajemnie porozumiewać się i rozumieć potrzebujemy dialogu, a nie monologu. Z tego względu jedynym narzędziem umożliwiającym osiągnięcie tego celu jest tłumaczenie na wszystkie 22 oficjalne języki. W przeciwnym razie dążymy do komunikacyjnego chaosu.
Jednakże jako że tłumaczenie moich wystąpień na język polski czasami nie oddaje nawet w 50% tego, co faktycznie powiedziałem, to konieczne jest uwzględnienie w sprawozdaniu mojej poprawki 2.
Zwracam się do wszystkich posłów o poparcie w głosowaniu poprawek zachowujących tłumaczenie na wszystkie 22 języki i odrzucenie przygotowanej przez pana Corbetta poprawki 1, która została na liście głosowania uwzględniona jako poprawka komisji.
sprawozdawca. - Pani przewodnicząca! Pan Podkański wydaje się sugerować, że działania Komisji Spraw Konstytucyjnych były sprzeczne z regulaminem. Regulamin wymaga jednakowego traktowania wszystkich języków, a komisja proponuje po prostu, aby zamiast pisemnych tłumaczeń pełnych sprawozdań z posiedzeń na wszystkie języki wprowadzić audiowizualne tłumaczenie na każdy język. Ta propozycja nie dyskryminuje żadnego języka. To po prostu kwestia tego, czy dysponujemy zapisem pisemnym, czy audiowizualnym. W obu przypadkach konieczne jest jednakowe traktowanie wszystkich języków.
Kolejnym punktem porządku obrad jest sprawozdanie, przygotowane przez Chrisa Daviesa, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wspólnotowej strategii na rzecz zmniejszenia emisji CO2 pochodzących z samochodów osobowych i lekkich pojazdów dostawczych.
sprawozdawca. - Pani przewodnicząca! Na wstępie chciałbym zadać oskarżycielskie pytanie panu komisarzowi. Niektórzy z nas przez wiele lat podkreślali, że producenci samochodów nie spełniają warunków dobrowolnych porozumień o ograniczeniu emisji. A więc dlaczego w pięć lat po udowodnieniu tego zjawiska wciąż nie przedłożono nam przepisów zobowiązujących producentów do osiągnięcia uzgodnionych celów, skoro z każdym miesiącem opóźnienia coraz trudniej jest zrealizować ambicje, które początkowo były wykonalne?
Takie są ramy dzisiejszej debaty. Obecnie średnia emisja z nowych samochodów wynosi nieco poniżej 160 g CO2 na kilometr, czyli jest nader odległa od zakładanego na 2008 r. celu w wysokości 140 g. Z tego względu nie może zaskakiwać, że nasi posłowie chcą ukarać producentów samochodów za złamanie ich zobowiązań. Mimo to prawdą jest, że wytwórcy nie złamali żadnego prawa, a poziom emisji jest taki, jaki jest, bez względu na to, jak bardzo chcielibyśmy, aby było inaczej.
Komisja zapowiedziała, że chce utrzymać średniookresowy cel, zapisany w dobrowolnym porozumieniu, wynoszący 120 g do 2012 r., ale twierdzi, że 10 g z tego zostanie osiągnięte dzięki działaniom uzupełniającym. Określam to mianem politycznej papki: zmniejszyło to wyrazistość celu i zachęciło niektórych producentów do uznania, że mogą wykorzystać biopaliwa jako sposób uniknięcia znacznych zmian w projektowaniu.
Ale uwzględniając naszą obecną pozycję, czy cel i harmonogram określone przez Komisję nadal są właściwe, ponieważ od dawna redukcja średnich emisji wynosi niewiele ponad 1 g rocznie? Komisja sugeruje, że ma to być natychmiast przekształcone w 5 g rocznie. Cóż, można to osiągnąć - a nawet istnieją ku temu odpowiednie technologie - tylko pytanie, jakim kosztem?
Ograniczenie emisji powinno stać się priorytetem dla producentów samochodów, ale należy je osiągnąć możliwie jak najmniejszym kosztem. Oznacza to wyznaczanie przemysłowi szczegółowych celów i danie odpowiedniej ilości czasu na dokonanie tych zmian. Te usprawnienia mogą zwiększyć cenę nowych samochodów, ale ponieważ ograniczone emisje oznaczają lepsze gospodarowanie paliwem, w późniejszym okresie osoby kupujące takie samochody oszczędzają jeżdżąc nimi. Naprawiając sytuację możemy podjąć działania, które będą korzystne dla środowiska, dla konsumentów i dla przyszłości przemysłu samochodowego.
W naszym Parlamencie toczy się debata, dotycząca tego, czy w takim sprawozdaniu przedlegislacyjnym zwolennicy ochrony środowiska powinni naciskać na wysłanie silnego sygnału Komisji, aby zajęła twarde stanowisko, czy też należy dążyć do zachowania realizmu w planowaniu działań, które w ostatecznym rozrachunku mogą okazać się zbliżone do końcowej formy. Z tego względu zwracam się do Parlamentu o zerwanie ze stanowiskiem Komisji i zalecam ustanowienie celu dla przeciętnej emisji z nowych samochodów nie dla 2012 r., lecz dla 2015 r. na poziomie 125 g uzyskiwanych wyłącznie za pomocą środków technicznych.
Powinniśmy ze wszech sił zachęcać do stosowania uzupełniających działań służących ograniczaniu emisji, ale jako uzupełnienia, a nie alternatywy dla tych usprawnień technicznych. Tym posłom, którzy twierdzą, że to nie wystarczy, chciałbym powiedzieć, że w przyszłym miesiącu będziemy głosować nad sprawozdaniem CARS 21, a w nim zalecenie wynosi 135 g dla 2015 r. Może skończyć się tym, że w przyszłym miesiącu będziemy głosować nad czymś zupełnie innym, niż w tym miesiącu. Jeżeli uda mi się spowodować ujednolicenie różnych stanowisk Komisji Przemysłu, Badań Naukowych i Energetyki oraz Komisji Ochrony Środowiska Naturalnego, Zdrowia Publicznego i Bezpieczeństwa Żywności, to moim zdaniem wzmocnieniu ulegnie stanowisko i wpływ Parlamentu.
Uważam, że należy wyznaczyć producentom całkowicie jasne cele, bez jakiejkolwiek możliwości wykręcania się. W sprawozdaniu nalega się, aby niespełnienie wymogów skutkowało nałożeniem znacznych kar finansowych. Proponuję ustanowienie wewnętrznego mechanizmu wymiany, aby dać producentom możliwie jak największą elastyczność, oraz zachęty dla producentów pojazdów o niskim poziomie emisji. Ale w ostateczności to system kar ma znaczenie, a to, jak uważam, potwierdzi determinację Komisji.
Równie istotna jest potrzeba ustanowienia długookresowych celów ograniczenia emisji do poziomu poniżej 100 g do 2020 r. Jeżeli damy wystarczająco dużo czasu i ustanowimy wymogi konieczne, nie wątpię, że producentom uda się osiągnąć w okresie najbliższych 13 lat redukcję w wysokości blisko 40%.
Wreszcie chciałbym jedynie krótko odnieść się do kwestii sposobu reklamowania samochodów. Producenci zawsze twierdzą, że reagują na wymagania klientów, ale ja w to nie wierzę. Uważam, że to oni kształtują wymagania klientów. Analizy pokazały, że bardzo duża część wydatków reklamowych przeznaczona jest na reklamowanie samochodów pod względem mocy, wielkości i prędkości.
Oczekuje się, że przemysł samochodowy wypracuje dobrowolny kodeks podstępowania reklamowego, ale już sparzyliśmy się na kodeksach dobrowolnych, i do każdego działania tego typu należy podchodzić z ostrożnością. Nadszedł czas, aby reklamy zapewniały konsumentom więcej szczegółów dotyczących oszczędzania paliwa i wyników w zakresie emisji w sprzedawanych samochodach. Ta informacja powinna stanowić sedno, a nie być zapisana gdzieś małą czcionką. Musimy zachęcić producentów samochodów do konkurowania na podstawie bezpieczeństwa, stylowości i ekologiczności ich samochodów.
Na zakończenie chciałbym zgłosić następujące uwagi. Europejscy producenci samochodów wytwarzają dobre pojazdy. Należy wysoko oceniać umiejętności techniczne samych przedsiębiorstw, ale od zbyt długiego czasu ignorowały one wkład swoich produktów w zagrożenie, jakim są zmiany klimatu. Dla dobra planety, dla dobra przemysłu, który powinien pozostać liderem technologii klasy światowej nadszedł czas, aby prawodawcy skierowali ich w zdecydowany sposób w bardziej ekologicznym kierunku.
komisarz. - (EL) Pani przewodnicząca! Transport drogowy, wspólnie z innymi sektorami gospodarki, musi wnieść swój wkład w wysiłki na rzecz ograniczenia emisji CO2 w ramach realizacji celów protokołu z Kioto oraz naszych przyszłych zobowiązań na okres po 2020 r. i później.
Transport drogowy jest w UE drugim pod względem wielkości źródłem emisji gazów cieplarnianych. Same samochody osobowe odpowiadają za 12% całkowitej emisji UE. Należy zauważyć, że w czasie, kiedy całkowita emisja 27 państw członkowskich UE zmniejszyła się o blisko 8% w latach 1990-2005, emisja pochodząca z transportu drogowego wzrosła w tym samym okresie o 25%. W tym miejscu powinienem państwu przypomnieć, że od 1995 r. Komisja ustanowiła cel w wysokości 120 gramów, a przemysł samochodowy o tym wiedział. Chciałbym również państwu przypomnieć, że istniało dobrowolne porozumienie służące osiągnięciu ograniczenia emisji CO2 do 140 g/km do 2008 r. Komisja uświadomiła sobie, że ten cel nie zostanie zrealizowany przez przemysł samochodowy, a sam przemysł również to przyznał. Oczywistym skutkiem było przeprowadzenie przez Komisję Europejską w lutym tego roku ponownej analizy strategii wspólnotowej dotyczącej ograniczenia emisji CO2 pochodzących z nowych samochodów, obejmującej obowiązkowe prawodawstwo oparte na podejściu zintegrowanym, dzięki któremu uda się osiągnąć europejski cel ograniczenia emisji z nowych samochodów do 120 g do 2012 r.
Oczekuje się również, że rozwiązanie problemu emisji CO2 z samochodów przyczyni się do oczekiwanego wzmocnienia ochrony energetycznej UE, zmniejszając nasze uzależnienie od importowanych paliw kopalnych. Oczywiście spowoduje to ograniczenie wydatków konsumentów na paliwo.
Pani przewodnicząca! Z zadowoleniem chciałbym zauważyć, że państwa sprawozdanie przychyla się do naszej inicjatywy przedłożenia ram prawnych ograniczenia emisji CO2 przez samochody, a ja chciałbym podziękować sprawozdawcy, panu Daviesowi, za jego wysiłki, jak również pani Harms i panu Bulfonowi z - odpowiednio - Komisji Przemysłu, Badań Naukowych i Energii oraz Komisji Rynku Wewnętrznego i Ochrony Konsumentów za ich sugestie w tej sprawie.
Sprawozdanie wyznacza ambitne cele ograniczenia CO2 i podkreśla, że konieczny będzie większy i bardziej długoterminowy postęp. Obecnie wyzwanie polega na przekształceniu tego poparcia politycznego w działania praktyczne.
W projekcie sprawozdania proponuje się podjęcie prac w różnych istotnych dziedzinach, spośród których w odniesieniu do dwu chciałbym zgłosić uwagi.
Po pierwsze, państwa sprawozdanie wskazuje na uzasadnioną potrzebę udzielenia przemysłowi samochodowemu czasu na płynne dostosowanie się do nowych ram prawnych. Jak już wcześniej powiedziałem, ta strategia sięga oczywiście jeszcze 1995 r. W zeszłym miesiącu na Motor Show we Frankfurcie łatwo można było dostrzec, że europejski przemysł samochodowy zdecydowanie zareagował na wyzwanie wynikające z naszej nowej propozycji. W krótkim okresie producentom udało się przedstawić ekonomicznie wykonalne rozwiązania techniczne, które zdecydowanie lepiej oszczędzają paliwo. Jestem całkowicie przekonany, że przy naszej zmienionej strategii i nadchodzących ramach prawnych zapewnimy producentom samochodów jednakowe warunki konkurencji. Bodźcem będzie wynik ekologiczny, a nie konkurencja opierająca się przede wszystkim na wielkości samochodu i pojemności silnika. Pierwsze efekty możemy już dostrzec. Obecnie, kiedy ceny benzyny biją rekordy wysokości, nie możemy marnować szansy na ustanowienie ambitnych celów redukcji emisji CO2 przez europejski przemysł samochodowy. Będzie to stanowić silny bodziec na rzecz innowacji i odnowy; umożliwi to również duży eksport do krajów rozwijających się, w których występuje duże zapotrzebowanie na paliwooszczędne samochody.
Po drugie, państwa sprawozdanie wskazuje na potrzebę uwzględnienia w przyszłych przepisach niektórych istotnych parametrów, na przykład związanych z efektem społecznym i cenami akceptowalnymi dla konsumentów. Sprawiedliwe traktowanie wszystkich stron ma oczywiście ogromne znaczenie. Chciałbym podkreślić, że jesteśmy zdecydowani przedstawić przepisy oceniające sytuację wszystkich producentów samochodów i uniknąć wszelkich niepożądanych zaburzeń konkurencji. Ogólny cel zostanie rozdzielony między producentów samochodów w sposób zrównoważony i sprawiedliwy społecznie. Proponowane przez nas podejście zintegrowane pomoże sektorowi przygotować się na nachodzące wyzwania i uniknąć wszelkich niesprawiedliwych obciążeń wobec poszczególnych przedsiębiorstw bądź przemysłu jako całości.
Te wstępne uwagi to wszystko, co chciałem powiedzieć. Dziękuję za uwagę.
sprawozdawczyni komisji opiniodawczej ITRE. - (DE) Pani przewodnicząca, panie komisarzu! Chciałabym powiedzieć panu Daviesowi, że musimy jasno przypomnieć, dlaczego konieczna jest dyskusja nad ściśle wiążącymi limitami emisji. Przyczyną takiej sytuacji jest fakt, że po zawarciu przez Komisję i przemysł samochodowy dobrowolnego porozumienia ponad 10 lat temu, ta druga strona świadomie i rozmyślnie nie zrealizowała swoich zobowiązań. Jak wiemy, obecna sytuacja nie wynika z pecha czy nieprzewidywalnego przebiegu zdarzeń, ale z decyzji podejmowanych przez kierownictwo grup producentów.
Z tego względu, panie Davies, jestem nieco zaskoczona jasnym sygnałem, jak pan wysłał za pośrednictwem swoich poprawek, z którymi zapoznałam się dopiero dzisiaj po raz pierwszy, chociaż być może są dostępne od dłuższego czasu, że - mimo decyzji, które zapadły na posiedzeniu Komisji Ochrony Środowiska Naturalnego - nie jest już pan zainteresowany wywieraniem nacisku na potencjał i moc innowacyjną europejskiego przemysłu samochodowego.
Moim zdaniem jedynie dzięki ścisłym limitom, które Komisja pierwotnie zaproponowała, uda się nam osiągnąć europejskie cele ochrony klimatu. Uważam również, o czym pan słusznie wspomniał, panie Dimas, że nie uda się nam osiągnąć bezpieczeństwa dostaw energii dla naszych potrzeb transportowych, jeżeli nie zapewnimy na czas, że samochody staną się efektywniejsze, ponieważ nie możemy stać bezczynnie i przyglądać się, jak cenna i trudna do uzyskania ropa jest nadal marnowana na naszych drogach.
Trzecia kwestia, do której tak duże znaczenie przywiązuje Komisja Przemysłu, w imieniu której przygotowywałam sprawozdanie, jest zapewnienie wreszcie, że wykorzysta się wiedzę i umiejętności inżynierów i projektantów przemysłu samochodowego i ci dobrzy inżynierowie nie będą dłużej ograniczani przez niewłaściwą politykę zarządzania. Jestem absolutnie przekonana, że w bardzo krótkim czasie na rynku pozostaną wyłącznie oszczędne, przyjazne dla klimatu i tanie, ale stylowe samochody, a ci, którzy obecnie zmniejszają nacisk na innowacje, ustanawiając w rzeczywistości nader łagodne terminy osiągnięcia celów redukcji, panie Davies, poniosą odpowiedzialność, jeżeli europejski przemysł samochodowy okaże się w długim okresie niekonkurencyjny i zmniejszy się liczba miejsc pracy w europejskim przemyśle samochodowym.
Nie trzeba mówić, że światowy rynek samochodowy ulegnie zmianie z własnego przekonania, pod warunkiem, że zaakceptujemy fundamenty naszej polityki klimatycznej i polityki klimatycznej ONZ, a ci, którzy obecnie hamują proces zmniejszania limitów emisji, poniosą później odpowiedzialność za to, że europejski przemysł samochodowy zejdzie na psy, a my sami nie będziemy poważnie traktować naszej własnej polityki klimatycznej.
sprawozdawca komisji opiniodawczej IMCO. - (DE) Pani przewodnicząca! Jestem świadom tego, że samochód jest uniwersalnym środkiem transportu, i szanuję wkład przemysłu samochodowego w dobrobyt Europejczyków. Jednakże ja nie wierzę w samochód jako fetysz. Z tego względu całkowicie niezrozumiałe dla mnie jest wytwarzanie przez producentów samochodów mogących jeździć z prędkością przekraczającą 200 kilometrów na godzinę.
Tworzenie oszczędnych, przyjaznych dla środowiska samochodów jest konieczne, uwzględniając wszystkie dowody zmian klimatu. Ponadto Europa jest zobowiązana do udzielenia dobrego przykładu dla szybko wzrastających rynków rozwijających się. W ostatecznym rozrachunku to od decyzji konsumenta zależeć będzie, jakimi samochodami będziemy jeździć w nadchodzących latach. Z tego względu na forum Komisji Rynku Wewnętrznego i Ochrony Konsumentów opowiadałem się za przejrzystą i bardziej zrozumiałą informacją na temat wskaźników emisji pojazdów. Wzywam Komisję do uwzględnienia tego sprawozdania jako punktu początkowego dla przedstawienia ambitnego wniosku legislacyjnego i szybkiego działania.
Kolejnym punktem porządku dziennego jest sprawozdanie sporządzone przez Herberta Reula w imieniu Komisji Przemysłu, Badań Naukowych i Energii w sprawie konwencjonalnych źródeł energii i technologii energetycznych [http://www.europarl.eu.int/oeil/FindByProcnum.do?lang=2&procnum=INI/2007/2091" ].
sprawozdawca. - (DE) Panie przewodniczący, panie komisarzu, szanowni państwo! Ponieważ mam kilka dodatkowych minut, chciałbym na wstępie podziękować Komisji, sekretariatowi naszej komisji oraz innym sprawozdawcom. Nie było to zbyt łatwe zadanie i jestem wdzięczny, że udało się nam współpracować w sposób obiektywny oraz znaleźć możliwie jak najszerszy kompromis w sprawie, która nie jest całkowicie oczywista.
Nasza praca opierała się na trzech komunikatach Komisji, a naszym celem w tym sprawozdaniu było udzielenie odpowiedzi we wszystkich trzech dziedzinach uwzględnionych w tych komunikatach, co udało się nam osiągnąć przy znacznej większości we właściwej komisji. Punktem wyjścia była powszechnie akceptowana zasada, która powtarza się w każdej debacie w sprawie polityki energetycznej, mianowicie opinia podzielana przez Komisję i Parlament, że polityka energetyczna ma trzy najważniejsze cele - konkurencyjność, inaczej mówiąc - akceptowalne ceny, ochronę środowiska i bezpieczeństwo dostaw. Z pewnością najłatwiejszą do uzgodnienia częścią sprawozdania była konkluzja, że rozwiązaniem jest stały rozwój nowych i istniejących technologii energetycznych.
Technologia jest elementem kluczowym dla realizacji tych trzech celów. Z tego względu w świecie stale zwiększającego się zapotrzebowania na energię, podczas gdy zaopatrzenie w paliwa kopalne stale się zmniejsza, kluczowe znaczenie mają inwestycje w badania i innowacje oraz próby dokonania postępu w tych dziedzinach. Musimy spojrzeć jedynie na potencjał zwiększenia efektywności produkcji w elektrowniach węglowych, która obecnie wynosi przeciętnie 34%, ale może zostać zwiększona do 55% dzięki wykorzystaniu najnowszych technologii. Jeżeli jedna trzecia starych elektrowni zostałaby zastąpiona najnowszymi instalacjami, zużycie paliwa spadłoby o 30%. To jedynie mały przykład możliwości oferowanych przez nowe technologie.
Dyskutowaliśmy również o dwóch źródłach energii, które bardzo się wzajemnie różnią, ale które wspólnie charakteryzują się wzbudzaniem największych kontrowersji politycznych. Nikt nie ma wątpliwości, że w przewidywalnej przyszłości udział paliw kopalnych, który w 2004 r. wynosił 79% w odniesieniu do całego krajowego zużycia paliw w Unii Europejskiej, pozostanie na wysokim poziomie. Bez względu na to, jak długo miałoby to trwać, faktem jest, że z pewnością będziemy musieli korzystać z paliw kopalnych przez pewien czas. Węgiel jest głównym czynnikiem, odgrywającym znaczącą rolę - oczywiście jednym z powodów takiej sytuacji jest to, że jest on jednym z nielicznych źródeł energii, a faktycznie głównym źródłem energii, którym dysponujemy w Europie, nawet jeżeli jego dostępność w poszczególnych państwach członkowskich jest zróżnicowana. To istotna zaleta, w szczególności w odniesieniu do bezpieczeństwa dostaw energii.
Oznacza to - i to był istotny czynnik w naszych dyskusjach - że mówiąc o tym, że węgiel ma przyszłość, którą Komisja na szczęście opisała, musimy zapewnić, że krytyczne problemy związane z wykorzystaniem węgla zostaną rozwiązane. Jednym z tych krytycznych problemów jest emisja dwutlenku węgla. Jedną możliwością jest większa wydajność i lepsza technologia, inną - próba wykorzystania nowej technologii wyodrębnienia CO2 i magazynowania go pod ziemią - słynna technologia wychwytywania i magazynowania węgla (CCS).
Oczywiście łatwiej powiedzieć, niż zrobić, ale istnieją sygnały, że to działa. Zwróciliśmy na to uwagę w sprawozdaniu i opowiedzieliśmy się za wsparciem rozwoju technologii CCS, ponieważ daje nam ona szansę skorzystania z węgla, który jest dla nas w Europie bardzo pewnym źródłem energii. Z tego względu podkreśliliśmy również, że musimy postępować ostrożnie, że wychwytywanie węgla może ograniczyć wydajność produkcji i dlatego trudno jest oszacować, kiedy technologia CCS mogłaby wejść do powszechnego użytku. Przede wszystkim musimy wykonać naszą pracę domową i opracować odpowiednie przepisy prawne.
Trzecia i najbardziej kontrowersyjna część sprawozdania odnosi się do kwestii energii atomowej. Udział elektrowni atomowych w produkcji energii elektrycznej w Europie wynosi ponad 30%, a energia atomowa ma niezaprzeczalne zalety, bez względu na nasze poglądy polityczne. Jest dostępna, jest w przystępnej cenie i w znacznej mierze przyczynia się do bezpieczeństwa zaopatrzenia. W odniesieniu do redukcji emisji CO2 stanowi nadzwyczaj atrakcyjną i interesującą opcję, a ja uważam, że lekkomyślnością byłoby zwykłe odrzucenie tej formy energii, bez nawet rozważenia jej wykorzystania.
Udało się nam, choć nie bez trudności, znaleźć sformułowania, do których była skłonna przychylić się znaczna większość i które zawierają sygnał, że publiczne rozważanie tych koncepcji stanowi część i element składowy ogólnej debaty, ale decyzja w sprawie ich przyjęcia lub odrzucenia leży w gestii państw członkowskich. To dość istotna kwestia, ale naszym zamiarem jest wsparcie dziedziny, w której Europa ponosi część odpowiedzialności, mianowicie bezpieczeństwa dostaw. W tym kontekście mądrym posunięciem jest ustanowienie grupy wysokiego szczebla ds. bezpieczeństwa jądrowego i gospodarowania odpadami oraz Europejskiego Forum Energetyki Nuklearnej, i z pewnością słuszne jest dalsze prowadzenie tej debaty, jak domagano się w ramowym programie energetyki jądrowej dla Wspólnoty (dokument PINC), a w trakcie dyskusji nad inwestycjami w nowe technologie nieodwracanie się od żadnego potencjalnego rozwiązania.
Krótko mówiąc, bilans energetyczny nie oznacza pozbywania się niektórych źródeł energii, lecz uwzględnianie w rozważaniach wszystkich źródeł. Mam nadzieję, że uda nam się przyjąć jutro tę rezolucję w takiej formie, która została zatwierdzona przy znacznej większości w komisji.
komisarz. - Panie przewodniczący! Przede wszystkim chciałbym pogratulować panu Reulowi z okazji tego sprawozdania. To ostatnie sprawozdanie Parlamentu Europejskiego wynikające z pakietu energetyczno-klimatycznego z 10 stycznia. Pozostałe dwa sprawozdania, pana Vidal-Quadrasa oraz pani Thomsen, stanowiły dla Komisji istotny wkład przy dalszym opracowywaniu propozycji.
Pierwsze dotyczy naszych przygotowań do pakietu rynku wewnętrznego, zaś drugie - kontynuacji prac nad dyrektywą w sprawie odnawialnych źródeł energii. Jestem również bardzo wdzięczny za terminowy wkład, jaki pan Reul i ta Izba wniosą w zakresie innowacji energetycznych, czystych paliw kopalnych oraz energetyki atomowej.
Pod wieloma względami Komisja już zareagowała na wezwania Parlamentu i pracuje nad kilkoma otwartymi kwestiami, o których mowa w sprawozdaniu.
Europa musi osiągnąć istotny cel zwalczania zmian klimatu. Z tego względu, jak również z uwagi na bezpieczeństwo dostaw, potrzebujemy niskoemisyjnych technologii energetycznych o wysokiej wydajności. Musimy również korzystać z paliw kopalnych w bardziej zrównoważony sposób. A osiągnięcie naszych celów w zakresie zmian klimatu będzie trudne bez wykorzystania energetyki atomowej.
Na wstępie chciałbym odnieść się do zagadnienia innowacji energetycznych. Komisja ma zamiar przedłożyć pod koniec listopada europejski strategiczny plan w dziedzinie technologii energetycznych. Europa dowiodła już swojej skuteczności w opracowywaniu ram regulacyjnych służących wspieraniu technologii niskoemisyjnych. Udało się uzgodnić cele w zakresie oszczędzania energii i odnawialnych źródeł energii. Tworzymy również faktycznie wewnętrzny rynek. Nie ma wątpliwości, że istnieją podstawy dla trzeciej rewolucji przemysłowej.
Jednakże to dalece nie wystarczy. Jeżeli będziemy uzależnieni jedynie od importowanych technologii niskoemisyjnych, nie uda się nam osiągnąć celów bezpieczeństwa dostaw i konkurencyjności.
Obecnie prowadzone przez Komisję analizy pokazują, że Europa nie robi dostatecznie dużo w zakresie rozwoju technologii niskoemisyjnych. Krótko mówiąc, nie potrafimy przekształcić prowadzonych w UE badań podstawowych o wysokiej jakości w technologie wiodące w skali globalnej. Obecnie w niedostatecznym stopniu koncentrujemy się na powiązaniach między badaniami i rozwojem przedsiębiorstw, poprzez tworzenie instalacji pilotażowych i demonstracyjnych, które umożliwiłyby przejście na pełną skalę przemysłową.
Aby Europa mogła być światowym liderem innowacji w zakresie zmian klimatu i bezpieczeństwa energetycznego, konieczne jest zwiększenie efektywności zarządzania środkami inwestowanymi w innowacje energetyczne.
Z tego względu potrzebujemy lepszego, wspólnego planowania strategicznego na szczeblu UE, jak również skuteczniejszego wdrażania programów i środków w dziedzinie technologii energetycznych.
Ponadto, jak podkreślono w sprawozdaniu pana Reula, musimy zmobilizować dodatkowe zasoby finansowe i ludzkie w dziedzinie badań i demonstracji technologii energetycznych.
Udało się nam już zwiększyć o 50% budżet na energię w siódmym programie ramowym oraz o 100% w programie konkurencyjności i innowacji. Nie udałoby się tego osiągnąć bez silnego wsparcia ze strony Parlamentu Europejskiego.
Państwa członkowskie także podążają w tym kierunku i jestem przekonany, że podobnie uczyni sektor prywatny, jak tylko warunki ramowe będą odpowiednie. Odnosi się to w szczególności do projektów demonstracyjnych o skali przemysłowej i wczesnego wprowadzania do obrotu, jak również zasadniczej roli małych i średnich przedsiębiorstw.
Chciałbym teraz przejść do drugiej części sprawozdania: wyzwań związanych z konwencjonalnymi źródłami energii. Musimy uznać, że te źródła energii będą w nadchodzących latach odgrywały zasadniczą rolę w bilansie energetycznym.
Podzielamy tę samą opinię: musimy dokonać transformacji z tradycyjnych do zrównoważonych paliw kopalnych. Przed końcem roku Komisja podejmie dalsze działania w celu wykorzystania nowoczesnych technologii dla wytwarzania energii z paliw kopalnych.
W szczególności Komisja zajmie się zagadnieniem ram prawnych dla wychwytywania dwutlenku węgla i jego geologicznego magazynowania. Przedłożymy projekt legislacyjny, służący ustanowieniu ram regulacyjnych dla zapewnienia pewności prawnej i dla zagwarantowania zaufania społecznego dla bezpieczeństwa stosowania wychwytywania i magazynowania dwutlenku węgla (CCS). Obecnie przygotowuję również komunikat dla stworzenia politycznych ram poparcia dla CCS.
Zgadzam się, że CCS będzie wymagało znacznych wysiłków naukowych, zanim może stać się ekonomicznie opłacalne. Z tego względu CCS zostanie uwzględnione jako strategiczna technologia energetyczna w planie strategicznym w dziedzinie technologii energetycznych. Również z tego względu wyodrębniamy je w osobnym komunikacie w związku z wnioskiem legislacyjnym.
Jednocześnie z dalszymi wysiłkami w dziedzinie badań i rozwoju, UE musi przejść do etapu instalacji demonstracyjnych. Takie projekt zapewnią bezcenne doświadczenia. Umożliwią one nam optymalizację istniejących technologii oraz identyfikację i rozwiązanie pozostałych wyzwań.
Cel jest jasny: uruchomienie kilku instalacji demonstracyjnych dużych rozmiarów do 2015 r. w UE oraz wprowadzenie technologii do obrotu przed 2020 r. Nie uda się tego dokonać bez silnego wsparcia ze strony europejskiego sektora prywatnego i silnych, wspierających polityk rządowych. Komisja jest gotowa do przejęcia roli lidera, ale konieczne będzie uzyskanie pełnego wsparcia państw członkowskich i Parlamentu Europejskiego.
Chciałbym teraz przejść do kwestii energii atomowej. Z zadowoleniem zauważam, że państwa stanowisko w sprawie energii atomowej jest całkowicie zbieżne z wnioskami płynącymi z komunikatu w sprawie ramowego programu energetyki jądrowej, który uzyskał silne poparcie Komitetu Ekonomiczno-Społecznego.
Europejska Rada Konsultacyjna ds. Zarządzania Statystyką - Europejski komitet doradczy ds. wspólnotowej polityki informacji statystycznych (debata)
sprawozdaniem sporządzonym przez Sharon Bowles w imieniu Komisji Gospodarczej i Monetarnej w sprawie wniosku dotyczącego decyzji Parlamentu Europejskiego i Rady ustanawiającej Europejską Radę Konsultacyjną ds. Zarządzania Statystyką [http://ec.europa.eu/prelex/liste_resultats.cfm?CL=pl&ReqId=0&DocType=COM&DocYear=2006&DocNum=0599" - C6-0348/2006 - http://www.europarl.eu.int/oeil/FindByProcnum.do?lang=2&procnum=COD/2006/0199" ] (http://www.europarl.ep.ec/sides/getDoc.do?type=REPORT&reference=A6-2007-0327&language=PL&mode=XML" ), oraz
sprawozdaniem sporządzonym przez Ieke van den Burg w imieniu Komisji Gospodarczej i Monetarnej w sprawie wniosku dotyczącego decyzji Parlamentu Europejskiego i Rady o powołaniu Europejskiego Komitetu Doradczego ds. Wspólnotowej Polityki Informacji Statystycznej [http://ec.europa.eu/prelex/liste_resultats.cfm?CL=pl&ReqId=0&DocType=COM&DocYear=2006&DocNum=0653" - C6-0379/2006 - http://www.europarl.eu.int/oeil/FindByProcnum.do?lang=2&procnum=COD/2006/0217" ] (http://www.europarl.ep.ec/sides/getDoc.do?type=REPORT&reference=A6-2007-0328&language=PL&mode=XML" ).
komisarz. - (ES) Panie przewodniczący, szanowni państwo! W 2005 r. Komisja, przy wsparciu Rady i Parlamentu, rozpoczęła proces reformy systemu statystycznego w Unii Europejskiej, którego celem jest wzmocnienie niezależności, integralności i odpowiedzialności krajowych urzędów statystycznych we wszystkich państwach członkowskich Unii oraz, oczywiście, Eurostatu - Europejskiego Urzędu Statystycznego.
Pierwszym aspektem tego projektu było przyjęcie w maju 2005 r. Europejskiego Kodeksu Praktyk Statystycznych. Realizacja tego kodeksu zaowocowała ściślejszą współpracą między Eurostatem a krajowymi urzędami statystycznymi oraz zwiększoną wiarygodnością danych statystycznych zbieranych w różnych celach; jednakże w szczególności chciałbym zwrócić uwagę na jeden cel, który był przedmiotem trwającej tu od wielu lat debaty, czyli procedury nadmiernego długu publicznego.
Przedkładając propozycję kodeksu praktyk Komisja wydała również zalecenie, aby podejście autoregulujące zostało zrównoważone ustanowieniem systemu sprawozdawczości w celu monitorowania przestrzegania kodeksu. Dzięki temu powstała koncepcja ustanowienia zewnętrznego organu doradczego, odgrywającego aktywną rolę w monitorowaniu realizacji kodeksu praktyk w całym europejskim systemie statystycznym.
Jednocześnie Komisja zauważyła, że słusznym rozwiązaniem byłby przegląd funkcjonowania i składu Europejskiego Komitetu Doradczego ds. Informacji Statystycznych w Sferach Ekonomicznych i Społecznych, w celu zwiększenia jego skuteczności i umożliwienia mu odgrywania bardziej strategicznej roli. Rada ECOFIN i bardziej ogólnie krajowe władze statystyczne przyjęły oba zalecenia z zadowoleniem, a Komisja wdrożyła je w podwójnym wniosku w październiku zeszłego roku; obecnie dyskutujemy nad tymi wnioskami z szansą - i mam nadzieję uzyskać potwierdzenie, czy państwo zgadzacie się ze mną w tej sprawie - przyjęcia ich w pierwszym czytaniu.
W tym celu chciałbym szczególnie serdecznie podziękować dwóm sprawozdawczyniom, pani Bowles i pani Van den Burg, za ich pracę i jakość ich sprawozdań.
Ten proces wzmacniania europejskiego nadzoru statystycznego jest wspierany za pomocą nowego wniosku Komisji, przyjętego w dniu 16 października, czyli zaledwie kilka dni temu, dotyczącego przeglądu rozporządzenia w sprawie sporządzania statystyk europejskich. Ten wniosek podlega również zatwierdzeniu ze strony Rady i Parlamentu w procedurze współdecydowania, będziemy zatem mieć możliwość ponownego jego omawiania w najbliższych miesiącach.
Ten pakiet inicjatyw zapewni Unii nowoczesny, wiarygodny, skuteczny europejski system statystyczny, mogący zwiększyć zaufanie społeczne do oficjalnych danych statystycznych. Ponownie nawiązuję do debat, które w ostatnich latach często prowadziliśmy w tej Izbie, na temat znaczenia wiarygodnych danych budżetowych lub wiarygodnych danych dotyczących rachunków narodowych, PKB itp., lub konieczności dysponowania wskaźnikiem cen, któremu społeczeństwo może w pełni zaufać.
W odniesieniu do omawianego przez nas dziś wieczorem sprawozdania chciałbym po prostu zwrócić uwagę, że z naszego punktu widzenia korzystniejsze byłoby większe poszanowanie równowagi instytucjonalnej, zalecanej - według mojej opinii - w pierwotnym wniosku, w odniesieniu do powoływania członków Europejskiej Rady Konsultacyjnej ds. Zarządzania Statystyką oraz przygotowywania i przekazywania sprawozdań tej Rady. W każdym razie Komisja potwierdza, że poprawki do pierwotnego wniosku są niewątpliwie istotne, mają poparcie Rady i Parlamentu i nie zmieniają sedna naszych pierwotnych wniosków.
Z tego względu, panie przewodniczący, na zakończenie chciałbym ponownie podziękować sprawozdawczyniom oraz Komisji Spraw Gospodarczych i Monetarnych za ich doskonałą pracę i ciągłe wsparcie dla działań Komisji na rzecz modernizacji naszego systemu statystycznego oraz zwiększenia jego wiarygodności i siły.
sprawozdawczyni. - Panie przewodniczący! Ta decyzja dotyczy ustanowienia Europejskiej Rady Konsultacyjnej ds. Zarządzania Statystyką. Statystyki są wykorzystywane przez państwa członkowskie, UE, na szczeblu międzynarodowym i przez wiele innych zainteresowanych podmiotów do różnych celów. Na przykład są one wykorzystywane przez Europejski Bank Centralny do analiz ekonomicznych; Komisja, za pośrednictwem Eurostatu, sporządza statystyki przetwarzając dane publikowane przez państwa członkowskie.
Kilka lat temu pojawiły się wątpliwości dotyczące wiarygodności statystyk przedkładanych instytucjom UE przez niektóre państwa członkowskie i jasne było, że potrzebny jest jakiś rodzaj kontroli jakości. Jak już powiedział pan komisarz, w rezultacie sporządzono kodeks postępowania w procedurach statystycznych. Dla zapewnienia kontroli spójności i przestrzegania kodeksu praktyk, każdy krajowy urząd statystyczny jest poddawany niezależnemu przeglądowi, w którym udział biorą inne państwo członkowskie i Eurostat. Jako dodatkową kontrolę proponowano również ustanowienie niezależnej rady konsultacyjnej wysokiego szczebla. To ta rada, obecnie nazywana Europejską Radą Konsultacyjną ds. Zarządzania Statystyką, jest przedmiotem tego wniosku.
Słusznie należy stwierdzić, że wszystkie strony uważają przypisany Radzie stopień ingerencji za kwestię wrażliwą. Jestem wdzięczna obecnej prezydencji portugalskiej oraz poprzedzającej ją prezydencji niemieckiej, jak również Komisji, za szczerość okazaną mi w odniesieniu do tej wrażliwości. Oczywiście Parlament był zdecydowany, że rola Rady Konsultacyjnej musi polegać na czymś więcej, niż tylko przybijaniu pieczątek na sprawozdaniach Komisji. Jednakże udało się nam osiągnąć porozumienie w sprawie wyważonego i praktycznego wniosku, uwzględniającego w tej czy innej formie większość poprawek Parlamentu. Szczególnie się cieszę, że udało się nam uzgodnić z Radą, że konieczne jest wspieranie dialogu, nie tylko między Radą Konsultacyjną i tą Komisją Programu Statystycznego oraz Europejskim Komitetem Doradczym ds. Statystyki, ale również z zainteresowanymi organami państw członkowskich.
Rada Konsultacyjna będzie składać sprawozdania Parlamentowi i Radzie oraz uwzględni w swoim sprawozdaniu ocenę wdrażania przez nich kodeksu praktyk w całym europejskim systemie statystycznym. Rada Konsultacyjna będzie również doradzać Komisji w sprawie odpowiednich działań służących ułatwieniu wdrażania kodeksu praktyk w odniesieniu do Eurostatu i całego europejskiego systemu statystycznego. Ponadto będzie doradzać w zakresie informowania użytkowników i dostawców danych o kodeksie praktyk oraz jego uaktualnieniach. Ustanowiono również środki zapewniające niezależność Rady Konsultacyjnej i włączające Parlament w procedurę mianowań. A zatem po konsultacjach z Komisją, Rada wybiera, a Parlament zatwierdza nominację przewodniczącego Rady Konsultacyjnej. Parlament i Rada mianują po trzech członków Rady Konsultacyjnej. Przewodniczący nie może być aktualnie zatrudniony przez krajowy urząd statystyczny lub Komisję, albo piastować takiego stanowiska w okresie poprzednich dwóch lat. Rozważaliśmy zastosowanie podobnych zakazów w odniesieniu do wszystkich członków, ale w rzeczywistości nie jest to praktyczne. Jednakże dodaliśmy wymóg, aby Rada Konsultacyjna obejmowała zakres uzupełniających się umiejętności i doświadczeń. Istnieje klauzula przeglądu po trzech latach, jedynie na wypadek, gdybyśmy niewłaściwie ocenili równowagę, a sama Rada Konsultacyjna powinna mieć możliwość stwierdzenia, czy jest sparaliżowana, czy też nie. To da Radzie Konsultacyjnej i innym podmiotom odpowiednio dużo czasu, aby móc wskazać, czy procedury działają i są skuteczne, czy też konieczne są zmiany i dokonanie poważnego przeglądu.
Parlament, prezydencja portugalska i Komisja prowadziły bardzo efektywny dialog w tej sprawie, za co im dziękuję. Cieszę się, że mogę zrealizować ten wniosek w jednym czytaniu przy wsparciu ze strony sprawozdawców pomocniczych, którym również dziękuję.
sprawozdawczyni. - Panie przewodniczący! Chciałabym zacząć od dwóch wstępnych uwag. Po pierwsze, oczywiście dziedzina statystyki nie jest zbyt atrakcyjna i zawsze umieszcza się ją na koniec porządku obrad. Ale nieco mnie martwi, że zawsze pojawiają się politycy, posłowie do PE i inne osoby, które często narzekają na przepisy dotyczące statystyki. Jednakże kiedy pojawia się szansa na faktyczne usprawnienie czegoś, nie angażują się faktycznie aktywnie w poprawienie sytuacji.
Po drugie, mam nadzieję, że przynajmniej pan komisarz doceni fakt, że prowadzimy tę debatę. Stwierdziłyśmy to wspólnie z panią Bowles, ponieważ naszym zdaniem nie ma faktycznej potrzeby przeprowadzania debaty. Ale istotne jest podkreślenie, że państwo zrobiliście coś w dziedzinie statystyki, a to zagadnienie zasługuje na uwagę. A zatem mam nadzieję, że nie będą państwo mieli do nas pretensji o przetrzymywanie was tutaj o tak późnej porze.
Chciałabym zatem państwu pogratulować bardzo konkretnych działań, które państwo podjęliście wobec tego problemu ze statystyką, który pojawiał się kilkukrotnie w ostatnim okresie. Wiem, że musieliście państwo dokonać tego w ramach swobody politycznej udzielonej przez Radę, ponieważ jesteśmy świadomi, że Komisja Europejska nie może zobowiązać państw członkowskich do ustanowienia niezależnych urzędów statystycznych i nakazać im, w jaki sposób mają pracować i odnosić się do liczb i danych.
Ci ministrowie i posłowie do PE, którzy najgłośniej i najbardziej zdecydowanie narzekają na brak wiarygodności liczb podawanych przez innych, to te same osoby, które sprzeciwiają się ingerencji w ich sprawy i naruszaniu ich autonomii oraz sposobu postępowania ze statystyką To z tym problemem musicie sobie państwo poradzić.
Ale w tym kontekście uważam, że pańskim mądrym posunięciem, panie komisarzu, było przyjęcie pragmatycznego, oddolnego podejścia, skupienie się na niezależnych przeglądach i kodeksie praktyk oraz zreformowanie struktury zarządzającej systemem statystycznym poprzez utworzenie nowej rady zarządzającej wysokiego szczebla, o której wspominała pani Bowles, i przekształcenie istniejącego Europejskiego Komitetu Doradczego ds. Informacji Statystycznych w Sferach Ekonomicznych i Społecznych (CEIES), który zajmował się statystyką ekonomiczną i społeczną, w prostszy i mniejszy komitet doradczy o szerokim mandacie.
W sprawozdaniu moim i pani Bowles próbowałyśmy to jeszcze ulepszyć oraz poprzeć i wzmocnić podejście Komisji. Jednocześnie zapewniłyśmy również - zgodnie z państwa propozycją - aby te dwa nowe organy w rodzinie europejskiej mogły właściwie funkcjonować, przy większej niezależności wobec Komisji i Eurostatu.
Być może nie było to w pełni zgodne z intencjami Komisji; jednakże chciałabym wyrazić swoje uznanie dla dyrektora generalnego Eurostatu za bardzo szczodrą zgodę na to, że w zaprojektowanym przez nas systemie odebrałyśmy mu prawo głosu.
Chciałabym również wyrazić swoje uznanie dla prezydencji portugalskiej oraz dla pani Cordeiro za efektywny sposób przewodniczenia grupie roboczej Rady i negocjowanie z nami porozumienia w pierwszym czytaniu w tej sprawie. To była procedura bardzo efektywna oraz oszczędzająca czas i ograniczająca biurokrację. A zatem pan Hans-Peter Martin, który również zwrócił się o udzielenie głosu, może zapoznać się z przykładem, w jaki sposób potrafimy w bardzo skuteczny sposób poradzić sobie z taką procedurą współdecydowania.
Chciałabym bardzo krótko wspomnieć o elementach rady statystycznej, co zrobię na piśmie. Jeżeli przeczytają państwo akta, dowiedzą się państwo, w których miejscach dokonałyśmy zmian, a zatem nie będę tego tutaj powtarzać, lecz przypomnę o moim życzeniu, aby te dwa organy faktycznie wniosły nieco świadomości i trochę usprawnień do sposobu funkcjonowania systemu statystycznego oraz udostępniły nam faktycznie wiarygodne liczby i umożliwiły oparcie działań w zakresie gospodarki na wiarygodnych danych.
w imieniu grupy PPE-DE. - (FR) Panie przewodniczący, panie komisarzu, szanowni państwo! Usprawnienie europejskiego systemu statystycznego jest częścią szerszego zadania odpowiedniego zarządzania gospodarczego w Unii, w szczególności w odniesieniu do dostosowania paktu stabilności i wzrostu. Podzielam życzenie, wyrażone zarówno przez Komisję, jak i przez państwa członkowskie, aby podnieść jakość informacji statystycznej. Moim zdaniem określenie tego, co stanowi nadmierny deficyt, jest uzależnione od wiarygodności danych. Niewiarygodne dane stanowią zagrożenie dla całego paktu stabilności i wzrostu.
W zamian za elastyczność realizacji paktu, którą wprowadzono w drodze reformy przyjętej w marcu 2005 r. przez Radę Europejską, konieczne liczby muszą być niepodważalne i sprawdzalne. Elastyczność odgrywa istotną rolę również w obecnym kontekście rozszerzenia strefy euro. Musimy wyciągnąć wnioski z przeszłych doświadczeń! Unia Europejska była już zobowiązana do dokonania przeglądu statystyk odnoszących się do deficytów budżetowych i poziomu długu państw członkowskich; obecnie kilka państw członkowskich chce dołączyć do strefy euro, a zatem zwiększy się ilość informacji statystycznej wymagającej opracowania, podobnie jak ilość stron zaangażowanych w debaty.
Proponowane usprawnienie europejskiego systemu statystycznego służy uspokojeniu uzasadnionych zgłaszanych obaw, dotyczących ważności danych przekazywanych przez państwa członkowskie oraz systemu ich sprawdzania. Musimy postarać się, aby obawy nie rozprzestrzeniły się na cały system statystyczny i możliwości weryfikacji przez Eurostat danych budżetowych dostarczanych przez państwa członkowskie.
w imieniu grupy PSE. - (DE) Panie przewodniczący! Chciałbym powrócić do decyzji podjętej wczoraj po południu. Jednak muszę podać do protokołu, że ani Grupa Socjalistyczna Parlamentu Europejskiego, ani Europejska Partia Ludowa (Chrześcijańskich Demokratów) i Europejskich Demokratów, ani żadna inna grupa nie została poinformowana o chęci przyjęcia tym razem rezolucji w sprawie Rosji, nawet mimo tego, że wielokrotnie była ona odrzucana przez Konferencję Przewodniczących.
Oczywiście musimy odnotować tę decyzję. Jednakże chciałbym podać do protokołu - i poinformujemy także grupy, które o to się zwróciły, w szczególności Grupę Zielonych / Wolne Przymierze Europejskie i Grupę Porozumienia Liberałów i Demokratów na rzecz Europy - że nie zwracamy się o przyjęcie tej rezolucji teraz, ale na następnym posiedzeniu Parlamentu. Chciałbym po prostu podać to teraz do protokołu.
Oczywiście musimy formalnie przestrzegać przepisów. Jednakże chcielibyśmy powiedzieć, w imię słuszności, Zielonym i Liberałom, że chcemy, aby rezolucja ta została przyjęta na następnej sesji plenarnej, a nie w tym tygodniu. W każdym razie Grupa Socjalistyczna będzie głosować za jej przyjęciem i sądzę, że grupa PPE ma podobny zamiar.
w imieniu grupy PPE-DE. - (FR) Panie przewodniczący! W istocie w pełni popieram pana Swobodę, ponieważ nie powiedziano nam, a tym samym nie jesteśmy przygotowani na przyjęcie tej rezolucji w tym tygodniu. Nasza grupa, podobnie jak grupa PSE, nie wiedziała o tym i zwracamy się o przełożenie głosowania na następną sesję.
Dziękuję, odnotujemy państwa wniosek. Zostanie on przekazany innym grupom jako stosowny i zastanowimy się, jak rozwiązać tę kwestię.
Następnym punktem porządku obrad jest sprawozdanie Sahry Wagenknecht w imieniu Komisji Gospodarczej i Monetarnej w sprawie wkładu polityki podatkowej i celnej do strategii lizbońskiej.
sprawozdawczyni. - (DE) Panie przewodniczący, panie i panowie! Na pytanie, czy polityka podatkowa państw członkowskich obecnie wspiera wzrost, zatrudnienie i innowacje można niestety odpowiedzieć w dwóch słowach: nie wspiera! Poddanie się swobodnemu spadkowi stawek opodatkowania przynoszących wielkie zyski konglomeratom w prowadzonym w całej Europie wyścigu dumpingowym, w zamian za to żądając coraz większych kwot pieniędzy od średnio zarabiających osób, bezrobotnych i emerytów, jako konsumentów, nie wspiera wzrostu.
Opodatkowanie wynagrodzenia sumą, która jest wielokrotnie wyższa od stawki stosowanej w przypadku dochodu z aktywów, jeszcze bardziej zwiększając w ten sposób istniejącą pomiędzy nimi różnicę, nie wspiera wzrostu gospodarczego. Nieproporcjonalnie wysokie opodatkowanie małych przedsiębiorstw inwestycyjnych w stosunku do przedsiębiorstw spekulujących na aktywach, obligacjach i finansowych papierach pochodnych nie wspiera zatrudnienia. Jeśli przedsiębiorstwa wielonarodowe z bilansami obligacji państwowych są w stanie chować na później w swych sprawozdaniach najlepszą część środków na badania i rozwój, podczas gdy ci, którzy mieliby z nich skorzystać, nie mają takiej możliwości, nie wspiera to innowacji.
Mówiąc krótko: społecznie wyważona perspektywa i rozwój na pewno nie są w UE wspierane, ale są w rzeczywistości blokowane, podczas gdy w stosunku do tych, którzy zarabiają dużo, stawki podatkowe są coraz niższe i są oni "karmieni” jeszcze obficiej, podczas gdy ci, którzy już posiadają niewiele, muszą jeszcze głębiej sięgać do swych kieszeni. Taki rodzaj polityki podatkowej jest zgubny w odniesieniu do polityki ekonomicznej, nieproduktywny w odniesieniu do polityki wzrostu i katastrofalny w odniesieniu do polityki społecznej.
Wiem, że struktura krajowych systemów opodatkowania formalnie wciąż z pewnością znajduje się w zakresie kompetencji państw członkowskich, ale rzeczywistość jest nieco inna. Brak koordynacji na szczeblu UE w istocie oznacza - nawet w sektorze podatków bezpośrednich - że krajowe systemy opodatkowania w coraz większym stopniu nie są już opracowywane w oparciu o politykę, ale są formułowane i modulowane przez lodowaty system konkurencji podatkowej. Ten system może obejmować prosty mianownik: im bardziej mobilny jest czynnik, tym większy jest jego potencjał zakłóceń w stosunku do krajowych usług finansowych i tym szersza ulga podatkowa, oczywiście, którą on sam może zastosować.
Jeśli dochody rządu nie mają się wyczerpać całkowicie w tym procesie, sektory, które nie mają możliwości uniknięcia opodatkowania lub które mają z tym trudności, muszą być opodatkowane w jeszcze większym stopniu w celu wyrównania. Podatki są w związku z tym przesuwane - z zysków osób prawnych na zyski prywatne, a następnie z dochodów inwestycyjnych na dochody z pracy, które są nawet jeszcze mniej mobilne, z dochodów z wysoko wynagradzanego zatrudnienia na pracowników słabo wynagradzanych, którzy w związku z tym są mniej mobilni, a generalnie z dochodu i aktywów na konsumpcję. Fakt, że tak się właśnie dzieje - już od wieli lat i dekad - może być wyraźnie wykazany w oparciu o dane dotyczące wpływów podatkowych i stawek opodatkowania w UE. Nie tylko stawki wyznaczane przez przepisy prawne, ale także faktyczne stawki opodatkowania zysków korporacyjnych w UE spadły w ostatniej dekadzie o 10 punktów procentowych. Potwierdzają to wyniki wszystkich badań przeprowadzonych w tym zakresie.
Najwyższe stawki podatkowe zostały w rzeczywistości obniżone we wszystkich państwach członkowskich. W coraz większej liczbie państw członkowskich dochodowi z inwestycji prywatnych zapewnia się dużo większe preferencje niż dochodowi z zatrudnienia, z uwagi na przejście na podwójne systemy podatkowe. Akcyza wrasta nawet bardziej - z jednej strony z uwagi na podatki związane w ochroną środowiska, co dość często nie ma żadnego znaczącego efektu ekologicznego, nawet w przypadku braku alternatyw, a co w sposób oczywisty zubaża budżet, a z drugiej strony z uwagi na fakt, że podatek od wartości dodanej stale wzrasta i w coraz większej liczbie krajów zbliża się do górnej granicy uzgodnionej skali.
Taki rozwój nie jest dziełem przypadku. Jest on bezpośrednim wynikiem niekontrolowanej konkurencji podatkowej na jednolitym rynku wewnętrznym. Powinno to już nas skłonić do myślenia, że tendencja wzrostowa podatków od osób prawnych w UE znacznie przysłania podatki w całej OECD. Oznacza to, że stopy opodatkowania w UE obniżyły się znacznie bardziej niż w OECD jako całości.
Pokazuje to także wyraźnie, że wiele przypadków presji, jakie wywiera globalizacja, na które jest tak wiele skarg, nie urzeczywistnia się tutaj, ale że są to przypadki presji tworzone w ramach UE, a zatem także przykłady presji, które bardzo łatwo można byłoby przezwyciężyć, gdyby istniała taka wola. Bardzo stosownie moje pierwotne sprawozdanie zawierało wezwanie nie tylko do wprowadzenia wspólnej jednolitej podstawy opodatkowania osób prawnych, którą ono oczywiście wspiera, ale także minimalnych stawek opodatkowania w całej UE w zakresie zysków osób prawnych, które nie powinny być już przekraczane przez żaden kraj. Tylko minimalne stawki tego rodzaju umożliwiają w rzeczywistości zatrzymanie trendu wznoszącego w zakresie podatków od spółek.
Moje sprawozdanie zawierało wezwanie do wyższego opodatkowania w całej UE aktywów i transakcji finansowych, wezwanie do wyraźnego obniżenia stawek podatkowych od dochodów od przedstawicieli klas niższej i średniej, a wreszcie do odwrócenia zgubnego trendu przenoszenia w coraz większym stopniu podatków bezpośrednich w na podatki pośrednie i ponownego wywołania tendencji wzrostowej.
Niestety po głosowaniu Komisji Gospodarczej i Monetarnej tylko część tych wezwań została utrzymana. Natomiast moje sprawozdanie jest niczym pieśń pochwalna dla konkurencji podatkowej, kompletnie ignorując zgubne konsekwencje tej rzekomo zdrowej konkurencji podatkowej dla strony dochodowej budżetów UE, a w związku z tym dla sytuacji, w której znajdują się także miliony Europejczyków. Takie zmiany sprawiły, że moje sprawozdanie niestety bardzo wyraźnie wykazuje, czyje interesy są bliskie sercu większości członków Komisji Gospodarczej i Monetarnej, a zwłaszcza tych jej członków, którzy pochodzą z Grupy Porozumienia Liberałów i Demokratów na rzecz Europy i Grupy Europejskiej Partii Ludowej (Chrześcijańskich Demokratów) i Europejskich Demokratów, ponieważ jest oczywistym, kto korzysta z przeważających w UE systemów podatkowych.
Ponownie przedkładamy nasze najważniejsze wnioski jako poprawki na sesji plenarnej. Jeśli nie uda im się uzyskać większości głosów także tutaj, moja grupa będzie głosować przeciwko sprawozdaniu. Inna polityka podatkowa w UE, która minimalizuje społeczne kontrasty zamiast stale je wzmacniać - jak to czyni obecna polityka podatkowa - byłaby rzeczywiście możliwa i byłaby pilnie pożądana. Oznaczałoby to jednak, że przeważająca polityka prowadzona przez Komisję Europejską, a także poszczególne państwa członkowskie polegałaby w rzeczywistości na uwzględnianiu interesów większości Europejczyków, zgodnie z ich wiodącą zasadą, zamiast służyć jak dotychczas jako wykonawca interesów elity społeczeństwa. Doprowadziłoby to do jeszcze większej presji parlamentarnej i pozaparlamentarnej.
Będziemy nadal przeciwstawiać się tej presji, tak aby ewentualna niewysłowiona retoryka relacji, które są pod względem społecznym nie do zaakceptowania - a która charakteryzuje większość sprawozdań i obecnie jest także widoczna w sprawozdaniu w sprawie opodatkowania - nie była już w stanie zdobyć także większości głosów tej Izby.
komisarz. - Panie przewodniczący! Jestem naprawdę zadowolony, że mogę przedyskutować z państwem uwzględnienie polityki podatkowej i celnej w strategii lizbońskiej.
Jednym z najważniejszych priorytetów Unii Europejskiej jest poprawa jej konkurencyjności, jednocześnie zachowując jej model społeczny. Polityka podatkowa ma do odegrania ważną rolę w zakresie osiągnięcia celów dotyczących wzrostu i zatrudnienia. Z zadowoleniem przyjmuję zasadniczy przekaz pani sprawozdania, który jest jedną z form wsparcia dla inicjatyw Komisji w dziedzinie podatków. W szczególności zachęca ono do czynienia większych wysiłków w zakresie wspólnej jednolitej podstawy opodatkowania osób prawnych (CCCTB), wniosku dotyczącego systemu pilotażowego w zakresie opodatkowania państwa macierzystego, prowadzenia strategii w celu zapewnienia lepszej koordynacji systemów podatkowych państw członkowskich, w szczególności w zakresie opodatkowania niezrealizowanych zysków kapitałowych w przypadku zmiany siedziby lub miejsca zamieszkania dla celów podatkowych i transgranicznego wyrównywania strat przedsiębiorstwa, podejmowania prac przez wspólne forum cen transferowych, wspiera strategię mającą na celu zwalczanie oszustw podatkowych, pakiet VAT, obniżone stawki podatku VAT na usługi pracochłonne i opodatkowanie środowiskowe.
Wszystkie te kwestie są niezmiernie ważne. Stanowią one trzon podejścia Komisji do polityki podatkowej i wiele z nich było już dyskutowanych w kilku komisjach Parlamentu Europejskiego. Oczywistym jest, że spółki europejskie zasługują na system opodatkowania od osób prawnych dostosowany do stopnia ich aktualnej i potencjalnej integracji na szczeblu prowadzonej przez nie działalności transgranicznej w Europie. Jest to jedna z kluczowych kwestii ich przyszłej konkurencyjności. Zasadnicze znaczenie ma również to, aby inne przeszkody w zakresie podatków pośrednich zostały rozwiązane poprzez koordynację, nie tylko poprzez kosztowne rozstrzyganie sporów.
Jest tylko jeden aspekt sprawozdania, którego nie mogę poprzeć. Jest to ustęp 17 tego sprawozdania, a wersji aktualnej, w którym wezwano do odrzucenia strategii nakierowanej na ustalenie minimalnej stawki podatku na szczeblu Wspólnoty i zamiast niej przyjęcia ogólnego kodeksu postępowania. Dyskutowaliśmy nad tymi kwestiami, zajmując się wnioskiem w sprawie opodatkowania alkoholu i z całym należnym szacunkiem muszę powiedzieć, że Komisja nie zmieniła zdania.
Prawodawstwo wspólnotowe w zakresie podatku akcyzowego ma co do zasady ważną rolę do odegrania w celu zmniejszenia zakłóceń na rynku wewnętrznym, w celu ochrony zdrowia publicznego oraz dostosowania struktur konsumpcji do bardziej zrównoważanego pod względem środowiskowym zachowania. Komisja stanowczo uważa, ze stawki minimalne są konieczne do właściwego funkcjonowania rynku wewnętrznego poprzez zapewnienie państwom członkowskim bezpiecznej sieci, co zachęca wszystkie państwa członkowskie do rzeczywistego stosowania podatku akcyzowego i że stawki mają znaczenie. Mam nadzieję, że złożona poprawka, której celem jest zmiana ustępu 17, zostanie poparta przez większość posłów.
Chciałbym zakończyć trzema informacjami. Po pierwsze, wszyscy państwo wiedzą, że bardzo ciężko pracujemy nad wnioskiem legislacyjnym w sprawie CCCTB, który mam zamiar przedstawić państwu po przerwie letniej w 2008 r. Po drugie, w dziedzinie podatku VAT, Komisja w pełni popiera prezydencję portugalską w jej wysiłkach czynionych na rzecz osiągnięcia porozumienia w zakresie pakietu VAT, a także na rzecz dokonania znacznego postępu w zakresie szerszej debaty dotyczącej stawek podatku VAT przed końcem tego roku. Możemy także pracować nad zapewnieniem przyjęcia wniosku na rzecz przedłużenia obowiązywania pewnych odstępstw w nowych państwach członkowskich w zakresie obniżonych stawek podatku VAT. Ponadto nadal będziemy czynić intensywne wysiłki w celu zwalczania oszustw dotyczących podatku VAT i wkrótce przedłożymy wniosek w sprawie traktowania podatku VAT od usług finansowych, który zapewni sektorowi większą pewność prawa i unowocześnione zasady. Po trzecie, nadal jesteśmy przekonani do systemu minimalnych stawek podatku akcyzowego w celu zmniejszenia zakłóceń i wspierania uczciwej konkurencji na rynku wewnętrznym, aby przyczynić się do ochrony zdrowia publicznego i środowiska.
w imieniu grupy PPE-DE - Panie przewodniczący! Czasami w tej Izbie możemy rzeczywiście dostrzec polityczne różnice pomiędzy grupami, ale w tej kwestii różnica jest bardzo widoczna, ponieważ nie mogę zgodzić się ze sprawozdawczynią w odniesieniu do kwestii, jakie właśnie podniosła. Szanuję pracę, jaką wykonała, ale w tej kwestii mamy w pełni odmienne stanowisko co do tego, co powinna czynić Komisja.
Po pierwsze, sprawozdanie to dotyczy strategii lizbońskiej i tego, co powinniśmy uczynić, aby przywrócić europejską ogólną konkurencyjność. Jest to w rzeczywistości jedyna droga, aby zagwarantować dobrobyt Europie i jej obywatelom. Bez opodatkowania nie jest to możliwe. Opodatkowanie odgrywa zasadniczą rolę w tym względzie, prowadząc do konkurencyjności Europy.
Musimy pamiętać, że ogólne poziomy podatków w Europie wciąż sytuują się powyżej średniej OECD. W celu osiągnięcia niższego poziomu opodatkowania w Europie musimy stworzyć środowisko zachęcającego do inwestycji. Potrzebujemy większych inwestycji, szybszego wzrostu, i lepiej prosperujących przedsiębiorstw w Europie.
Zdrowa konkurencja podatkowa jest w tym względzie korzystna. Jest to ekonomiczny, oparty na rynku mechanizm przeciwko niepohamowanym decyzjom politycznym. Gdybyśmy mieli skuteczną konkurencję podatkową w Europie, rządy nie mogłyby stawiać przeszkód na drodze do jednolitego rynku. To jest to, czego chcemy: prawdziwy jednolity rynek bez przeszkód pochodzenia podatkowego. Z drugiej strony nie istnieje dowód, że skuteczna konkurencja podatkowa podkopałaby podstawy opodatkowania. Całkowity podatek dochodowy pozostał znacząco stabilny, dzięki zwiększeniu aktywności gospodarczej.
Jednakże istnienie 27 różnych systemów podatkowych stwarza problemy, zwłaszcza dla europejskich MŚP, które są tak istotne dla wzrostu. Zgodnie z badaniem przeprowadzonym przez KE w 2004 r. zachowanie zgodności z przepisami podatkowymi w przypadku MŚP kosztuje je około 2,6% przychodów ze sprzedaży i 31% uiszczonych podatków. A zatem jedna trzecia wszystkich podatków jest wydawana za zachowanie zgodności z przepisami podatkowymi. Wysoki udział kosztów zachowania zgodności z przepisami podatkowymi dla małych spółek jest dużą przeszkodą i dlatego musimy uczynić wszystko, co w naszej mocy, aby wezwać do zapewnienia możliwości transgranicznego wyrównywania strat przedsiębiorstwa, uproszczenia procedur celnych, wprowadzenia punktu kompleksowej kontroli w przypadku podatku VAT, projektu pilotażowego "Opodatkowanie według zasad państwa macierzystego” itd. Popieramy wszystko, co uczyniła Komisja w tym względzie.
Wreszcie, przedstawiciele branży pragną, aby system administracji podatkami był prawidłowo zarządzany i prosty. Musimy rozwiązać problemy cen transferowych, wyrównywania strat w całej UE i unikania podwójnego opodatkowania, a także obniżyć nasze koszty zachowania zgodności z przepisami podatkowymi. Z zadowoleniem przyjmujemy wniosek dotyczący wspólnej jednolitej podstawy opodatkowania osób prawnych (CCCTB) i fakt, że Komisja jest stanowcza i opracowała wniosek w sprawie CCCTB, ponieważ wyrównywanie strat jest tylko rozwiązaniem tymczasowym. Wreszcie, potrzebujemy jednolitej podstawy opodatkowania osób prawnych.
w imieniu grupy PSE. - (EL) Panie przewodniczący, panie komisarzu! Pani Wagenknecht wyszła z inicjatywą opracowania sprawozdania, które jest dowodem odwagi politycznej, aby naświetlić wymiar redystrybucyjny i społeczny polityki podatkowej. Dokument ten jest jednym z najważniejszych dowodów wykazujących, że debata dotycząca polityki podatkowej może stać się debatą ogólnoeuropejską.
Zobowiązanie do spełnienia celów lizbońskich, postanowień Paktu na rzecz stabilności i wzrostu, obowiązek zarządzania dochodami i redystrybucji dochodów z podatków, tak aby spełniały one cele spójności i rozwoju oraz ukończenie ustanawiania rynku wewnętrznego - wszytko to jest wystarczającym dowodem celu politycznego. Polityka podatkowa prowadzona przez państwa członkowskie nie może już być oparta wyłącznie i jedynie na kryteriach narodowych: dialog dotyczący opodatkowania staje się konieczny do wspierania większej koordynacji podatkowej w całej Europie.
Biorąc pod uwagę ten dialog, który umożliwił znaczną współpracę pomiędzy sprawozdawcami pomocniczymi wszystkich grup politycznych, skoncentrowaliśmy się na następujących kwestiach o zasadniczym znaczeniu. Po pierwsze, w odniesieniu do konkurencji podatkowej, nie uważamy, że celem powinno być ograniczenie zasady konkurencji podatkowej, ponieważ byłoby to równoznaczne z cenzurowaniem polityki prowadzonej przez niektóre państwa członkowskie. Ze względu na brak wspólnych przepisów dotyczących polityki podatkowej, konkurencja podatkowa dzięki oferowaniu niskich stawek podatkowych stwarza problemy. Dotyczy do także innych sektorów runku wewnętrznego, jednakże konkurencja podatkowa może zapewnić konkurencyjność i poprawić wydajność gospodarek krajowych, a także gospodarki Europy jako całości, pod warunkiem że zostaną wprowadzone przepisy ograniczające szkodliwą konkurencję.
Drugą kwestią, na jakiej się skupiliśmy była relacja pomiędzy opodatkowaniem bezpośrednim i pośrednim. W państwach członkowskich ostatnio zaobserwowano trend w kierunku wzrostu podatków pośrednich, w większości przypadków w celu pokrycia deficytu fiskalnego. Stanowi to jednak ciężar dla konsumentów, a rynek pozostaje poza kontrolą.
Wyniki nieformalnego szczytu gów państw i szefów rządów (Lizbona, 18-19 października 2007 r.) (debata)
Kolejnym punktem porządku dziennego są oświadczenia Rady i Komisji Europejskiej w sprawie przygotowań do nieformalnego szczytu głów państw i szefów rządów w Lizbonie. Chciałbym gorąco powitać przewodniczącego Rady UE oraz premiera Portugalii José Sócratesa. Bardzo gorąco panów witam dzisiaj w Parlamencie Europejskim.
Oczywiście równie gorąco pragnę powitać przewodniczącego Komisji Europejskiej, José Manuela Durão Barroso, i dziękuję mu za jego pracę na rzecz szczytu europejskiego.
Panie i panowie! Zanim otworzę debatę chciałbym - i wcale nie pragnę niczego pominąć - szczerze podziękować prezydencji portugalskiej za jej ogromny wkład i jej sukces osiągnięty w czwartek około 1 w nocy, kiedy to zatwierdziła Traktat o Unii Europejskiej i Traktat o funkcjonowaniu Unii Europejskiej.
Jest to wspaniałe osiągnięcie dla Unii Europejskiej i wspaniałe osiągnięcie dla nas. W imieniu Parlamentu Europejskiego chciałbym dodać, że bez Parlamentu Europejskiego nie znajdowalibyśmy się obecnie w tym miejscu, w którym się znajdujemy. Jest to także wspaniałe osiągnięcie dla nas wszystkich, ponieważ Traktat był i jest najwyższym priorytetem dla Parlamentu Europejskiego, jeśli naszym zamiarem jest czynienie postępów i zwycięstwo w zakresie tego Traktatu.
Wraz z tymi gratulacjami dla prezydencji portugalskiej, a także dla Komisji - i widzę tutaj panią komisarz Wallström, która także w znaczącym stopniu przyczyniła się do osiągnięcia tego wyniku, obok przewodniczącego Komisji - wielką radość sprawia mi przekazanie głosu panu przewodniczącemu Rady UE, José Sócratesowi. Serdecznie witamy w Parlamencie Europejskim.
urzędujący przewodniczący Rady. - (PT) Panie przewodniczący, panie przewodniczący Komisji, panie i panowie! Proszę pozwolić mi zadedykować moje pierwsze wygłoszone dzisiaj słowa pamięci mojego przyjaciela. Pamięci posła do PE Fausto Correia, który zmarł kilka dni temu. Umarł w młodym wieku. Jego śmierć jest oczywiście wielką stratą nie tylko dla Parlamentu Europejskiego, ale także dla Portugalskiej Partii Socjalistycznej.
Fausto Correia był wspaniałą osobą zarówno jako polityk, jak i człowiek. Wszyscy państwo mieli okazję go poznać. Był inteligentnym politykiem, otwartym, zawsze zaangażowanym w szlachetne idee europejskie. Jednakże szczególnie chciałbym podkreślić tutaj jego cechy takie jak wspaniałomyślność, współczucie i tolerancję. W istocie to nasze cechy jako człowieka nadają znaczenie naszemu życiu politycznemu.
Jego odejście jest dla mnie osobistą stratą, stratą starego przyjaciela, z którym dzieliłem wiele chwil mojego życia i będzie mi go bardzo brakować.
Panie i panowie! Kiedy przedstawiłem trzy miesiące temu program prezydencji portugalskiej tej Izbie, bardzo wyraźnie stwierdziłem, co będzie najważniejszym wyzwaniem - najważniejszym priorytetem - prezydencji portugalskiej: opracowanie i osiągnięcie porozumienia w sprawie nowego Traktatu, kończąc w ten sposób sześcioletni okres impasu w debacie instytucjonalnej, w jakim pogrążona jest Unia Europejska.
W związku z tym dzisiaj z wielką satysfakcją zwracam się do Izby, aby przedstawić porozumienie osiągnięte przez międzyrządową konferencję w dniu 18 października. Porozumienie stanowiło postawę dla nowego traktatu lizbońskiego. Traktat zostanie podpisany w dniu 13 grudnia w mieście, którego nazwę nosi.
Prezydencja portugalska rozpoczęła swą działalność od zadania przekształcenia mandatu, jaki odziedziczyliśmy po prezydencji niemieckiej - który był, jak wcześniej stwierdziliśmy szczególnie klarowny i precyzyjny - w celu przekształcenia tego mandatu w nowy Traktat. To była nasza misja.
Porozumienie, jakie osiągnęliśmy, potwierdza, że metoda i kalendarz prac, jakie określiliśmy na początku naszej prezydencji, były prawidłowe. Konieczne było - jak powiedziałem państwu na początku prezydencji - wykonanie ogromnej pracy podczas czerwcowego posiedzenia Rady, aby spróbować ukończyć prace nad Traktatem w grudniu, co niektórzy popierali, ale w październiku, na nieformalnym posiedzeniu Rady. I mieliśmy rację.
Prawda jest taka, że odbyliśmy najszybszą konferencję międzyrządową w historii Unii Europejskiej w sprawie rewizji Traktatu. Rozpoczęliśmy w dniu 23 czerwca i zakończyliśmy w dniu 18 października.
Kiedy historia Traktatu zostanie spisana lepiej zrozumiemy znaczenie tej decyzji politycznej, czyli nie odkładania do końca roku zadania, które byliśmy w stanie zakończyć wcześniej. Europa potrzebowała szybkiego porozumienia i do właśnie otrzymała. Europa potrzebowała przejawu zaufania i to właśnie otrzymała. Europa potrzebowała ukierunkowania na przyszłość i to zostało uczynione.
Pracowaliśmy szybko z wszystkimi państwami członkowskimi, które bez wyjątku wykazały się kreatywnością i wolą przezwyciężenia pozostałych trudności. Umożliwiło nam to przedstawienie pełnego tekstu Traktatu w dniu 3 października, i znacznie przybliżyło nas do naszego celu.
Kwestie, które pozostały do rozpatrzenia podczas szczytu lizbońskiego, były nieliczne, chociaż oczywiście polityczne wrażliwe. W tym kontekście nasza strategią była próba osiągnięcia porozumienia podczas pierwszego dnia szczytu. Wydawało nam się to nie tylko możliwe, ale także bardzo pożądane, ponieważ pozwoliłoby to wysłać wyraźny sygnał do Europy. Sygnał, że UE jest zdolna do podejmowania szybkich decyzji, nawet decyzji, które każdy uważa za trudne. Ponadto bardzo ważne było, że powinniśmy być w stanie rozwiązać te kwestie instytucjonalne podczas pierwszego dnia nieformalnego posiedzenia Rady, a podczas drugiego, po podjęciu tej decyzji, przedyskutować globalizację i sposób, w jaki Europa powinna zajmować się kwestiami globalnymi.
A zatem w Lizbonie możliwe było osiągnięcie porozumienia w odniesieniu do następujących kwestii, umożliwiając nam sfinalizowanie porozumienia w sprawie Traktatu:
Po pierwsze w odniesieniu do klauzuli Joanina i w tym przypadku porozumienie zostało osiągnięte na dwóch poziomach:
deklaracji związanej z systemem podejmowania decyzji w Radzie w drodze kwalifikowanej większości głosów, która wyjaśnia aktualny mechanizm ochronny Joanina;
dodatkowego protokołu, który określa, w jaki sposób ten mechanizm dotyczący konsensusu w Radzie Europejskiej, może być zmieniony lub odwołany. Jak miałem możliwość powiedzieć wcześniej, kwestia Joaniny, jak dostrzegłem w porozumieniu osiągniętym na ostatnim posiedzeniu Rady, wymagała, aby klauzula ta była prawnie wiążąca, ale nie wymagała, aby była ona zawarta w traktacie. Rozwiązanie, jakie przejęliśmy, deklaracja plus protokół gwarantujący, że decyzja w sprawie Joaniny może być zmieniona tylko poprzez osiągnięcie konsensusu, wdawało nam się rozwiązaniem, które było najbardziej stosowne w świetle ostatniego porozumienia.
W związku z tym dostarczyliśmy gwarancji w zakresie kompromisu Joanina, nie podkopując integralności procesu podejmowania decyzji kwalifikowaną większością głosów.
Istniała także potrzeba rozwiązania kwestii politycznej w odniesieniu do liczby rzeczników generalnych w Trybunale Sprawiedliwości. Przyjęto deklarację w tym celu, aby Rada zatwierdziła każdy wniosek Trybunału Sprawiedliwości dotyczący zwiększenia liczby rzeczników generalnych o trzech (jedenastu zamiast ośmiu). W każdym razie, Polska będzie mieć stałego rzecznika generalnego, a nie będzie uczestniczyć w systemie rotacyjnym, a jednocześnie istniejący system rotacyjny będzie obejmował rotację pięciu rzeczników generalnych w zamian za obecnych trzech.
W odniesieniu do nominacji wysokich przedstawicieli Unii do spraw zagranicznych i polityki bezpieczeństwa uzgodniliśmy deklarację mającą na celu włączenie Parlamentu Europejskiego w proces decyzyjny nawet na pierwszym etapie, od stycznia 2009 r., poprzez odpowiednie kontakty.
Konferencja także zatwierdziła deklarację wyjaśniającą podział kompetencji pomiędzy Unią i państwami członkowskimi, jak przewidziano w traktatach.
Wreszcie, kwestia składu Parlamentu Europejskiego. Jak państwo wiedzą, art. 9a Traktatu o Unii Europejskiej został zmieniony w ten sposób, że liczba połów do PE nie powinna przekraczać siedemset pięćdziesiąt, plus przewodniczący, czyli 751, zachowując proporcjonalność degresywną.
pierwsza zawierała oświadczenie, że dodatkowe miejsce w Parlamencie Europejskim zostanie przyznane Włochom;
druga gwarantowała, że Rada Europejska udzieli politycznej zgody na skład Parlamentu Europejskiego, w oparciu o wniosek samego Parlamentu.
A zatem Rada zatwierdziła kryteria przedstawione przez Parlament i przedstawiła to, co według niej było akceptowalnym dostosowaniem, w celu dostosowania obecnych ram w okresie 2009-2010.
Panie i panowie! Za zgodą grup politycznych oraz zgodnie z postanowieniami naszego Regulaminu proponuję wprowadzenie następujących zmian w porządku obrad trwającej sesji.
Po pierwsze proponuję, by głosowanie w sprawie wniosków dotyczących rezolucji złożonych na zakończenie debaty w sprawie szczytu UE-Rosja zostało przeniesione na kolejną sesję w Brukseli.
w imieniu grupy ALDE. - Panie przewodniczący! Pragnę zabrać głos w celu złożenia wniosku w sprawie przestrzegania Regulaminu w oparciu o art. 166, a także powołując się na art. 45, 77, 89, 113 oraz 155 Regulaminu. Wczoraj podjęliśmy decyzję o przyjęciu rezolucji w sprawie szczytu UE-Rosja w tym tygodniu i w opinii mojej grupy powinniśmy się tego trzymać. Zdaję sobie sprawę, że podjęto próby dążące do ponownego poddania tej decyzji pod głosowanie, lecz mam nadzieję, że niniejsza Izba z rozwagą porzuci tak zawężone podejście do polityki.
w imieniu grupy PSE. - (DE) Panie przewodniczący! Sprawa ta dotyczy teraz także posłów. Nie zostaliśmy powiadomieni o tym zastosowaniu. Wczoraj doszło do pewnych problemów z komunikacją. Ani Grupa Europejskiej Partii Ludowej (Chrześcijańscy Demokraci) i Europejskich Demokratów, ani moja grupa nie zostały powiadomione o tym wniosku. Z tego też względu poczuliśmy się niejako pominięci i wstrzymaliśmy się od głosowania. Obaj - to jest poseł Daul i ja - dziś rano zaproponowaliśmy, że starannie opracujemy tę rezolucję. Przyjmujemy do wiadomości pragnienie rezolucji i akceptujemy je pod warunkiem, że zostanie ona przez nas starannie opracowana. Po zakończeniu szczytu będziemy w posiadaniu wszelkich dostępnych informacji, stąd też odroczenie projektu do zakończenia szczytu.
w imieniu grupy Verts/ALE. - (DE) Panie przewodniczący! Nie wiem, jak sprawna jest komunikacja w dużych grupach. Zawsze twierdziliśmy, że pragniemy rezolucji - a sekretarze generalni byli o tym informowani. Stwierdziliśmy, że w razie państwa sprzeciwu zrobimy to podczas głosowania w poniedziałek rano, zgodnie z przysługującym nam prawem. Zawsze tak twierdziliśmy, a jeśli panu tego nie przekazano, to nie nasz, lecz pański problem.
Co się zaś tyczy treści: w ostatnich tygodniach w Rosji przyjęto na przykład nową ustawę przeciw ekstremistom, która wyraźnie ogranicza wolność prasy oraz wolność słowa. Dlatego też pragniemy, by rezolucja została przyjęta przed szczytem, aby za pomocą tej rezolucji UE mogła przedstawić nasze stanowisko dotyczące sytuacji w Rosji. Nadal będziemy mogli sporządzić rezolucję dotyczącą wyników po zakończeniu szczytu, lecz ten Parlament, jeśli pragnie być polityczny, powinien również przed szczytem przyjąć większością głosów polityczną wolność wypowiedzi, aby pokazać Rosji, co my tutaj, w Parlamencie Europejskim, sądzimy na temat wolności i demokracji.
(DE) Panie przewodniczący! Wszyscy z pewnością byśmy się do tego przychylili. Poseł Cohn-Bendit wyraził dokładnie to, co wszyscy sądzimy. Jednakże obowiązuje nas w tej Izbie regulamin, i to nie po to, by utrudniać ludziom życie, lecz po prostu dlatego, że duże grupy, liczące znacznie ponad 200 posłów, borykają się także z trudnościami, które są być może w mniejszym stopniu obecne w pańskiej mniej licznej grupie, panie pośle Cohn-Bendit, a mianowicie, że musimy mieć możliwość wzajemnej konsultacji. Jeśli zsumujemy liczbę posłów z Grupy Europejskiej Partii Ludowej (Chrześcijańscy Demokraci) i Europejskich Demokratów z liczbą posłów z mojej grupy, otrzymamy grupę liczącą dużo ponad 450 posłów w tej Izbie, która potrzebuje nieco czasu na konsultacje.
Zatem chciałbym przedstawić następującą propozycję: tym, o czym mówił tu poseł Cohn-Bendit, tj. o przekazaniu stronie rosyjskiej, że uważamy tę ustawę za niesprawiedliwą oraz że powinna ona być wycofana, mogłaby zająć się od tego momentu Komisja i Rada. Jest to z pewnością oświadczenie woli całego Parlamentu Europejskiego, czego jasnym wyrazem była ta dyskusja.
Niemniej rezolucja, która zawiera 60-70 punktów, także musi być w pewnym stopniu omówiona i tylko tak postępując, osiągniemy właściwy rezultat. Domagamy się zatem debaty, projektu rezolucji, a następnie głosowania na kolejnym posiedzeniu. To naprawdę uczciwy kompromis. Proszę o jego zatwierdzenie!
Panie i panowie! Zgodnie z Regulaminem, wniosek, w sprawie którego zabrał głos poseł Watson, jest słuszny i jasno określony w Regulaminie. Nie ulega jednak wątpliwości, że mamy do czynienia w tej kwestii z różnicą poglądów.
Zgodnie z Regulaminem rozwiążemy ten problem w jedyny możliwy sposób, czyli na podstawie zasady suwerenności Parlamentu. Przeprowadzimy zatem dwa głosowania: w pierwszym głosowaniu zadecydujemy, czy pragną państwo poddawać tę kwestię pod głosowanie. Jeśli wynik głosowania będzie negatywny, pozostawimy porządek dzienny w obecnej postaci i nie zostaną wprowadzone żadne zmiany. Jeśli opowiedzą się państwo na rzecz głosowania, wówczas poddamy ten punkt pod głosowanie, odnosząc się do tego, czy głosowanie nad projektami rezolucji będzie opóźnione czy też nie.
Tym samym poddaję pod głosowanie kwestię, czy Parlament życzy sobie, by w tej sprawie odbyło się głosowanie.
W takim razie poddaję pod głosowanie przedstawioną przeze mnie propozycję przeniesienia głosowania nad projektami rezolucji w sprawie szczytu UE-Rosja na następną sesję w Brukseli. Osoby, które zagłosują za, opowiedzą się za przeniesieniem tego głosowania na następną sesję, a osoby, które zagłosują przeciw, opowiedzą się za pozostawieniem porządku dziennego w obecnej postaci.
Po drugie zwracam się z wnioskiem, by następujące dwa sprawozdania, obecnie wpisane do debaty w czwartek, w godz. 15.00-16.00, zostały wpisane bezpośrednio do głosowań w czwartek o godz. 12.00:
sprawozdanie Margie Sudre, w imieniu Komisji Rybołówstwa, w sprawie zmienionego wniosku dotyczącego rozporządzenia Rady w sprawie zawarcia Umowy o partnerstwie w sprawie połowów pomiędzy Wspólnotą Europejską a Republiką Madagaskaru - C6-0064/2007 - oraz
sprawozdanie Emanuela Jardima Fernandesa, w imieniu Komisji Rybołówstwa, w sprawie wniosku dotyczącego rozporządzenia Rady w sprawie zawarcia Umowy o partnerstwie w sprawie połowów między Wspólnotą Europejską a Republiką Mozambiku - C6-0284/2007 -.
Jeśli nie ma żadnych uwag, głosowania zostaną włączone bezpośrednio do głosowania w czwartek o godz. 12.00.
Panie przewodniczący! Pragnę zabrać głos w celu złożenia wniosku w sprawie przestrzegania Regulaminu w oparciu o tę samą podstawę prawną co w przypadku posła Watsona. Chciałbym jedynie zaznaczyć, że odbyliśmy niezwykle ważną debatę na temat zwiększenia demokracji w UE. Taka taktyka, która najwyraźniej okazała się skuteczna, dowodzi, że demokracja, nawet w tym Parlamencie, wymaga dalszego rozwoju. Mogę przyznać - jako członek licznej grupy, PPE-DE, będąc niezwykle dumny z bycia jej członkiem - że winą za niezawarcie rezolucji zostały obarczone inne grupy. Później dowiedziałem się, że było to wynikiem porozumienia dwóch licznych grup. Taki sposób postępowania jest rzecz jasna niezadowalający.
Przyjmuję tę decyzję. Natomiast moim praktycznym zaleceniem, które do pana kieruję, panie przewodniczący, jest aby zapewniono, by urzędujący przewodniczący Rady oraz przewodniczący Komisji przedstawili prezydentowi Putinowi pełen zapis debaty na temat szczytu UE-Rosja w czasie trwania szczytu, a nie po jego zakończeniu.
- (FR)Panie przewodniczący! Jeśli chodzi o wpisanie sprawozdań w sprawie połowów, to nie wiem, czy to błąd w tłumaczeniu, lecz powiedział pan, że będą one poddane pod głosowanie z debatą oraz że są przewidziane w porządku obrad na czwartek rano. Zostaną one poddane pod głosowanie bez debaty. Dlatego też wydaje mi się, że był to błąd w tłumaczeniu.
Panie i panowie! Proponujemy, by zostały one wpisane bezpośrednio do głosowania w czwartek o godz. 12.00. Obecnie są one wpisane z debatą na czwartek w godz. 15.00-16.00. Proponujemy zatem, by zostały one wpisane do głosowania bez debaty w czwartek o godz. 12.00.
Panie przewodniczący! Pragnę zabrać głos w celu złożenia wniosku w sprawie przestrzegania Regulaminu na mocy art. 166 Regulaminu, aby odnieść się do art. 37 ust. 1 Regulaminu PE.
Art. 37 ust. 1 dotyczy dostępu do dokumentów oraz informowania Parlamentu. Przed głosowaniem w sprawie pestycydów wielu posłów tej Izby, o ile nie wszyscy, zostało zalanych e-mailami, w których zwracano się do nas o poparcie w głosowaniu poprawek idących znacznie dalej niż by sobie tego od nas życzyła Komisja. Wspomniane e-maile pochodziły od organizacji "Pesticide Watch”, której organizacje przynależące otrzymały znaczne kwoty środków od Komisji Europejskiej - w istocie części 11,7 mln euro przeznaczonych w ciągu ostatnich dwóch lat w ramach pozycji budżetowej dotyczącej programu działań Wspólnoty popierającego organizacje pozarządowe działające głównie w zakresie ochrony środowiska oraz programu Life+.
Czy mogę zwrócić się, na mocy art. 37 ust. 1, o przedstawienie wszelkiej korespondencji wymienianej pomiędzy Komisją a tymi organizacjami pozarządowymi, które lobbowały u nas w tych wszystkich sprawach? To lobbowanie u urzędników z pewnością przyczyniło się do zwiększenia liczby otrzymywanych przez posłów do PE e-maili, lecz bez wątpienia jest to niewłaściwe, by jedna DG Komisji wykorzystywała znaczne sumy pieniędzy podatników i nadużywała roli organizacji pozarządowych, próbując wpłynąć na poglądy parlamentarzystów oraz głównej DG Komisji odpowiedzialnej w tej kwestii.
Panie przewodniczący! W ramach wniosku w sprawie przestrzegania Regulaminu to kompletna porażka i musimy przejść do w pełni elektronicznego głosowania. To po prostu niedorzeczne!
Panie pośle Booth, to nie jest żadna porażka. Wystąpiły pewne nieprawidłowości, co z punktu widzenia statystyki jest naturalne w tak długich głosowaniach. Niedorzeczne są wystąpienia takie jak pańskie.
Panie przewodniczący! W ramach wniosku w sprawie przestrzegania Regulaminu nie chciałbym przedłużać, choć pana uprzejmość nie pozwala, by to powiedzieć, lecz istnieje artykuł, który zezwala przewodniczącemu na przeprowadzenie głosowania w przypadku tak długiego głosowania - osiem stron trzydziestu odrębnych głosowań - w celu zwrócenia się do Izby o odesłanie sprawozdania z powrotem do komisji celem jego rozpatrzenia oraz ponownego przedstawienia. Uważam, że artykuł ten powinien być przez nas częściej stosowany.
w imieniu grupy PSE. - (DE) Panie przewodniczący! Wykonał pan porządną pracę i zasłużył pan na porządny obiad, tak jak i my. Powinniśmy przełożyć głosowanie na jutro.
w imieniu grupy PPE-DE. - (FR) Panie przewodniczący! Jest godz. 14.00, powinniśmy wstrzymać głosowanie. Żałuję, niezmiernie żałuję, że takie sprawozdanie może znaleźć się na posiedzeniu plenarnym. Proponuję, by następnym razem komisja włożyła w to więcej pracy oraz by w przyszłości, w ramach planowanej reformy Parlamentu, zasady te zostały poddane przeglądowi. Nie możemy tak dalej pracować.
(FR) Panie przewodniczący! Zgadzam się z wypowiedzią pana posła, lecz powinien on przyznać, że to jego grupa nie uszanowała prac komisji i dzisiaj złożyła tu wszystkie poprawki.
(IT) Panie przewodniczący, panie i panowie! W ramach tego wniosku, według posła Cohn-Bendita, komisja podjęła decyzję bardzo wyraźną większością, a Izba tak usilnie pracowała, by sprzeciwić się tej decyzji, że graniczy to z obstrukcjonizmem. Taka jest prawda o tej sytuacji. Zatem nie jest to kwestia proceduralna, lecz kwestia postawy politycznej.
Panie i panowie! Mieliśmy do czynienia za splotem dwóch niefortunnych okoliczności. Po pierwsze odbyliśmy bardzo długą poprzedzającą debatę, przez którą doszło do opóźnienia głosowania, a po drugie dzisiaj miało miejsce jedno z najobszerniejszych głosowań w tej sesji.
Dlatego też przystąpimy do zawieszenia głosowania na tym etapie oraz pragnę państwu podziękować za współpracę.
na piśmie. - (PT) Konwencja ta - która ma na celu wyznaczenie obowiązków stron w odniesieniu do oceny oddziaływania na środowisko niektórych działań na wczesnym etapie planowania oraz nakłada na państwa obowiązek powiadamiania i konsultacji w odniesieniu do wszelkich ważnych projektów, które mogą wywrzeć znaczące niekorzystne transgraniczne skutki dla środowiska - została podpisana przez Wspólnotę i jej państwa członkowskie w dniu 26 lutego 1991 r. i zatwierdzona przez Wspólnotę w dniu 27 czerwca 1997 r.
Parlament zatwierdził część poprawek, a zwłaszcza poprawkę dotyczącą rozszerzenia definicji "opinii publicznej” zawartej w art. 1 pkt (x) konwencji w celu wyjaśnienia, że opinia publiczna, która może uczestniczyć w procedurach w ramach konwencji obejmuje społeczeństwo obywatelskie, w szczególności organizacje pozarządowe oraz poprawkę, która umożliwia przystąpienie do konwencji państw niebędących członkami EKG pod warunkiem zatwierdzenia podczas spotkania stron, co zasługuje na nasze poparcie.
Pozostałe poprawki wydają się nam mniej istotne. Co do zasady nie uważam, by stwarzały one jakiekolwiek problemy.
Dlatego też zgodziliśmy się ze sprawozdawcą i poparliśmy w głosowaniu to sprawozdanie.
na piśmie - (EL) To krótkie sprawozdanie zawiera poważne luki, które umniejszają znaczenie tego problemu.
Przepisy prawne regulujące ochronę środowiska naturalnego to kompromis pomiędzy potrzebą jego ochrony a dążeniem wielkich firm do bezwzględnej maksymalizacji ich nadmiernych zysków. Obawa o zyski sprawia, że konkurencyjność koncernów międzynarodowych zyskuje pierwszeństwo przed wszystkim innym. Przejawami tego są:
i. Protokół z Kioto, w którym wyróżnia się handel zanieczyszczeniami.
ii. ogół ram legislacyjnych, który sprzyja wykorzystaniu oraz rozwojowi organizmów modyfikowanych genetycznie.
iii. prawodawstwo dotyczące monitorowania stosowania substancji chemicznych w produktach konsumpcyjnych w dozwolonym stopniu. Opracowanie tego prawodawstwa trwało aż 40 lat, chociaż naturalnie ma ono wiele wyjątków, od 1967 r. (dyrektywa 67/458/EWG) do 2007 r., kiedy to zaczęło obowiązywać rozporządzenie REACH.
iv. wciąż bardzo niekompletne ramy legislacyjne dla zintegrowanego zarządzania odpadami promieniotwórczymi.
Niemniej międzynarodowe koncerny mogą działać ze szkodą dla środowiska. Muszą jedynie ponieść pewne grzywny, które stanowią bardzo niewielką część ich dodatkowych zysków pochodzących z niszczycielskich działań wobec środowiska naturalnego. To dowodzi słuszności powiedzenia, że kto płaci, ten wymaga.
Uważamy, że są to poważne braki. Niezbędne jest krótkie, lecz znaczące odniesienie do tych kwestii.
na piśmie. - (PT) Konwencja o ochronie interesów finansowych Wspólnot Europejskich wraz z dołączonymi do niej protokołami znajduje się w wykazie konwencji i protokołów w dziedzinie wymiaru sprawiedliwości oraz spraw wewnętrznych zawartym w Załączniku I do Aktu Przystąpienia.
Konwencja wraz z protokołami zostały przyjęte w 1996 r. w celu utworzenia wspólnej podstawy dla ochrony interesów finansowych Wspólnoty w ramach prawa karnego i weszła w życie w 2002 r. po ratyfikacji przez wówczas 15 państw członkowskich.
Dla uniknięcia straty czasu i wysiłku na żmudne negocjacje, zawarcie i ratyfikację (przez 27 państw członkowskich) specjalnych protokołów o przystąpieniu do wszystkich konwencji, Akt przystąpienia Bułgarii i Rumunii wprowadził uproszczony system przystępowania do konwencji (i protokołów) zawartych przez państwa członkowskie na podstawie art. 34 TUE lub art. 293 TWE.
Z tego względu popieram wniosek dotyczący decyzji Rady, który upraszcza określenie daty wejścia w życie tej konwencji w odniesieniu do Bułgarii i Rumunii.
na piśmie. - (LT) Pragnę poruszyć kwestię pakietu dwóch dokumentów - wniosku Komisji oraz decyzji Rady w sprawie rozwoju infrastruktury systemu informacyjnego Schengen oraz jego wdrożenia i zarządzania. Poparłam w głosowaniu obie rezolucje i uważam je za niezwykle istotne dokumenty prawodawcze UE.
Z żalem przyjmuję, że uruchomienie SIS II ulega ciągłym opóźnieniom. Mamy tak duży poślizg, że niezwykle istotne jest znalezienie wyjścia z tej sytuacji, które umożliwi nam na korzystanie z sieci SIS 1+ po dniu 13 listopada 2008 r., tzn. przedłużenie świadczenia usług przez sieć SISNET oraz opracowanie rozwiązania awaryjnego wykorzystującego sieć s-TESTA.
Dzisiaj już wiadomo, że konieczny będzie podział ludzkich i finansowych zasobów przeznaczonych na wdrożenie SIS II pomiędzy trzy jednocześnie opracowywane projekty: SIS II, SISone4all oraz instalację i obsługę infrastruktury komunikacyjnej oraz zarządzanie nią. Będzie to miało negatywny wpływ na wdrożenie SIS II.
Właśnie dlatego decyzja dotycząca finansowania SIS 1+ i następnie SISone4all będzie niezwykle ważna: czy będzie to finansowane przez wszystkie uczestniczące strony, czy też SISNET, na przykład, otrzyma środki z budżetu UE? Właściwy podział zasobów UE i państw członkowskich będzie miał ogromne znaczenie. Jednakże ze względu na znaczenie projektu w kontekście bezpieczeństwa UE, nie ulega wątpliwości, że SIS II jest najwyższym priorytetem. Musimy przydzielić środki na bezpieczeństwo UE oraz rozwój infrastruktury komunikacyjnej.
na piśmie. - (RO) Zaledwie rok po ustanowieniu Europejskiego Funduszu Dostosowania do Globalizacji w 2006 r. już się o niego wnioskuje. Z zadowoleniem przyjmuję poddanie pod głosowanie decyzji w sprawie uruchomienia funduszu, co stanowi pierwszą próbę wsparcia naszych europejskich obywateli stojących w obliczu wyzwań związanych z globalizacją.
Globalizacja jest zjawiskiem, które oferuje nam liczne szanse i możliwości, lecz przyczynia się także do powstawania trudności w dostosowaniu się do jej skutków. Dlatego też jest niezwykle ważne, by Unia Europejska była w stanie nie tylko odpowiedzieć na te wyzwania, lecz także podejść do nich w sposób skuteczny poprzez szybkie uruchomienie koniecznych instrumentów finansowych. Bezpieczeństwo i pewna przyszłość obywateli Europy leżą u podstawy naszych działań oraz inicjatyw.
Niezmiernie się cieszę, mogąc z zadowoleniem przyjąć ukierunkowanie tego funduszu na dziedzinę pracy i bezpieczeństwa pracy, lecz muszę podkreślić również znaczenie edukacji w tej dziedzinie oraz konieczność uwzględnienia także tego obszaru przy okazji uruchamiania funduszu w przyszłości. Wreszcie mam nadzieję, że w przyszłości, w razie takiej potrzeby, każde państwo członkowskie będzie odnosiło korzyści z uruchomienia Europejskiego Funduszu Dostosowania do Globalizacji, której to mniej pozytywne skutki dotykają nas wszystkich, w tym nowe państwa członkowskie. Jest to jedyny sposób, który pozwoli nam na zbudowanie naprawdę trwałego rozwoju na całym obszarze UE.
na piśmie. -Poparłem w głosowaniu to pierwsze w historii uruchomienie Europejskiego Funduszu Dostosowania do Globalizacji. Fundusz został utworzony w wyniku zakończonej sukcesem kampanii grupy PSE w celu złagodzenia skutków globalizacji w odniesieniu do europejskich pracowników.
W tym przypadku fundusz wykorzystuje się w celu udzielenia pomocy dla około 900 zwolnionych pracowników w sektorze motoryzacyjnym we Francji.
na piśmie. - (PT) W marcu 2007 r. Francja zwróciła się z wnioskiem o uruchomienie EFDG w związku ze zwolnieniem 1 345 pracowników firmy Renault SA oraz 1 057 pracowników firmy Peugeot SA i ich dostawców.
Uwzględniając ograniczenia budżetowe tego funduszu (500 mln euro rocznie), restrykcyjne kryteria kwalifikowalności i liczbę poszkodowanych pracowników, wkład Wspólnoty został przydzielony w kwocie wynoszącej 3 816 280 euro. I tak możemy zobaczyć, że wynosi to 1 902 euro dla każdego zwolnionego pracownika związanego z firmą Renault oraz 1 190 euro dla każdego zwolnionego pracownika związanego z firmą Peugeot.
Komisja Europejska szacowała, że z tego funduszu będzie mogło skorzystać od 35 000 do 50 000 pracowników, lecz z danych UE wynika, że liczba zwolnionych pracowników w wyniku "restrukturyzacji” znacznie przekracza pół miliona. Sytuacja staje bardziej poważna, uwzględniwszy fakt, że większość tych pracowników została zwolniona w wyniku "restrukturyzacji” na obszarze UE, a zatem nie spełniają oni kryteriów kwalifikowalności określonych dla tego funduszu.
Projekt budżetu ogólnego 2008 (sekcja III) Projekt budżetu ogólnego 2008 (sekcje I, II, IV, V, VI, VII, VIII, IX) (debata)
sprawozdania przygotowanego przez pana posła Virrankoskiego w imieniu Komisji Budżetowej na temat projektu ogólnego budżetu Unii Europejskiej na rok finansowy 2008, Sekcja III - Komisja
sprawozdania przygotowanego przez pana posła Itälä w imieniu Komisji Budżetowej na temat projektu ogólnego budżetu Unii Europejskiej na rok finansowy 2008, Sekcje I, II, IV, V, VI, VII, VIII i IX
Przed oddaniem głosu pani komisarz Grybauskaitė, chciałbym wyrazić swoje zdziwienie, że inni komisarze, do których zwróciliśmy się o przybycie są nieobecni. Powody mogą być różne: widocznie nasze zaproszenia zostały przekazane za późno. Tak być mogło i muszę to sprawdzić.
Chciałbym jednak przypomnieć Komisji, że na podstawie porozumienia międzyinstytucjonalnego podczas tygodnia posiedzeń Parlamentu Europejskiego Komisja powinna być obecna. Zbadam tą sprawę i oczekuję, że zarówno Komisja jak i my, jako Parlament, będziemy przestrzegać naszych zobowiązań wynikających z porozumienia międzyinstytucjonalnego.
Dlatego też zwracam się do obecnej pani komisarz Grybauskaitė, żeby przekazała tą wiadomość Komisji. Wspomniałem o tym także przy okazji konferencji przewodniczących. Nie chcę teraz nikogo jednostronnie oskarżać, dlatego też sprawdzę tą sprawę.
sprawozdawca. - (FI) Panie przewodniczący! Najpierw chciałbym podziękować przewodniczącemu Komisji Budżetowej, członkom tej komisji oraz koordynatorom za umożliwienie nam osiągnięcia kompromisu w sprzyjającej atmosferze. Sekretarz Generalny Parlamentu był także bardzo otwarty i współpracujący w procesie przygotowania projektu budżetu. Jest to świetny początek przyszłej współpracy pomiędzy administracją a Komisją Budżetową.
Po pierwsze chciałbym stwierdzić, że system dwóch organizacji decydujących na temat budżetu - Prezydium i Komisji Budżetowej nie może być kontynuowany w przyszłości. To nie jest dobry pomysł, żeby Prezydium opracowywało nowe pomysły i projekty. Komisja Budżetowa pełni w takim układzie albo funkcję absolutnie formalną albo jawi się jako niegrzeczny chłopiec lub dziewczynka, gdyż akceptuje fundusze lub je ucina. Miało to także miejsce teraz, podczas gdy nowe znaczące propozycje podwyżek zostały przedstawione przez przewodniczących grup, którzy przekroczyliby wspólnie uzgodniony 20% pułap. Mam nadzieję, że będziemy stosować się do wytycznych przewodniczącego Komisji na ten temat, ponieważ ma on rację co do tego, jak właściwie proces ten powinien przebiegać w celu uzyskania konkretnych i odpowiadających oczekiwaniom rezultatów. W przedmiocie tych kwestii nie można decydować w dwóch miejscach. Będzie lepiej, jeżeli zadecydujemy o tym w jednym miejscu.
Kiedy był przygotowywany projekt budżetu Parlamentu, administracja i Prezydium wykazali się słuszną inicjatywą i zaproponowali, żeby pozostanie w ramach 20% pułapu było zasadą przewodnią. Jednak potem przewodniczący grup zaczęli uzupełniać zasady tej polityki. Jedno z uzupełnień polegało na tym, że każdy asystent posła Parlamentu Europejskiego powinien otrzymać o tysiąc euro więcej miesięcznie, co łącznie stanowi 10 mln euro; znajdowało się tam wiele innych podwyżek, tak że znaleźliśmy się w sytuacji, w której należało odpowiednio zmniejszyć dodatkowe wydatki. Nie jest to oczywiście nigdy łatwe, ale należy przyznać, że nie mamy żadnych prawdziwych oszczędności ani cięć; zamiast tego w odniesieniu do nowych podwyżek staraliśmy stosować dyscyplinę budżetową, tak żeby budżet nie urósł do zbyt dużych rozmiarów.
Jest to bardzo istotne, ponieważ wydajemy pieniądze podatników. Trzeba przemyśleć, w jakie projekty chcielibyśmy zaangażować się i które z nich są do przyjęcia z punktu widzenia podatników. Przede wszystkim powinniśmy skoncentrować się na naszej głównej funkcji, do której sprawowania zostaliśmy tutaj wybrani. Parlament jest organem ustawodawczym, więc nie powinniśmy wdrażać projektów, które wykraczają poza zakres rzeczywistych prac ustawodawczych.
Chciałbym jednak powiedzieć, że jestem zadowolony z kompromisu pozwalającego Parlamentowi na wzrost nieprzekraczający 4%. Jest to rozsądne rozwiązanie a w każdym razie zawiera wiele pomysłów cieszących się poparciem innych obecnych tutaj posłów.
Odniosę się do kilku projektów. Po pierwsze, mamy politykę informacyjną, która jest niezwykle istotna. Na ten cel zostało przeznaczone w rezerwie dodatkowe 9 mln euro na Web TV po tym jak zostanie zatwierdzony model próbny. Pomysł Web TV jest do przyjęcia jako techniczny kanał informacyjny, ale nie powinien dojść do skutku w postaci, która jest obecnie proponowana. Grupy polityczne i posłowie nie powinni uczestniczyć w monitorowaniu tej instytucji i jej codziennej pracy. Administracja nie cieszy się taką samą polityczną uczciwością, jaką ludzie chcą widzieć u grup politycznych i posłów.
Trudno mi jednak jest docenić pomysł przedstawiony przez lewicę a mianowicie, że polityka powinna zostać usunięta ze strategii informacyjnej a informacje o Parlamencie powinny pochodzić jedynie od jego administracji a nie od posłów lub grup politycznych. Jest to nie do pomyślenia, żebyśmy pozwolili, aby polityka informacyjna pochodziła jedynie od administracji i żeby pozostawić poza tą machiną informacyjną posłów, którzy w sposób demokratyczny zostali wybrani do Parlamentu.
Kolejny pomysł dotyczący tego tematu to media lokalne, w przedmiocie których została podjęta decyzja na sesji plenarnej przed świętami. Chodzi o to, żeby posłowie otrzymali trochę więcej pieniędzy na zapraszanie przedstawicieli mediów lokalnych w celu obserwacji wydarzeń w Parlamencie i na wywiady z nimi. Komisja Budżetowa głosowała przeciwko temu pomysłowi. Nie rozumiem tej oczywistej animozji lewicy względem niewielkich lokalnych mediów, które pozwalają nam przecież przybliżyć się do zwykłych ludzi. Jednak w Komisji Budżetowej większość zagłosowała przeciwko przeznaczeniu pieniędzy na ten cel i teraz posłowie nie mogą przeznaczyć więcej pieniędzy na wizyty przedstawicieli mediów lokalnych w Parlamencie.
Po trzecie chciałbym nawiązać do biur informacyjnych. Każde państwo członkowskie posiada swoje własne biuro informacyjne, co jest bardzo pozytywne, ale dlaczego od razu kupować najdroższe budynki w najdroższych dzielnicach? Dlaczego nie możemy kupić tańszych budynków oddalonych od centrum a pozostałe z tego tytułu środki przeznaczyć na zasoby ludzkie? Potrzebne nam jest, żeby więcej osób mogło odwiedzać miejsca pracy i nauki informując ludzi na czym polega działalność Parlamentu. Najlepszym sposobem oddziaływania na ludzi jest zwrócenie się w ich stronę zamiast kupowania drogich budynków. Można lepiej wydać te pieniądze.
Odnosząc się ogólnie do polityki dotyczącej budynków, mam nadzieję, że instytucje mogłyby ustanowić wspólną organizację, która miałaby za zadanie ustalić kiedy i gdzie należałoby budować i nabywać nieruchomości, tak żeby uniknąć podejmowania decyzji bez wiedzy o tym, co robią inni sztucznie podwyższając ceny.
Jeszcze chciałbym skomentować rezolucję dotyczącą propozycji ograniczenia liczby miejsc w Strasburgu. Jest to może odwieczna debata, ale musi trwać aż czegoś nie zrobimy w tym kierunku. Musimy ponadto dawać przykład w ograniczaniu emisji. Nie możemy trwonić rocznie 200 mln euro z kieszeni podatników. Powinniśmy pokazać opinii publicznej, że Unia się rozszerzyła i zmieniła, dlatego też my musimy także się zmienić. Nie wpadłem na żadne dobre wyjaśnienie dlaczego ten problem miałby dalej istnieć. Dlatego też mam nadzieję, że odbędzie się głosowanie na ten temat, tak żeby Parlament mógł negocjować z Radą, i żeby ta bardzo potrzebna zmiana w końcu nastąpiła.
Raz jeszcze dziękuję koordynatorom oraz członkom Komisji Budżetowej za osiągnięty kompromis i mam nadzieję, że zostanie on zachowany podczas głosowania w czwartek, a także, że omawiane kwoty pozostaną dokładnie takie jak wspólnie uzgodniliśmy.
sprawozdawca. (FI) Panie przewodniczący, panie komisarzu! Budżet Unii Europejskiej na rok 2008 jest uchwalany po raz drugi w tym okresie programowania. Kiedy zostały przyjęte obecne ramy finansowe szczególne pierwszeństwo uzyskały wzmocnienie konkurencyjności oraz spójności dla wzrostu i zatrudnienia.
Wstępny projekt budżetu Komisji w ramach przydziału środków na zobowiązania wynosił 129,2 mld euro a na płatności 121 mld euro. Rada w swoim projekcie budżetu obcięła środki na zobowiązania do 128,4 mld euro a środki na płatności do 119,4 mld euro, co stanowi 10,3 mld w już bardzo ciasnych ramach budżetowych.
W projekcie budżetu Rady zostały podkreślone także inne kwestie. W dziale 1 (trwały wzrost i zatrudnienie) środki na płatności zostały zmniejszone o całe 1 046 mln euro, pomimo że obszar ten stanowił bezwarunkowy priorytet polityki budżetowej.
Tej jesieni Parlament otrzymał pismo w sprawie poprawek budżetowych od Komisji z propozycją przeznaczenia dodatkowych 262 mln euro na działania zewnętrzne. Co więcej, Komisja także zaproponowała przegląd ram finansowych, tak żeby można było odłożyć odpowiednie środki na globalny system pozycjonowania Galileo i na Europejski Instytut Innowacji i Technologii w latach 2008-2013. Propozycja była zgodna z rezolucją Parlamentu przyjętą w dniu 20 czerwca i pierwszym czytaniem regulacji dotyczących Europejskiego Instytutu Technologii.
Na podstawie wyżej powołanych kryteriów, Komisja Budżetowa sporządziła projekt swojej propozycji będącej obecnie przedmiotem dyskusji. Podstawowe elementy ww. propozycji są następujące:
Bezwarunkowym priorytetem budżetu jest dział 1 (trwały wzrost i zatrudnienie). Zostały zwiększone środki na zobowiązania w szczególności na badania i szkolenia w oparciu o strategię lizbońską oraz na sieci transeuropejskie.
Dział 1 dotyczy także finansowania systemu pozycjonowania Galileo. Kiedy powstawały wieloletnie ramy finansowe, Parlament ostrzegał, że projekt Galileo był niedofinansowany. Teraz braki wynoszą 2,4 mld euro, gdyż branża prywatna nie chce zaangażować się w ten projekt, tak jak to miało miejsce w Stanach Zjednoczonych. W związku z tym, że projekt ten ze względów politycznych i gospodarczych jest istotny dla Europy, Parlament nalegał, żeby go realizować i finansować z budżetu UE. Decyzja w tym względzie powinna zostać podjęta w ramach tej procedury budżetowej. Z tego powodu, Galileo i związane z nim środki na EIT znalazły się poza zakresem projektu budżetu w ramach tzw. propozycji "zmiany satelity”. Warunkiem jej przyjęcia jest zaakceptowanie propozycji Komisji dotyczącej zmiany wieloletnich ram finansowych. Jeżeli tak się nie stanie, projekt Galileo nie powiedzie się a finansowanie EIT napotka również trudności. Kontynuowanie finansowania projektu Galileo nie ma sensu, jeżeli Rada nie będzie miała szczerego zamiaru doprowadzenia tego projektu do końca.
Środki w ramach funduszy strukturalnych i Funduszu Spójności zostały znacznie wzmocnione w dziale 1b, niespłacone zobowiązania w ramach funduszy - RAL - są także alarmująco wysokie i wynoszą ponad 95 mld euro.
Jeszcze latem Parlament i Rada przygotowały wspólną deklarację w sprawie wolnego tempa Komisji w zatwierdzaniu programów funkcjonalnych. Obecnie 63% programów w ramach Funduszu Rozwoju Regionalnego i Funduszu Spójności nie zostało zatwierdzonych, podobnie jak 75% programów rozwoju obszarów wiejskich, pomimo że pierwszy rok programowania zbliża się już do końca.
Chcieliśmy dziś, i myślę, że niektórzy z państwa o tym wiedzą, przeprowadzić pewien eksperyment, którego celem jest sprawić, by ta tura pytań była nieco bardziej przyjazna i interaktywna. Dlatego chciałabym zaprosić wszystkich członków Parlamentu do pierwszego rzędu tak, abyśmy mogli uczestniczyć w turze pytań w dużo bardziej przyjaznej atmosferze i w lepszym kontakcie z Komisją. Zapraszam do przodu! Proszę nie siedzieć na samym końcu.
Widzę, że niektórzy z państwa trochę się wstydzą. Proszę się nie bać! Myślę, że ten eksperyment wszystkim przypadnie do gustu!
W świetle licznych przypadków uprowadzania i zaginięcia dzieci, jakie środki zamierza podjąć Komisja, aby skoordynować środki, którymi dysponują państwa członkowskie w celu zapobiegania tego typu wydarzeniom i odpowiedniego karania osób za nie odpowiedzialnych w Unii Europejskiej?
wiceprzewodniczący Komisji. - Komisja w pełni zgadza się, że walka z problemem uprowadzania i zaginięć nieletnich jest niezwykle ważnym krokiem. Zwiększanie praw dzieci, jak państwo doskonale wiedzą, jest jednym z moich osobistych priorytetów.
Pierwszym działaniem Komisji Europejskiej w tym zakresie było wspieranie tworzenia europejskiej sieci organizacji, Europejskiej Federacji Organizacji Działających na Rzecz Dzieci Zaginionych i Wykorzystywanych Seksualnie (Missing Children Europe) w 2001 r. Obecnie mamy 21 organizacji działających w 15 państwach członkowskich.
Następnie, dzięki wsparciu finansowemu w ramach programu wspólnotowego Daphne, utworzono kilka nowych i przekształcono istniejące ośrodki w latach 2001-2005 z pomocą organizacji Child Focus.
Kilka państw członkowskich założyło w ciągu ostatnich 10 lat telefoniczne linie alarmowe, które miały przyspieszyć proces poszukiwań i wsparcie dla rodzin zaginionych dzieci.
Przypadki zaginięć i porwań dzieci bardzo szybko mogą stać się, i często stają się, sprawami natury transgranicznej. Dlatego proponujemy jedną wspólną linię telefoniczną, na którą należy dzwonić w celu powiadomienia o zaginięciu dziecka. W tym celu wprowadzona zostanie w życie decyzja z 15 lutego 2007 r. w sprawie rezerwacji krajowych numerów zaczynających się od 116 w celu harmonizacji numerów przeznaczonych dla usług użyteczności społecznej. Jest to ważna decyzja dla każdego z państw członkowskich, szczególnie jeżeli chodzi o numer 116000 jako gorącą linię w sprawie zgłoszeń dotyczących zaginięcia dzieci.
Jak państwo wiedzą, organizacja usług w ramach numeru alarmowego 116 należy do obowiązków państw członkowskich. Niestety muszę przyznać, że trzy z państw członkowskich nie zrobiły nic w tym kierunku. Środki prawne podjęło 17 państw. Pojawiły się ogłoszenia dla kandydatów do zarządzania gorącymi liniami w 12 państwach członkowskich, a jedynie 4 państwa wybrały jak do tej pory usługodawców: Belgia, Dania, Grecja i Portugalia. Dlatego wcale nie jestem zadowolony z etapu, na którym znajdują się poszczególne kraje w zakresie wprowadzania w życie decyzji uchwalonej w lutym 2007 r.
Oprócz numerów alarmowych niezbędne jest ustanowienie mechanizmu pomocy w poszukiwaniach zaginionych dzieci. Jak na razie istnieje kilka systemów, które mogą służyć jako inspiracja do stworzenia ogólnoeuropejskiego mechanizmu działania. Znają państwo z pewnością amerykański system "Amber Alert” ("bursztynowy alarm”), francuskie "Alerte enlèvement” czy grecki "Amber Alert Hellas”. Wspieramy państwa członkowskie we wprowadzaniu podobnych mechanizmów działania na skalę krajową. Jeżeli wszystkie państwa członkowskie podejmą odpowiednie inicjatywy i wprowadzimy odpowiedni system korelacji poszczególnych programów, rozwiązywanie przypadków transgranicznych stanie się możliwe i dużo prostsze. Aby to umożliwić, sporządziliśmy kilka wytycznych opisujących nasze wyobrażenie ogólnoeuropejskiego mechanizmu ostrzegania o zaginięciu dzieci. Sprawa ta została omówiona po raz pierwszy podczas nieoficjalnego posiedzenia Rady Sprawiedliwości i Spraw Wewnętrznych 1 października 2007 r.
Ostatnią sprawą jest wspieranie działań na rzecz utworzenia międzynarodowej bazy zdjęć pokazujących przypadki wykorzystywania dzieci, która ma służyć jako nowe narzędzie do identyfikacji ofiar i przestępców. Analiza wykonalności i etap wdrożenia zostały ufundowane przez program AGIS, a od września 2005 r. wspomniana baza danych, wykorzystywana przez Interpol, jest finansowana głównie ze środków rządowych państw należących do G8 oraz firm prywatnych. Jak dotąd baza danych umożliwiła lokalizację i aresztowanie kilku przestępców w Europie i poza jej granicami, a ostatnio bardzo znanego pedofila z Tajlandii. Pozwoliła ona także ocalić ofiary tych przestępstw.
- (ES) Pani przewodnicząca! Dziękuję bardzo za możliwość spotkania się twarzą w twarz z panem komisarzem, któremu już zdążyłem zadać wiele pytań na zbliżone tematy.
Sprawa zaginionych dzieci jest dla nas wszystkich bardzo trudna. Przykładowo na samych Wyspach Kanaryjskich, na których mieszkam, w ciągu ostatnich kilku lat zaginęło bez słuchu troje dzieci. Nie pojawiły się one nawet na stronach pedofilów. Po prostu zaginęły bezpowrotnie, co każe nam zastanawiać się, czy są one wykorzystywane do specjalnych celów, takich jak handel organami, czy może na terenie Unii Europejskiej działają organizacje mafijne o zasięgu międzynarodowym.
Dlatego uważam, że jest to temat, który wymaga nieco bardziej ambitnej inicjatywy niż dotychczasowe propozycje Komisji. Wiem, że pan komisarz zawsze był bardzo ambitną osobą, jednak zachęcam go do zwiększenia ambicji również w tym zakresie, ponieważ jest to sprawa bardzo niepokojąca rodziców i społeczeństwo ogółem z uwagi na to, że dzieci są naszym największym skarbem.
wiceprzewodniczący Komisji. - (IT) Panie przewodniczący, panie pośle Medina! Jak najbardziej zgadzam się z pana zdaniem i mogę panu tylko powiedzieć jak bardzo martwi mnie fakt, że nawet kiedy podejmujemy działania w tej sprawie, państwa członkowskie się do nich nie stosują.
Pomysł założenia wspólnej dla całej Europy alarmowej linii telefonicznej powinien zostać wprowadzony w życie przez każde z państw członkowskich do końca września. Tymczasem mamy koniec października i jedynie cztery państwa mają sprawnie funkcjonujący system, pozostałe 17 podjęło działania, lecz jak dotąd z niewystarczającym skutkiem.
Kolejnym pomysłem, który chcemy wprowadzić w życie jest ściślejsza współpraca na rzecz monitorowania tak zwanej "turystyki seksualnej”. Niestety wielu obywateli europejskich podróżuje w tym właśnie charakterze do innych części świata, aby popełniać okropne czyny, do jakich należy pedofilia, dlatego w tym zakresie liczę na jak najszybsze podjęcie odpowiedniej współpracy międzynarodowej. Zgadzam się z panem - niestety ma pan rację, panie pośle - że bardzo często zaginione dzieci wykorzystuje się do handlu organami. Niestety odnosi się to nie tylko do mojego regionu, lecz również do wielu regionów sąsiadujących z Unią Europejską, takich jak Bałkany, Europa Wschodnia czy region Morza Czarnego.
Niestety handel organami jest częścią okrutnej rzeczywistości, nie mówiąc już o odkryciu handlu organów osób dorosłych i dzieci z Dalekiego Wschodu i Azji Południowo-Wschodniej. Oczywiście choć jest to dziedzina, w której do tej pory władze krajowe niechętnie pozwalały działać odgórnie Unii Europejskiej, UE będzie mogła wkrótce lepiej zając się walką z problemem dzięki zawiązaniu porozumienia w sprawie nowego traktatu instytucjonalnego.
(EL) Pani przewodnicząca! Chciałabym zapytać pana komisarza, czy istnieje pewność, że urodzenia dzieci są podawane we wszystkich państwach członkowskich. Czy liczba dzieci przekraczających granice UE jest zapisywana, aby można było później wykryć ewentualne przypadki ich zniknięcia lub wykorzystania ich organów?
wiceprzewodniczący Komisji. - (FR) Tak, ma pani rację. Odkryliśmy przypadki, w których fakt przekraczania granicy przez dzieci nie był zapisywany, dlatego przykładam wielką wagę do identyfikowania osób przechodzących przez granicę.
Identyfikacja to pomoc dla krajów pochodzenia, tak w obrębie UE - choć nie sądzę, by były takie przypadki - jak i w krajach sąsiednich i partnerskich, gdzie czasami brakuje odpowiedniej kontroli rejestrów urodzeń. W rezultacie dzieci, które jeszcze nie figurują w takim rejestrze, lub też w ogóle nie są do niego zgłaszane, są szczególnie zagrożone.
Dlatego postanowiłem pomóc w przygotowaniu projektów strategicznych na rzecz wzmocnienia działalności związanej z rejestrami ludności krajów partnerskich i sąsiednich, częściowo w ramach europejskich programów wsparcia finansowego.
(DE) Pani przewodnicząca, panie komisarzu! W przytaczanych przykładach mówił pan w szczególności o czterech krajach, które założyły specjalne telefony alarmowe. Były również inne przypadki - pamiętam na przykład sytuację związaną z tsunami - w których osoby, które podróżowały na tamte tereny na przykład żeby dać upust swoim zapędom pedofilskim, były chronione systemem ochrony danych, dzięki czemu ich rodziny i władze ich krajów nie miały pojęcia kto był w sprawę zaangażowany. Myślę, że nadszedł czas, by przestać się wykręcać i zacząć wymieniać te państwa członkowskie. Wymienianie i okrywanie hańbą konkretnych krajów byłoby odpowiednią metodą wpłynięcia na ich działania, tak aby wreszcie poczyniły jakieś pozytywne kroki w tej sprawie.
wiceprzewodniczący Komisji. - Jak już mówiłem, jestem głęboko rozczarowany etapem działań w wielu państwach członkowskich, jako że do tej pory jedynie cztery z nich wdrożyły postanowienia decyzji. Decyzja ta powinna być wprowadzona w życie we wszystkich państwach członkowskich. Fakt, że jedynie cztery państwa członkowskie postępują zgodnie z decyzją uchwaloną jednogłośnie w lutym 2007 r. jest dowodem na to, że pozostało nam w tej dziedzinie jeszcze bardzo wiele do zrobienia.
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Josepha Daula, Lutza Goepela oraz Neila Parisha w imieniu grupy politycznej PPE-DE - B6-0321/2007),
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Luisa Manuela Capoulasa Santosa w imieniu grupy politycznej PSE - B6-0377/2007), oraz
pytaniem ustnym do Komisji dotyczącym wzrostu cen i środków spożywczych i ochrony konsumentów skierowanym przez Sergio Berlato, Janusza Wojciechowskiego, Gintarasa Didžiokasa, Liam Aylward w imienu grupy politycznej UEN - B6-0378/2007).
autor. - Panie przewodniczący! Z przyjemnością stoję tutaj i przemawiam przed państwem z uwagi na to, że bezpieczeństwo żywności stało się dla nas niezwykle ważną sprawą. Przez ostatnie 25 lat w Europie nie brakowało żywności. Tak naprawdę podejmowaliśmy wiele decyzji związanych z rolnictwem i wspólną polityką rolną aby ograniczyć produkcję i utrzymać ceny na stałym poziomie oraz ograniczyć wykorzystanie dotacji na eksport i kontynuować eksport produktów na inne rynki światowe.
Obecnie mamy do czynienia z diametralnie inną sytuacją: w tym roku ceny zbóż wzrosły trzykrotnie; sektor zwierząt gospodarskich zmaga się z poważnym problemem wywołanym wzrostem cen pasz rzędu 50-60%. Wszystkich nas martwi ta sytuacja. Wspólnie z panami Daulem i Goepelem przygotowaliśmy to pytanie ustne i cieszymy się, że pani komisarz Fischer Boel jest tu dziś z nami - wydaje nam się, że powinniśmy korzystać z każdej okazji do rozmów.
Będziemy musieli stawić czoła rzeczywistości, w której niektóre z pasz produkowanych z genetycznie modyfikowanej kukurydzy i soi nie mogą być obecnie importowane do Unii Europejskiej z uwagi na brak pozwolenia. Myślę, że powinniśmy poważnie się zastanowić nad tą sprawą i wykorzystać istniejące możliwości do wydania odpowiednich pozwoleń na te produkty. Jeżeli tylko są one bezpieczne, powinny trafiać one na nasz rynek i być wykorzystywane do karmienia naszych kur, a w szczególności świń, a także bydła, tak przeznaczonego na mięso, jak i mleko, ponieważ musimy utrzymać konkurencyjność naszego rynku.
Musimy również spojrzeć na sytuację w supermarketach, ponieważ - nie możemy o tym zapominać - nie interesuje nas jedynie cena, jaką rolnik otrzymuje za swoje produkty, lecz również ilość pieniędzy, jakie musi na nie wydać konsument. Bez wątpienia możemy zaobserwować, że na przykład jedynie 10% bochenka chleba powstaje z surowca pszenicy, a jednak mamy do czynienia z ciągłym podnoszeniem cen chleba. Supermarkety tłumaczą się, że muszą płacić coraz więcej z pszenicę. A więc musimy naciskać na supermarkety, aby upewnić się, że konsumenci płacą tyle, ile powinni.
Europejskie rolnictwo ma bardzo silnie ugruntowaną pozycję na świecie i może sobie poradzić z nowymi wyzwaniami, i dobrze, ponieważ będzie nam potrzebna produkcja żywności, rolnicy i wsie - a wszystko to działa znakomicie.
Jednak w tej chwili musimy wyrównać różnice między sektorem zbożowym a sektorem zwierząt gospodarskich, dlatego właśnie przedstawiłem to pytanie. Z niecierpliwością czekamy na odpowiedź pani komisarz Fischer Boel.
autor. - (PT) Panie przewodniczący, pani komisarz! Cieszę się, że mogę ponownie się tu z państwem spotkać. Jak państwo wiedzą, kilka miesięcy temu zaskoczyła nas zmiana sytuacji niektórych produktów rolnych na rynku. Jeszcze niedawno powiedzielibyśmy, że taki zwrot jest po postu niemożliwy. Zauważyliśmy ogromny nacisk na dostawy, czego konsekwencją jest obecna sytuacja.
To z kolei spowodowało duże zaburzenia w pracy sektora zwierząt gospodarskich, dające się przewidzieć skutki w postaci wzrostu cen dla konsumenta, a przede wszystkim ostrzeżenie FAO przed tym, jakie skutki może wywołać zaistniała sytuacja dla produkcji środków spożywczych w innych częściach świata. Nie zapominajmy, że podczas gdy w Europie wydaje się około 10-20% dochodów na jedzenie, istnieją takie miejsca, w których żywność pochłania 90% lub więcej, dlatego łatwo sobie wyobrazić, co może się stać z tymi społecznościami w przypadku wzrostu cen.
Dlatego musimy działać, i to natychmiast. Ja ze swojej strony bardzo się cieszę, że Komisja podjęła szybką inicjatywę i wystosowała odpowiednie działania łagodzące, ograniczając odłogi do zera w 2008 r. Szkoda, że nie poszliśmy w tych działaniach dalej. Istnieją również inne rozwiązania, których być może moglibyśmy się podjąć bez ponoszenia dodatkowych kosztów, takie jak przyspieszenie procedury autoryzacji wypłacania dotacji przysługujących niektórym rolnikom hodującym zwierzęta, których ciężka sytuacja dotyka w dwójnasób - cierpią oni nie tylko z powodu wyższych cen, lecz również chorób zwierząt gospodarskich, takich jak choroba niebieskiego języka, dlatego uważam, że powinniśmy zrobić coś więcej w tej sprawie.
Jednak przede wszystkim musimy dalej analizować i oceniać sytuację, aby szybko zidentyfikować środki, które możemy podjąć w najbliższej przyszłości, w perspektywie krótkoterminowej. Oczywiście ufamy, że pani Komisarz i Komisja wykażą się odpowiednią dozą wrażliwości w tej niezwykle ważnej dla nas sprawie.
autor. - (IT) Panie przewodniczący, pani komisarz, panie i panowie! W całej Europie mamy obecnie do czynienia ze wzrostem cen środków spożywczych. Badania rynkowe pokazują, że konsumenci europejscy w radykalny sposób zmieniają swoje nawyki żywieniowe, zmuszeni do zmiany jakości i typu kupowanych produktów z powodu wygórowanych cen.
Za podwyżki cen z jednej strony odpowiedzialna jest nadmierna liczba etapów, przez które przechodzą produkty od producenta do konsumenta, z drugiej strony zaś nieproporcjonalne podwyżki cen w sieciach supermarketów. Jednak jedno jest pewne: nie należy za to winić naszych rolników, którzy są tak naprawdę głównymi ofiarami zaistniałej sytuacji.
Panie przewodniczący, pani komisarz! Myślę, że teraz bardziej niż kiedykolwiek należy chronić europejski model polityki rolnej, tak aby uchronić krajowe rynki rolne przed skutkami międzynarodowych wahań w cenach i wykorzystać w praktyce działania ochronne w zakresie produkcji i korzystania z zasobów terytorialnych, które są tak charakterystyczne dla rolnictwa europejskiego. Popieramy decyzję Komisji o ratyfikacji propozycji zerowych odłogów w 2008 r.
Jednak nie jest to wystarczający sposób na załagodzenie sytuacji związanej z zapasami zbóż i ich rosnącymi cenami na rynkach światowych. Powinniśmy również pracować nad wspólną organizacją rynków i w odpowiedni sposób wykorzystywać tego typu mechanizmy do przywrócenia równowagi na rynku, co pomoże nam złagodzić skoki cenowe, przynajmniej na rynku wewnętrznym. Prosiliśmy ostatnio Komisję o zaproponowanie natychmiastowego podwyższenia kontyngentów na mleko o co najmniej 2-3%, aby ustabilizować cenę tego podstawowego produktu.
W obliczu trudnych warunków gospodarczych, z jakimi mamy teraz do czynienia, Unia Europejska i państwa członkowskie mają obowiązek pomagać konsumentom w utrzymaniu siły nabywczej w przypadku żywności i równocześnie chronić rolników i ich prawa do zarobku.
komisarz. - Panie przewodniczący! Chciałabym przypomnieć pewne zdanie, które jest zdaje się japońskim przekleństwem: "A żebyś żył w ciekawych czasach”. Myślę, że doskonale pasuje ono do obecnej sytuacji. W ciągu ostatnich sześciu czy ośmiu miesięcy widzieliśmy jak ceny surowców w sektorze rolnym wystrzeliły w górę, ale muszę przyznać, że punktem wyjścia był najniższy w historii poziom tych cen. Myślę, że warto o tym pamiętać. Wzrost cen będzie również odczuwalny dla konsumentów, lecz w nieco mniejszym stopniu. Chciałabym przytoczyć przykład chleba, podstawowego produktu żywnościowego. Będę się odnosić do sytuacji w Niemczech. Jeżeli spojrzymy na cenę chleba w supermarkecie lub sklepie w Niemczech, zobaczymy, że jedynie 4% tej ceny jest związana z kosztem pszenicy.
W sektorze mleczarskim, jak to zostało przez państwa zauważone, przewidziano do tej pory kilka różnych działań zaradczych. Kontyngenty na mleko zostały zwiększone 1 kwietnia 2006 r. i 1 kwietnia 2007 r. o 0,5% w 11 państwach członkowskich. 1 kwietnia 2006 r. osiem nowych państw członkowskich otrzymało te rezerwy restrukturyzacyjne w wysokości od 2% do 5% ich krajowych kontyngentów. 1 kwietnia 2008 r., czyli w przyszłym roku, kontyngenty zostaną zwiększone o kolejne 0,5% w 11 państwach członkowskich.
Oprócz tego ograniczono wszystkie środki wspomagające rynek i obecnie nie ma refundacji wywozowych ani żadnej pomocy dla zbytu. Sprawozdanie na temat prognoz rynkowych dla sektora mleczarskiego zostanie przyjęte przez Komisję jeszcze w tym roku i będzie stanowiło podstawę do dalszych rozmów na temat tego, czy należy dalej zwiększać kontyngenty. Poza tym miałam już okazję zasygnalizować wygaśnięcie systemu kontyngentów z końcem marca 2015 r.; zaznaczyłam również, że potrzebujemy odpowiedniego okresu przejściowego i działań łagodzących skutki zniesienia kontyngentów na okres od tego roku do 2015 r. Jedną z możliwości jest zwiększenie kontyngentów w tym okresie, które zostanie rozważone przy okazji oceny stanu w przyszłym roku.
Powodów wzrostu cen w sektorze zbożowym jest wiele. Powiem jedynie, aby się upewnić, że nie będzie żadnych nieporozumień, że to nie biopaliwa powodują szybki wzrost cen. Obecnie w Europie wykorzystujemy mniej niż 2% produkcji zbóż na etanol. Powody wzrostu cen są inne: niekorzystne warunki pogodowe w Australii, susze w Europie Południowej, powodzie w północnej części Europy, wzrastające zapotrzebowanie w Indiach i Chinach oraz ograniczenia związane z eksportem z Rosji i Ukrainy. Oczywiście mamy jeszcze do czynienia z efektem kuli śnieżnej z powodu dużego nacisku na etanol w Stanach Zjednoczonych, który ma pewien wpływ na wzrost cen kukurydzy.
Komisja podjęła, jak zostało powiedziane, pewne działania: zmniejszono do zera odłogi na przyszły rok produkcyjny, a więc tegoroczny siew na jesieni i przyszłoroczny - na wiosnę. Podczas oceny stanu odbędą się rozmowy na temat tego, czy kontynuować politykę zerowych odłogów. Oczekujemy, że zmniejszenie liczby odłogów do zera przyniesie około 10 do 15 mln ton, w zależności od warunków pogodowych. Poza tym mam zamiar złożyć w Kolegium członków Komisji propozycję, by Rada zawiesiła cło importowe dla zbóż jedynie na ten rok. Myślę, że te inicjatywy pomogą nam zmniejszyć napięcia w sektorze zwierząt gospodarskich i skutki wzrostu cen konsumenckich.
Mamy do czynienia również z innymi problemami w sektorze wieprzowiny. Mamy niestety do czynienia z brakiem równowagi między nakładami a produkcją. W związku z tym komitet zarządzający postanowił wprowadzić system prywatnego przechowywania, który miejmy nadzieję pomoże w rozwiązaniu problemów związanych z sektorem wieprzowiny. Istnieją również inne możliwości, jednak myślę, że powinniśmy się postarać rozwiązać tę sprawę, ponieważ jeśli jest to tylko kwestia przedłużania cierpienia, nic na tym nie zyskamy.
Dlatego dobrze, że podjęliśmy działania, a ja miałam okazję podziękować Parlamentowi za szybką reakcję na zaistniałą sytuację, dzięki czemu mogliśmy wysłać jasne sygnały do sektora rolniczego na temat zerowych odłogów tak szybko, jak to możliwe. Chciałabym wrócić do kwestii organizmów genetycznie modyfikowanych w mojej mowie kończącej, ponieważ widzę, że mój czas się skończył.
w imieniu grupy PPE-DE. - Panie przewodniczący! Chętnie podzieliłabym się swoim czasem z panią komisarz, ponieważ jestem ciekawa jej opinii na temat organizmów genetycznie modyfikowanych, jednak będę obecna do końca debaty.
Myślę, że to prawda, ponieważ nie pierwszy raz mówi się o tym na tej sali, że trudna do przełknięcia prawda jest taka, że czasy w miarę taniego jedzenia się skończyły, a tego co się stało nie przewidziała ani Komisja, ani cały świat.
Pani komisarz przedstawiła nam niektóre z powodów, dla których brakuje nam równowagi między popytem a podażą i muszę się z nią zgodzić: pogoda, zmiany klimatyczne, zapotrzebowanie krajów rozwijających się, a także biopaliwa, przyczyniają się do obecnych problemów na całym świecie - pani komisarz zwróciła na to uwagę. Jednak należy pamiętać - i wielu posłów mówiło o tym przede mną - o tym, co powiedział poseł Fischler podczas reformy WPR w 2003 r. Obiecał on rolnikom lepsze ceny rynkowe. Być może mamy teraz do czynienia ze skutkami tych reform i zaczynamy je kwestionować ze względu na ich wpływ na ceny konsumenckie.
Kolejnym punktem porządku dziennego jest sprawozdanie sporządzone przez Karla-Heinza Florenza w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności w sprawie Zielonej Księgi: Ku Europie wolnej od dymu tytoniowego: alternatywne opcje polityki na szczeblu UE.
sprawozdawca. - (DE) Panie przewodniczący, panie komisarzu! Cieszę się, że znów mówi się w Unii Europejskiej o paleniu tytoniu. Tylko w moim kraju codziennie 350 osób umiera z powodu palenia tytoniu, a więc zdecydowanie należy się zająć tą sprawą na szczeblu europejskim. Cieszę się, że komisja zdecydowała się wysunąć europejską inicjatywę na rzecz rozpowszechniania zakazu palenia w restauracjach, kawiarniach i barach, a także budynkach publicznego użytku. Myślę, że jest to prawidłowe podejście do sprawy.
Należy rozważyć, czy potrzebujemy odgórnych przepisów UE e tej sprawie, czy lepiej ustanowić krajowe przepisy, które później mogłyby zostać włączone w ramy prawne UE. Ci, którzy nadal uważają, że takie przepisy nie są nam potrzebne, powinni wziąć pod uwagę fakt, że podczas rozmów na temat dyrektywy w sprawie przepisów dotyczących jakości powietrza atmosferycznego, która została uchwalona kilka tygodni temu, zastanawialiśmy się nad tym, czy możemy się zgodzić na drobnocząsteczkowy pył w powietrzu w ilości 20 lub 25 ppm. Panie komisarzu! W przeciętnym pubie stężenie pyłu wynosi 540 gramów, a po północy w popularnym tu w okolicy pubie "Aviateur” - 1730 gramów, więc może pan zauważyć jak wielką robi do różnicę i jak potrzebna jest debata na ten temat.
Kolejnym bardzo ważnym punktem, który martwi mnie już od dawna, są dodatki. Nawet teraz papierosy mogą zawierać aż 600 różnych dodatków, z których 70 czy 80 znajduje się na "czerwonej liście”. Są to toksyczne, rakotwórcze substancje, które mogą przyczyniać się do bezpłodności młodych ludzi i wprowadzać ich w nałóg. Wymagają one zdecydowanej, dokładnej kontroli, której koszty powinni oczywiście ponosić producenci. Sama myśl o tym, że komisarz Kyprianou miałby wydawać ostatnie pieniądze na testy narzucone przez przemysł jest godna pożałowania. Dlatego musimy się zastanowić nad podziałem kosztów i ustalić tę sprawę z Komisją. Myślę, że działania te pomogą odkryć wiele chorobotwórczych substancji wykorzystywanych do produkcji papierosów. Niemniej jednak, papierosy są nadal niebezpieczne.
Kolejnym ważnym punktem jest dla mnie to, czy w dłuższej perspektywie czasowej możemy zmusić przemysł do płacenia części wydatków związanych z tytoniem. Z tego, co widzę wprowadziliśmy zasadę odpowiedzialności producentów w wielu dziedzinach: jeśli wjedziemy samochodem do rowu z powodu jakiegoś defektu pojazdu, producent musi zapłacić.
Panie komisarzu! Chciałbym zobaczyć, że robi pan wszystko co w pana mocy aby rozpocząć redystrybucję kosztów między producentów produktów tytoniowych, ponieważ, jeśli się nad tym zastanowić, mój kraj wydaje około 50 mld euro żeby stawiać ludzi z powrotem na nogi. Dlaczego ci, którzy nigdy nie trzymali w ustach papierosa, mają w tym uczestniczyć? To jest niesprawiedliwe i z niecierpliwością czekam aż osoby siedzące po tej stronie sali, które mają świadomość społeczną, podejmą odpowiednie wysiłki w tej sprawie. Kosztami należy obciążyć odpowiednie osoby - producentów, którzy są za nie odpowiedzialni. Oczywiście po jakimś czasie obciążą oni tymi kosztami innych. Rozumiem to, ponieważ na takich zasadach funkcjonuje społeczna gospodarka rynkowa.
Co roku tysiące ludzi w Europie umierają z powodu palenia. Dlatego musimy ustanowić odpowiednie przepisy w tej sprawie.
komisarz. - Panie przewodniczący! Po pierwsze chciałbym pogratulować i podziękować sprawozdawcy, posłowi Florenzowi. Myślę, że zarówno on, jak i pozostali posłowie, pamiętają o zobowiązaniu, jakie podejmowałem już od mojego pierwszego przemówienia w Parlamencie Europejskim, któremu sprawozdawca zresztą przewodniczył. Pragnę widzieć Europę wolną od tytoniu.
Myślę, że powoli, stopniowo podążamy w tym kierunku. Chciałbym podziękować posłowi Florenzowi za wysiłek i zaangażowanie w tę sprawę. I w ramach dygresji, jeśli pan przewodniczący pozwoli, chciałbym również życzyć posłowi Florenzowi wszystkiego najlepszego z okazji urodzin. Zdaje się, że wczoraj świętował pan urodziny. Nie będę mówił ile lat pan skończył, ponieważ nie chcę się przyczyniać do problemów międzyinstytucjonalnych, chciałbym jednak przekazać moje serdeczne życzenia.
Muszę powiedzieć, że mamy do czynienia z dość dużą poprawą w zakresie spraw związanych z powiększaniem przestrzeni wolnych od dymu w Unii Europejskiej w porównaniu z sytuacją, z jaką mieliśmy do czynienia 3 lata temu. Wtedy jedynie w Irlandii i, zdaje się, we Włoszech, wprowadzono zakaz palenia w miejscach publicznych. Dziś krajów tych jest zdecydowanie więcej, przy czym niektóre wprowadziły pewne wyjątki od całkowitego zakazu. Wrócę do tej sprawy za chwilę. Uważam jednak, że potrzebne są nam wspólne działania, jeśli chcemy osiągnąć wyznaczone cele: Komisja, państwa członkowskie, a przede wszystkim Parlament Europejski powinny ze sobą współpracować. Wkład Parlamentu w dyrektywę na temat tytoniu był ogromny, a dzisiejsze sprawozdanie traktuję jako działanie pomocnicze w inicjatywach na rzecz ustanawiania przepisów dotyczących przestrzeni wolnych od dymu.
Cieszy mnie również pozytywne podejście sprawozdania do zielonej księgi Komisji, a szczególnie poparcie naszego stanowiska, że całkowity zakaz palenia może w odpowiedni sposób chronić zdrowie naszych pracowników i obywateli. Musimy szczerze podejść do tej sprawy. Po pierwsze ogólny zakaz palenia chroni przed biernym paleniem, zniechęca do palenia, szczególnie ludzi młodych, którzy niechętnie zaczynają w ogóle palić, a wielu palaczy zachęca do rzucenia nałogu. Co ważne, ustanawia równe reguły gry dla wszystkich uczestników, szczególnie jeżeli chodzi o przemysł rozrywkowy, ponieważ ewentualne wyłączenia z zakazu wymagają stworzenia osobnych pomieszczeń, oddzielonych od przestrzeni wolnej od dymu, osobnych systemów wentylacyjnych, podciśnienia - wszystko to stwarza dodatkowe koszty, które nie wszyscy są w stanie ponieść. A więc całkowity zakaz palenia wyrównuje szanse, jest go również łatwiej stosować, ponieważ nie przewiduje wyjątków. W Unii Europejskiej i innych krajach, w których wprowadzono tego typu zakaz jeszcze przed nami, mamy dowody na to, że nie ma on żadnego negatywnego wpływu na sektor hotelowo-gastronomiczny. W wielu przypadkach dochody tak naprawdę wzrosły.
Co jest ważne dla mnie jeżeli chodzi o wyniki? To właśnie próbujemy osiągnąć. Sposób, jaki pomoże nam to osiągnąć nie jest dla mnie zbyt istotny, nie ważne czy są to przepisy ogólnoeuropejskie, krajowe czy regionalne - liczy się efekt końcowy. Jestem gotów zaakceptować, i z chęcią to zrobię, podejście stopniowe, krok po kroku, pod warunkiem, że celem ostatecznym, który nie może być też zbyt oddalony w czasie, będzie wprowadzenie całkowitego zakazu.
Jak ma się obecna sytuacja? Chciałbym o tym powiedzieć parę słów. Mamy już całkowite zakazy palenia w Irlandii i Wielkiej Brytanii - w całej Wielkiej Brytanii. Szwecja, Włochy, Malta, Litwa, Estonia i Finlandia wprowadziły dość restrykcyjne zakazy palenia z takimi wyjątkami jak specjalnie oddzielone pomieszczenia, o których mówiłem wcześniej, z oddzielnym systemem wentylacyjnym. Francja również podjęła ten dwustopniowy plan, tak więc od następnego roku będziemy mieli tam do czynienia z podobną sytuacją. Następnie mamy podobne ograniczenia, lecz z większą liczbą wyjątków jeżeli chodzi o sektor hotelowo-gastronomiczny w takich krajach, jak Belgia, Hiszpania czy Holandia. Podjęliśmy również działania w Niemczech i Austrii, gdzie trwają przygotowania do zaostrzenia przepisów w sprawie zakazu palenia.
Opracowaliśmy, jak państwo wiedzą, zieloną księgę. Przeprowadziliśmy konsultacje, debatę z Radą, a teraz, z pomocą Parlamentu, mam nadzieję że uda się zebrać wszystkie przemyślenia i inicjatywy razem i zastanowić się nad kolejnym krokiem w tej sprawie na szczeblu europejskim. Mamy również zobowiązania międzynarodowe związane z Ramową konwencją o ograniczeniu użycia tytoniu - wszystko to zostanie wzięte pod uwagę podczas podejmowania decyzji o kolejnych krokach.
Chciałbym przejść do innej sprawy poruszonej w sprawozdaniu, mianowicie do dyrektywy na temat produktów tytoniowych. Myślę, że jest ona bardzo ważna. Jeszcze w tym roku zostanie sporządzone drugie sprawozdanie na temat stosowania się do tej dyrektywy. Oceni się w nim stopień, do jakiego została ona wprowadzona w życie oraz unaoczni dziedziny, w których należy wprowadzić zmiany w przyszłości. Będzie to okazja do dyskusji, a obecne sprawozdanie będzie dla nas inspiracją. Nasze sprawozdanie będzie obejmowało kilka spraw poruszonych w dzisiejszym sprawozdaniu, takich jak rozporządzenie w sprawie składników papierosów, wymogi dotyczące etykietowania produktów tytoniowych, czy zobowiązania producentów dotyczące produktów.
Chciałbym poruszyć dwie kwestie. Jedną z nich są ostrzeżenia obrazkowe. Jak państwo wiedzą, stworzyliśmy bank danych zawierający różne zdjęcia i obrazki, które mogą służyć jako ostrzeżenia obrazkowe, ale muszę przyznać, że jestem zawiedziony, ponieważ niewiele państw członkowskich skorzystało z tej bazy danych. Naprawdę szkoda. Dla przykładu, niech spojrzę w notatki, zdaje się, że tylko w Belgii wprowadzono ten typ etykietowania papierosów. Rumunia ma wprowadzić takie ostrzeżenia w przyszłym roku, po niej zaś Wielka Brytania. Władze fińskie i litewskie zobowiązały się wprowadzić te ostrzeżenia w bliskiej przyszłości, jednak po wielu telefonach i prośbach skierowanych do państw członkowskich o wprowadzenie tego typu działań.
Wiele krajów spoza Unii Europejskiej, takich jak Szwajcaria czy Nowa Zelandia, podpisało z nami umowy licencyjne na wykorzystanie naszych zdjęć i sugestii, a więc zachowanie państw członkowskich jest wobec tego tym bardziej rozczarowujące. Z tego powodu coraz poważniej myślimy nad zmianą dyrektywy i wprowadzeniem obowiązku używania ostrzeżeń obrazkowych. Bardzo interesująca wydaje nam się również propozycja Parlamentu, aby wprowadzić tego typu ostrzeżenia po obu stronach opakowania. Z pewnością przyjrzymy się bliżej tej sugestii.
Ostatnią sprawą jest powszechne stosowanie zakazu reklamowania tytoniu. Mieliśmy w tej sprawie problemy z kilkoma państwami członkowskimi. Udało się je jednak zażegnać poprzez działania prawne czy perswazję, i w końcu zakaz obowiązuje w całej Unii Europejskiej bez wyjątku. Chciałbym się odnieść do jednej ważnej sprawy, jaką jest inicjatywa podjęta ostatnio przez Komisję na rzecz przekonania krajów spoza UE, by zakazały sponsorowania wyścigów Formuły 1 przez przemysł tytoniowy.
Jak państwo wiedzą, nie posiadamy jurysdykcji pozaterytorialnej, jednak wydarzenia te są nadawane w Europie i oglądają je nasi obywatele, a więc ma to wpływ na młodych ludzi i podważa przepisy unijne oraz politykę UE w sprawie tytoniu, dlatego kontaktowałem się z przedstawicielami sektora prywatnego oraz władzami państwowymi krajów, które nadal zezwalają na tego typu sponsorowanie i prowadzenie wydarzeń związanych z Formułą 1. Są trzy takie kraje. Miejmy nadzieję, że wkrótce będziemy się mogli spodziewać pozytywnych rezultatów tych działań, jednak będę nadal zajmował się tą sprawą.
Jeszcze raz chciałbym podziękować sprawozdawcy oraz posłom do Parlamentu Europejskiego za wszystkie wysiłki i zaangażowanie w tę sprawę. Jak już mówiłem od samego początku, bardzo mnie martwi, że w Unii Europejskiej, gdzie poziom nauczania i życia jest najwyższy, ludzie nadal umierają na możliwe do powstrzymania choroby. Ponad 600 000 osób umiera na choroby powiązane z tytoniem. Myślę, że mamy odpowiednie środki, by zachęcać do zmian w trybie życia naszych obywateli.
w imieniu grupy PPE-DE. - (NL) Panie przewodniczący, panie i panowie! Dokładnie 20 lat temu, jako radca prawny w biurze belgijskiego sekretarza stanu ds. zdrowia, miałam okazję sporządzać rozporządzenia, które doprowadziły do powstania pierwszego narodowego dekretu w sprawie zakazu palenia w miejscach publicznych we Wspólnocie Europejskiej.
Panie i panowie! Mam wrażenie, że rezolucja, w sprawie której będziemy jutro głosować, wytycza nowy kierunek w zakresie walki ze skutkami palenia. Inicjatywa przedstawiona w zielonej księdze oraz doskonałe sprawozdanie posła Florenza niewątpliwie pokazały nam kierunek, w którym powinniśmy podążać. Każdy, kto przeczyta tę rezolucję, może dojść tylko do jednego wniosku: Parlament Europejski opowiada się za zerową tolerancją w sprawie palenia.
Potrzebny jest natychmiastowy zakaz wprowadzania szkodliwych dodatków oraz skuteczne stosowanie przepisów związanych z ponoszeniem odpowiedzialności za produkt przez producentów tytoniu - są to przykłady działań,które mówią same za siebie. Potrzeba nam również całkowitego, powszechnego zakazu palenia w miejscach publicznych, środkach transportu, miejscach pracy, w tym w gastronomii.
W tej sprawie jednak moja grupa uważa, że należy wziąć pod uwagę decyzje podjęte niedawno przez państwa członkowskie w sprawie zwiększenia inwestycji w różnych sektorach, które nie zostały jeszcze odpisane. Należy to uwzględnić, jednak w perspektywie długoterminowej naszym celem - do którego musimy dążyć świadomie i bez obaw - powinien być całkowity zakaz palenia obejmujący również i te miejsca.
W tym przypadku mamy pełen wiatr w żaglach. Jeśli wierzyć eurobarometrowi i innym badaniom, mamy całkowite poparcie naszych obywateli. Jeżeli ktokolwiek wątpi jeszcze w konieczność interwencji w tej sprawie, chciałabym zaznaczyć, że od naszego przyjazdu tutaj do Strasburga w poniedziałek po południu według statystyk około 480 osób zmarło w wyniku biernego palenia.
Panie i panowie! Musimy działać, by zapobiec rozwijaniu się tej sytuacji. Moja grupa również zamierza włożyć wszelkie możliwe wysiłki w tę sprawę i wspierać wszystkie kampanie antytytoniowe.
w imieniu grupy PSE. - Panie przewodniczący, Międzynarodowa Agencja Badań nad Rakiem przeanalizowała ostatnio wszystkie informacje na temat biernego palenia i jego związku z chorobami nowotworowymi. Było to niezależne spotkanie naukowców z 12 krajów zorganizowane przez Światową Organizację Zdrowia. Doszli oni do wniosku, że wtórny dym jest rakotwórczy, a osoby na niego wystawione mają ryzyko zachorowania na raka płuc zwiększone aż o 25-30%.
Nie ma wątpliwości co do tego, że w miejscu pracy i w zamkniętych miejscach publicznych mamy prawo do ochrony przed dymem wydychanym przez innych ludzi. Pamiętajmy o tym, że większość populacji to osoby niepalące. Najlepszym sposobem na rozwiązanie tego problemu jest wprowadzenie odpowiednich przepisów w państwach członkowskich. Przepisy te mają obejmować zakaz palenia we wszystkich zamkniętych przestrzeniach publicznych oraz w miejscu pracy.
W związku z tym nie zgadzam się z poprawką nr 3 proponowaną przez posła Florenza i mówiącą o ograniczonej liczbie wyjątków. Wszystkie wyjątki od tego zakazu powinny być ograniczone do minimum.
Protokół zmieniający porozumienie w sprawie handlowych aspektów praw własności intelektualnej (TRIPS) (debata)
Kolejnym punktem porządku obrad jest zalecenie przez Gianluca Susta, w imieniu Komisji Handlu Zagranicznego, protokołu zmieniającego porozumienie w sprawie handlowych aspektów praw własności intelektualnej (TRIPS) (08934/2006 - C6-0359/2006 -
Panie przewodniczący, pani komisarz, panie i panowie! Chciałbym w pierwszej kolejności skorzystać z okazji i podziękować sekretariatowi Grupy Porozumienia Liberałów i Demokratów na rzecz Europy za wsparcie, jakiego mi udzielił. Chciałbym także podziękować wszystkim sprawozdawcom pomocniczym, jak również panu Van Hecke, który przede mną zajmował się tym zagadnieniem, za znakomitą pracę, którą wykonał i za to, że udało mu się utrzymać jedność naszej instytucji aż do samego końca.
W moim przekonaniu Parlament wykazał się wielką siłą w kampanii na rzecz dostępności leków w krajach rozwijających się i mniej rozwiniętych, gdzie są one najbardziej potrzebne. Prawo i dostęp do opieki zdrowotnej przystępnej finansowo są prawami podstawowymi i muszą być zagwarantowane wszystkim obywatelom. Niestety wiemy nazbyt dobrze, że nie zawsze tak jest: zbyt często ceny narzucane przez przemysł farmaceutyczny są zbyt wysokie, przez co kraje, które najbardziej potrzebują leków, znajdują się w trudnościach.
Dlatego, jak już kilkakrotnie mówiłem, ani w Komisji Handlu Międzynarodowego, ani na posiedzeniu plenarnym Parlament nie mógłby ślepo przyjąć protokołu zmieniającego porozumienie TRIPS, jak gdyby było to uniwersalne panaceum, a następnie uważać sprawę za rozwiązaną. Parlament chciał, aby uczyniono więcej, przynajmniej w Unii Europejskiej, ponieważ Unia Europejska może i musi zrobić więcej.
Nawet w świetle pożałowania godnych wydarzeń, które miały miejsce tego lata, takich jak wymiana listów z Tajlandią, Parlament Europejski, który zawsze gorąco popierał wykorzystywanie wszystkich instrumentów elastyczności uwzględnionych w porozumieniu TRIPS, nie mógłby udzielić poparcia ratyfikacji protokołu bez uzyskania rzeczywistych i skutecznych gwarancji od Komisji i Rady.
Myślę, że słusznym jest podkreślić, że podczas tych miesięcy bliskiej współpracy z Komisją i Radą niewątpliwie osiągnęliśmy ważny cel dla Unii Europejskiej, poprzez uznanie zasadniczo technicznego zagadnienia za Europejski priorytet polityczny.
Uważam, że wynik końcowy można uznać za sukces, nie tylko z tego powodu, ale przede wszystkim dlatego, że udało nam się uczynić postęp w niezwykle wrażliwych obszarach, takich jak zachęcanie do wykorzystywania instrumentów elastyczności uwzględnionych w porozumieniu TRIPS w celu wspierania dostępu do podstawowych leków w przystępnych cenach w ramach krajowych programów ochrony zdrowia.
W szczególności popieram wyraźne odniesienie zawarte w oświadczeniu Rady - zaprezentowanym w poniedziałek - do artykułu 30 porozumienia TRIPS. Dla mojej grupy stanowi to gwarancję i zapewnienie, że państwa członkowskie będą mogły używać tego instrumentu, nie będąc poddawane presji i że łatwiejszy będzie dostęp do leków w krajach, które ich najbardziej potrzebują.
Po drugie, jestem także zachwycony wynikami uzyskanymi w odniesieniu do postanowień TRIPS-plus, które są bardziej rygorystyczne od tych zawartych w porozumieniu TRIPS. Parlament, Rada i Komisja uzgodniły, że w przyszłych dwustronnych lub regionalnych porozumieniach z krajami rozwijającymi się nie będzie negocjacji w sprawie postanowień, które mogłyby mieć negatywne skutki dla dostępu do opieki zdrowotnej i leków.
Mimo to, zdając sobie sprawę z wysiłków portugalskiej prezydencji, chciałbym zapytać, czy tekst oświadczenia można jeszcze poprawić, zwłaszcza w części mówiącej o ubogich krajach rozwijających się. To sformułowanie może być niejasne, ponieważ obecnie zwyczajowo mówi się tylko o krajach rozwijających się i mniej rozwiniętych. Wprowadzenie nowej kategorii skomplikowałoby sytuację. Przede wszystkim trzeba podkreślić, że wszystkie kraje rozwijające się, a więc nawet takie kraje jak Brazylia, Indie itp. muszą mieć możliwość korzystania z bieżącego systemu bez ryzyka, że w przyszłości będą wprowadzone niekorzystne zmiany.
Na koniec trzeba koniecznie podkreślić wysiłki podejmowane do tej pory na rzecz transferu badań i rozwoju technologicznego do krajów południowych. Grupa ALDE jest gotowa wyrazić zgodę, ponieważ uważa, że "nie” byłoby negatywnym sygnałem dla najbardziej potrzebujących krajów i byłoby nieodpowiedzialne ze strony UE, biorąc pod uwagę, że ponowne otwarcie negocjacji WTO jest nierealistyczne.
Jednak nie zmienia to faktu, że wciąż mamy wątpliwości co do skuteczności mechanizmu badanego i zatwierdzonego przez WTO. Dlatego - już prawie kończę - chciałbym potwierdzić, że UE na tym nie poprzestanie. Parlament zrobi wszystko co w jego mocy, aby gwarancje, które dano w ciągu ostatnich kilku miesięcy, były przestrzegane w praktyce.
Dlatego prosimy pana komisarza Mandelsona, który w swoim liście potwierdził, że nie zamierza negocjować postanowień TRIPS-plus, aby usunął z projektu umowy o partnerstwie gospodarczym z krajami karaibskimi żądanie przestrzegania i akceptacji zobowiązań traktatu o współpracy patentowej, traktatu o prawie patentowym i postanowień dotyczących własności intelektualnej dyrektywy 2004/48/WE w sprawie egzekwowania praw własności intelektualnej, które jednoznacznie przypominają postanowienia TRIPS-plus.
komisarz. -Panie przewodniczący! Bardzo się cieszę, że w tej istotnej kwestii dostępu do leków dla ubogich, rozwijających się krajów zdołaliśmy znaleźć rozwiązanie odpowiadające wszystkim. W ciągu ostatnich miesięcy nasza debata była owocna i dlatego pragnę podziękować Parlamentowi za intensywność i jakość naszych dyskusji. Komisja była zawsze otwarta na obawy wyrażane przez Parlament i istotnie podziela wiele z nich. Z tego powodu Komisja stała na czele debaty na temat porozumienia TRIPS i dostępu do leków w WTO.
Widziałem, że w tej debacie Komisja miała okazję wyjaśnić swoje stanowisko na temat kilku spraw. Wszyscy zgadzamy się, że poprawka do porozumienia TRIPS jest jedną z wielu części rozwiązania problemu dostępu do leków. Oczywiście potrzeba innych środków, w szczególności w celu naprawy systemów opieki zdrowotnej i infrastruktury, zwłaszcza w ubogich, rozwijających się krajach.
Niektórzy posłowie obawiają się, że mechanizm nie zadziała. Z pewnością jest za wcześnie, aby to stwierdzić. W naszym rozporządzeniu wdrażającym protokół zmieniający porozumienie TRIPS razem z Parlamentem zgodziliśmy się ocenić go trzy lata po wejściu w życie i tak uczynimy.
Popieramy także pracę międzyrządowej grupy roboczej przy WHO mającej na celu zbadanie innych możliwości dalszego poprawienia dostępu do leków.
Komisja ponownie potwierdziła swoje poparcie dla Deklaracji w sprawie porozumienia TRIPS i zdrowia publicznego z Ad-Dauha i zasad elastyczności w niej zawartych.
Podobnie niniejsza debata pozwala mi wyjaśnić wszelkie nieporozumienia na temat tego, czym zajmuje się Komisja w ramach umów o partnerstwie gospodarczym z krajami AKP. Potwierdzam, że w tych porozumieniach i w innych przyszłych dwustronnych i regionalnych porozumieniach z ubogimi rozwijającymi się krajami Komisja nie stara się i nie będzie się starać o postanowienia, które mogłyby mieć wpływ na dostęp do leków lub osłabić zasady elastyczności przedstawione w Deklaracji w sprawie porozumienia TRIPS i zdrowia publicznego z Ad-Dauha.
Dzięki tej szczerej i bezpośredniej debacie Parlament może teraz wyrazić zgodę na wniosek Komisji. Wspólnota Europejska dołączy wtedy do innych członków WTO, którzy przyjęli już porozumienie TRIPS. W ten sposób WE będzie mogła nadal odgrywać wiodącą rolę w WTO w sprawie dostępu do leków.
Kończąc, chciałbym zaznaczyć, że dostęp do leków pozostaje priorytetem dla Komisji oraz że pragnę dalej w konstruktywnym duchu współpracować w tej sprawie z Parlamentem.
sprawozdawca komisji opiniodawczej Komisji Prawnej. - (FR) Panie przewodniczący, panie komisarzu, panie i panowie! Żałuję, że Rada nie jest dziś reprezentowana podczas naszej debaty, ponieważ tym razem jest ona naszym jedynym kontaktem. Panuje tu euforia, wszyscy są zgodni i jutro zagłosujemy - jak sądzę przeważającą większością głosów - za ratyfikacją tej poprawki do porozumienia TRIPS, która ma zapewnić i powinna zapewnić lepszy dostęp do leków dla krajów, które nie są dostatecznie rozwinięte i nie posiadają przemysłu farmaceutycznego, który umożliwiłby ten dostęp.
Podczas długiej debaty, którą odbyliśmy na ten temat, okazało się, że Parlament miał trochę więcej wątpliwości na temat skuteczności tego systemu, niż Komisja. Chciałbym podziękować w tym miejscu Radzie za to, że ten jeden raz słuchała Parlamentu bardziej niż Komisji; uważam, że to doprowadziło do oświadczenia rozprowadzanego w poniedziałek rano, dzięki któremu uznaliśmy, że porozumienie między nami pozwala nam uczynić ten mały krok naprzód. Jest to postęp, ale jesteśmy świadomi jego braków i mamy trochę wątpliwości co do jego skuteczności. Te wątpliwości należy rozwiać poprzez rygorystyczne stosowanie zaleceń przez państwa członkowskie i Radę.
Cieszę się jednak z tego, co właśnie powiedział pan Mandelson, który sam zapowiedział utworzenie grupy ekspertów w celu opracowania innych środków i oceny tych środków; sądzę, że będziemy znów je omawiać, kiedy przekonamy się, czy ich skuteczność spełnia nasze wymagania. W każdym razie jestem zadowolony z pozytywnego wyniku tego niezbędnego etapu, chociaż nie jest on wystarczający.
w imieniu grupy PPE-DE. (EL) Panie przewodniczący! Jako sprawozdawca Europejskiej Partii Ludowej chciałbym podziękować sprawozdawcy, panu Sousa, i innym kolegom posłom za twórczą współpracę, ponieważ pozwoliła nam ona przezwyciężyć pewne różnice między grupami politycznymi i zachować wspólne stanowisko w tej istotnej kwestii. Parlament Europejski nie ogranicza się wyłącznie do obszarów odpowiedzialności określonych przez Traktat; nie ogranicza się wyłącznie do wyrażania zgody. W lipcowej rezolucji osiągnęliśmy polityczne zwycięstwo wyrażające wspólną wolę ponad podziałami partyjnymi.
Dążyliśmy do tego, by Komisja i Rada podjęły zobowiązania i tak się stało. W dużym stopniu są one zbieżne z opiniami Parlamentu Europejskiego. Można by powiedzieć, że była to próba generalna współpracy instytucjonalnej w świetle nowej roli, jaką będzie odgrywać Parlament Europejski po przyjęciu traktatu reformującego.
W ten sposób przyjęcie przez Unię poprawki jest wsparte rzeczywistymi zobowiązaniami, które zapewniają udane funkcjonowanie procesu. Zobowiązania sięgają dalej: określają wytyczne zintegrowanego podejścia do kwestii ochrony zdrowia w krajach rozwijających się. Przyjęcie przez Unię poprawki do porozumienia TRIPS daje pozytywny i optymistyczny sygnał krajom rozwijającym się. Wyrażamy nadzieję, że przyczyni się to również do aktywnej współpracy innych członków WTO.
w imieniu grupy PSE. - (FR) Panie przewodniczący, panie komisarzu, panie i panowie! Podczas naszej ostatniej debaty w lipcu na temat dostępu do leków zakończyłem swoją wypowiedź wezwaniem Rady i Komisji do podjęcia jasnych i formalnych zobowiązań, które będą gwarantować aktywne zaangażowanie Europy w poszukiwanie nowych rozwiązań i jej przewodzenie w walce o dostęp do leków za przystępne ceny dla wszystkich. Nie moglibyśmy być zadowoleni z debaty, w której nie podejmuje się żadnych konkretnych zobowiązań; dzisiaj zauważam, że po kilku miesiącach dyskusji pomiędzy trzema instytucjami niektóre z wniosków, które złożyliśmy i na których nam zależało, stają się rzeczywistością.
Najpierw chciałbym wyrazić uznanie dla wykonanej pracy parlamentarnej, wykonanej z nieustanną troską o odpowiedzialność i otwartość. Trzy kolejne przełożenia głosowania w Parlamencie były umotywowane troską o światową opiekę zdrowotną. Pokazało nam to, że słowo "solidarność” wciąż ma znaczenie w polityce europejskiej.
Następnym punktem porządku obrad jest sprawozdanie Mario Mantovaniego, w imieniu Komisji Zatrudnienia i Spraw Socjalnych, w sprawie wniosku dotyczącego zalecenia Parlamentu Europejskiego i Rady w sprawie ustanowienia europejskich ram kwalifikacji dla uczenia się przez całe życie - C6-0294/2006 -
komisarz. - Panie przewodniczący! Chciałbym podziękować panu Mantovaniemu i przekazać podziękowania Komisji dla niego i odpowiedzialnych komisji za ich aktywne zaangażowanie i wsparcie podczas negocjacji nad europejskimi ramami kwalifikacji (EQF) dla uczenia się przez całe życie.
To zalecenie wyraża istotę tego, czym jest UE: mobilność, współpraca między państwami, promowanie dobrobytu i pomoc poszczególnym obywatelom. Proponujemy europejskie ramy kwalifikacji ponieważ wy, Parlament Europejski i państwa członkowskie prosiły nas o znalezienie sposobów wspierania mobilności i uczenia się przez całe życie, bez których nie możemy osiągnąć celów lizbońskich. Europejskie ramy kwalifikacji zostały opracowane w ramach programu "Edukacja i szkolenie 2010” - wymiaru edukacyjnego agendy lizbońskiej.
Europejskie ramy kwalifikacji mają pokonać bariery stojące przed europejskimi pracownikami i osobami uczącymi się, kiedy chcą zmienić pracę lub przenieść się do innego kraju, aby tam pracować lub uczyć się. Nazbyt często Europejczycy mają trudności w wykorzystywaniu swoich kwalifikacji w innych państwach europejskich. Nawet w ich własnych państwach ich edukacja jest utrudniona przez słabą integrację różnych części systemu edukacyjnego.
Europejskie ramy kwalifikacji będą odniesieniem dla różnych krajowych systemów kwalifikacji, pełniąc rolę instrumentu przełożenia kwalifikacji. W ten sposób kwalifikacje osób z innych krajów staną się bardziej czytelne i będą one mogły przenieść się zagranicę, aby tam pracować lub uczyć się.
Na szczeblu krajowym będzie to stymulować - już tak się dzieje - rozwój krajowych ram kwalifikacji. Ramy kwalifikacji promują uczenie się przez całe życie poprzez na przykład ułatwianie przechodzenia pomiędzy różnymi rodzajami instytucji kształcenia i szkolenia, na przykład z kształcenia zawodowego do wyższego.
Powiedziałbym, że europejskie ramy kwalifikacji są technicznym, a nawet złożonym instrumentem. Będą używane głównie przez ekspertów i władze oświatowe, ale służą one dobru obywateli.
To, nad czym dzisiaj debatujemy, jest owocem wspólnej pracy Komisji, państw członkowskich, partnerów społecznych, stowarzyszeń kształcenia i szkolenia oraz innych zainteresowanych stron. Europejskie ramy kwalifikacji zostały w bardzo dużym stopniu zbudowane na konsensusie; staraliśmy się cały czas uwzględniać zainteresowane strony.
Europejskie ramy kwalifikacji zawierają zalecenie, aby państwa członkowskie stworzyły odniesienia dla swoich systemów kwalifikacji i EQF do 2010 r. i zapewniły możliwość odniesienia krajowych kwalifikacji do odpowiedniego poziomu EQF do 2012 r. Te terminy zostały zaproponowane przez Radę i Parlament.
Również z zadowoleniem wyraziliśmy zgodę na dodanie nowego zalecenia dotyczącego zapewnienia jakości zaproponowanego przez Parlament, które naszym zdaniem wzmacnia znaczenie tych zasad.
Zgadzamy się także na wniosek Parlamentu, aby uwzględnić odniesienie do systemów transferu i akumulacji punktów, który uznaje szybki rozwój i zastosowanie tych elementów ram kwalifikacji.
Uważamy, że Parlament i Rada rzeczywiście poprawiły ten tekst. Podejście przyjęte w negocjacjach przez Parlament, Radę i Komisję odzwierciedla ogólnoeuropejski konsensus, któremu zawdzięczamy europejskie ramy kwalifikacji.
Obecnie nabierają one rozmachu, znakomita większość państw uznaje ich potencjał dla mobilności i jako instrument uczenia się przez całe życie.
Znaczna większość państw rozwija obecnie krajowe ramy kwalifikacji powiązane z europejskimi ramami kwalifikacji, a więc ten wniosek ma już duży wpływ na europejskie systemy kształcenia i szkolenia.
Mam nadzieję, że zgodzą się państwo poprzeć ten wniosek w pierwszym czytaniu, tak aby Rada mogła go przyjąć w najbliższych tygodniach.
Panie przewodniczący, panie komisarzu, panie i panowie! Myślę, że dzisiejszy dzień oznacza początek wielkiego projektu, na który Europa, państwa członkowskie oraz regiony i miasta Unii Europejskiej od dawna czekają, cel, na który zainteresowane strony w dziedzinie edukacji, zatrudnienia, handlu i gospodarki pracują od lat i coś, czego chce całe społeczeństwo.
Jutro, zgodnie z europejskimi ramami kwalifikacji, położymy fundamenty lepszego jutra, dając przyszłym pokoleniom punkt odniesienia dla działalności kulturalnej, edukacyjnej i zawodowej, jak również szkolenia i oczywiście zatrudnienia.
Zgodnie ze strategią lizbońską europejskie ramy kwalifikacji służą bezpośrednio poprawie związków pomiędzy szkołami, uniwersytetami i miejscami pracy oraz pomiędzy formalnym, nieformalnym i "pozaformalnym” uczeniem się przez całe życie, zapewniając przejrzystość w uznawaniu kwalifikacji i dyplomów, zarówno na szczeblu państw, jak i sektorów i zawsze w ramach europejskich. Wreszcie wzmocnią one współpracę między państwami członkowskimi we wrażliwym obszarze porównywania różnych systemów.
Jest to wciąż powracający temat, który skłonił nas, zgodnie ze strategią lizbońską, do podjęcia właściwej odpowiedzialności. Podjęliśmy wybór, co do którego jestem przekonany, że będzie sprzyjać wzrostowi, rozwojowi i konkurencyjności w Europie, która jest zmuszona uznać spójność społeczną za jeden ze swoich celów.
Jest to dalekosiężny projekt, który miał swoje początki w procesie bolońskim jako europejski system transferu i akumulacji punktów w szkolnictwie wyższym. Następnie na szczycie barcelońskim przedstawiono jego odpowiednik dla systemu kształcenia zawodowego. Został poprawiony w Bergen w 2004 r. i na Radzie w 2005 r., która potwierdziła potrzebę przyjęcia obecnych ram. Ten rys historyczny jasno pokazuje ambicję europejskich decydentów stworzenia nowego instrumentu, uważanego przez wielu za rewolucyjny, ale koniecznego dla procesu integracji europejskiej, który trwa już tyle lat.
Panie przewodniczący, panie i panowie! Jestem przekonany, że te ramy nie tylko będą sprzyjać mobilności transgranicznej, ale będą także siłą napędową wewnętrznej mobilności UE - myślę tu o studentach, pracownikach, naukowcach i wolontariuszach w ogólności i tych wszystkich, którzy muszą poruszać się bez przeszkód po Europie, nie powodując przez to paniki ani niepotrzebnych obaw. Zapewne pamiętają państwo, jak polscy hydraulicy przerazili Francuzów: był to jeden z głównych powodów, dla których Francja zagłosowała przeciw konstytucji europejskiej w referendum.
Tekst, który mamy teraz przed sobą, jest wynikiem wielomiesięcznej pracy, bliskiej współpracy z przedstawicielami Rady pod portugalską prezydencją, którzy natychmiast dostrzegli znaczenie tego ambitnego projektu.
Komisja, w osobie komisarza Figel'a, cały czas czujnie śledziła ten proces i dzięki temu duchowi partnerstwa byliśmy w stanie poprawić tekst, dodając kluczowe koncepcje ważne dla Komisji Zatrudnienia i Spraw Socjalnych. Jestem za to ogromnie wdzięczny moim kolegom, sprawozdawcom pomocniczym - widzę tu panią Castex, pana Kusstatschera, liberałów - jak również panu Mannowi i Kasoulidesowi oraz wszystkim, którzy wnieśli swój wkład. Dzięki ich szczeremu zaangażowaniu i współpracy mogliśmy uwzględnić następujące koncepcje: integrację społeczną, wymagania rynku pracy, rozwój osobisty poprzez różne ścieżki szkolenia, równość i włączenie osób znajdujących się w najbardziej niekorzystnej sytuacji, równe szanse, poszanowanie zasady pomocniczości i stworzenie centrów koordynacyjnych w państwach członkowskich.
Upewniliśmy się także, że zalecenie nie jest wiążące, mimo że ma charakter legislacyjny. Oczywiście nie było to spowodowane słabością, ale bardziej poczuciem odpowiedzialności i realizmu. Celem było zachęcanie do stosowania tego instrumentu w tych krajach, które potrzebują więcej czasu. Krótko mówiąc, niewątpliwie można ten dokument poprawić, tak jak wszystko w życiu. Jednak jestem przekonany, że mamy przed sobą tekst z duszą i sumieniem.
Jestem przekonany, że zadaniem Parlamentu Europejskiego jest uchwalać prawodawstwo w rzeczywistych interesach obywateli. Cóż, właśnie to uczyniliśmy. Przyjęcie tekstu przy pierwszym czytaniu jest tego dowodem, częściowo dzięki panu Gaľa z Komisji Kultury i Edukacji, Komisji Praw Kobiet i Równouprawnienia oraz Komisji Przemysłu, Badań Naukowych i Energii, które wszystkie wniosły pozytywny wkład.
sprawozdawczyni komisji opiniodawczej Komisji Przemysłu, Badań Naukowych i Energii. - (ES) Panie przewodniczący, panie komisarzu! Na początku chciałabym pogratulować sprawozdawcy, ponieważ zajął się tematem, który wykracza poza to, co możemy sobie wyobrazić.
Rzeczywiście, w zglobalizowanym świecie Europa i różne kraje UE będą określane kwalifikacjami ich zasobów ludzkich. Gdybyśmy mieli powiedzieć najkrócej, co sprawia, że Europa i wszystkie kraje europejskie będą konkurencyjne w tym zglobalizowanym świecie, musimy powiedzieć, że są to kwalifikacje zasobów ludzkich, obywateli Europy.
Mając to na uwadze, widzimy, że jest absolutnie niezbędne, aby szkolenie i kształcenie ustawiczne było dostosowane do wymagań rynku pracy i wciąż na nie odpowiadało. Jeśli tak nie jest, konkurencja nie będzie możliwa.
Istnieje również następujący paradoks: ludzie się starzeją, ale starzejąc się stają się młodsi i potencjalnie aktywniejsi, jednak mają niewystarczające środki, aby być produkcyjnymi, dawać społeczeństwu i znajdować spełnienie w pracy zawodowej.
Kolejnym punktem porządku obrad są oświadczenia Rady i Komisji w sprawie stosunków pomiędzy Unią Europejską a Turcją.
urzędujący przewodniczący Rady. - (PT) Panie przewodniczący, panie komisarzu, szanowni państwo! Prezydencja chciałaby przede wszystkim podziękować Parlamentowi Europejskiemu, a w szczególności pani poseł Oomen-Ruijten za projekt rezolucji w sprawie stosunków pomiędzy Unią Europejską a Turcją.
Prezydencja docenia i z zadowoleniem przyjmuje czynny udział Parlamentu w procesie rozszerzenia. PE wnosi tym samym cenny wkład do ogólnej debaty na temat rozszerzenia, a w szczególności procesu akcesji Turcji. Każda debata stanowi niewątpliwie dobrą okazję do informowania o procesie akcesji Turcji, angażowania w tenże proces obywateli państw członkowskich i Turcji oraz wspierania władz tureckich na drodze do członkostwa.
Zapewniam państwa, że zwracamy szczególną uwagę na stanowisko Parlamentu Europejskiego. Za kilka dni Komisja przedstawi kolejne sprawozdanie z postępów w sprawie procesu akcesji Turcji. Rada z wielką uwagą przyjrzy się temu sprawozdaniu i dokona jego oceny.
Ja tymczasem chciałbym pokrótce przedstawić kilka kwestii dotyczących bieżącego etapu negocjacji akcesyjnych z Turcją. Jesteśmy zdania, że niedawne wybory w Turcji ukazały wśród obywateli tego kraju pragnienie demokracji, politycznej i gospodarczej stabilizacji oraz postępu.
Z zadowoleniem odnosimy się także do sposobu przeprowadzenia tychże wyborów, wysokiej frekwencji i wzmocnienia reprezentatywności nowego tureckiego parlamentu. Prezydencja podziela opinie i obawy Parlamentu dotyczące procesu reform w Turcji. Uważamy, że nowy rząd cieszy się większym poparciem i dysponuje jasno określonym mandatem, który powinien umożliwić podjęcie decydujących działań w celu przyspieszenia i rozszerzenia procesu reform w Turcji.
Nowy rząd zdecydowanie powinien na nowo wprawić w ruch proces reform i ich wdrażania, skupiając się na najważniejszych dziedzinach. W tym względzie znaczącą rolę odgrywa wdrożenie Partnerstwa dla członkostwa, zwłaszcza odnośnie do jego krótkoterminowych priorytetów. Chciałbym przypomnieć, że w nadchodzących miesiącach należy dokonać przeglądu Partnerstwa dla członkostwa. W tym kontekście chciałbym także podkreślić potrzebę przeprowadzenia zakrojonych na szeroką skalę konsultacji i osiągnięcia w Turcji konsensusu w sprawie nowej konstytucji.
Podzielamy państwa zdanie dotyczące znaczenia reform w jakże istotnej dziedzinie podstawowych swobód i praw człowieka. Niezbędne są dalsze namacalne postępy, zwłaszcza w kwestii wolności słowa, swobody wyznania, praw kulturalnych i praw kobiet, a także dalsze zaostrzanie działań przeciwko stosowaniu tortur i złemu traktowaniu. Większość tych kwestii poruszona została w Partnerstwie dla członkostwa jako krótkoterminowe priorytety, które Turcja powinna osiągnąć.
Wyrażamy szczególne ubolewanie z powodu braku postępów w dziedzinie wolności słowa pomimo zakrojonej na szeroką skalę debaty publicznej na ten temat. Martwi nas także rosnący nacjonalizm prowadzący do autocenzury. Nadal stanowczo uważamy, że w celu zagwarantowania wolności słowa należy znieść lub znacznie zmienić artykuł 301 tureckiego kodeksu karnego, a także inne niejasno sformułowane artykuły. Z myślą o ogólnych postępach w negocjacjach akcesyjnych postępy w tej dziedzinie odgrywają pierwszoplanową rolę.
W dziedzinie swobody wyznania również pilnie potrzebne są namacalne postępy, zwłaszcza mając na względzie tragiczne zdarzenia, do jakich doszło w tym roku. Od dawna oczekuje się przyjęcia ustawodawstwa, które w sposób całościowy zmierzy się z wszystkimi problemami dotykającymi społeczności niemuzułmańskie - dotyczącymi ich statusu prawnego, rejestracji własności i szkolenia duchowieństwa - celem zagwarantowania pluralizmu religijnego zgodnego z europejskimi standardami.
Po przyjęciu i wdrożeniu ustawy o fundacjach, którą można by uznać za pozytywny krok w tym względzie, zostanie ona poddana uważnej ocenie. Niepokojącą kwestią jest także niedawne orzeczenie Sądu Najwyższego w sprawie Patriarchatu Ekumenicznego.
W kwestii stosunków pomiędzy władzami cywilnymi a wojskiem podzielamy państwa zdanie. Niedawne wydarzenia - w szczególności przed kampanią wyborczą i w trakcie jej trwania - ukazują potrzebę podjęcia dalszych działań w tej dziedzinie, tak aby siły zbrojne nie mogły wywierać wpływu o charakterze politycznym.
Wciąż do zapewnienia pozostaje demokratyczna kontrola cywilna nad wojskiem zgodnie z praktyką państw członkowskich UE.
Odnośnie do sytuacji na południowym wschodzie kraju stanowczo potępiamy niedawny zamach terrorystyczny w regionie Sirnak. Potępiliśmy także i wciąż będziemy potępiać inne zamachy terrorystyczne dokonane w Turcji. Działań terrorystów nic nigdy nie usprawiedliwi. W tym względzie ponownie wyrażamy naszą solidarność z mieszkańcami Turcji. Terroryzm nie powinien jednak sprawić, że zapomnimy o pilnej potrzebie szybkiego opracowania i wdrożenia kompleksowej strategii gwarantującej gospodarczy, społeczny i kulturalny rozwój południowo-wschodniej części kraju. W ramach bieżącego procesu reform uważnie śledzimy tę jakże złożoną kwestię.
Oprócz zgodności z politycznymi kryteriami kopenhaskimi miarą postępów Turcji w przygotowaniach do członkostwa będą także wymogi jasno określone w ramach negocjacyjnych. W tym względzie - zgodnie z ustaleniami Rady z grudnia zeszłego roku - postępy w dziedzinach objętych deklaracją z dnia 21 września 2005 r., a w szczególności pełne i niedyskryminacyjne wdrożenie Protokołu dodatkowego do układu z Ankary, zostaną poddane obserwacji i przeglądowi. Niestety w tej kwestii nie odnotowano dotąd postępów.
Chciałbym także podkreślić, że poparcie wszystkich państw członkowskich stanowi niezbędny element procesu akcesyjnego, w związku z czym Unia Europejska powinna jak najszybciej doprowadzić do normalizacji stosunków pomiędzy Turcją a wszystkimi państwami członkowskimi.
Prace niezbędne do zapewnienia zgodności ze standardami Unii i zobowiązaniami wynikającymi z członkostwa są trudne i wymagają stałych wysiłków oraz determinacji. Przywiązujemy szczególną wagę do procesu akcesji Turcji i zapewniam państwa, że prezydencja portugalska także uczyni wszystko, co w jej mocy, by umożliwić postęp w negocjacjach z tym krajem.
Należy wypełnić podjęte zobowiązania. Kontynuowanie procesu reform i wypełnianie dotychczasowych zobowiązań posuną do przodu proces akcesji Turcji przede wszystkim dla dobra wszystkich obywateli tego kraju. Postępy w procesie akcesyjnym zależą niemniej głównie od osiągnięć Turcji.
komisarz. - Panie przewodniczący! Pozwolę sobie najpierw pogratulować pani poseł Oomen-Ruijten rzetelnego sprawozdania, a także propozycji projektu, który jest surowy i zarazem sprawiedliwy.
W tym roku Turcja przeżyła niezwykle trudny okres, stojąc w obliczu poważnego kryzysu konstytucyjnego i silnych napięć politycznych. Pomimo takich wyzwań w kraju przeprowadzono wybory parlamentarne i prezydenckie - w pełnym poszanowaniu zasad demokracji - w których udział wziął bardzo wysoki odsetek obywateli.
W rezultacie ostatnie słowo należało do demokracji. Nowy turecki parlament w znacznym stopniu reprezentuje różnorodność polityczną Turcji, a - jak powiedział przewodniczący Lobo Antunes - nowy rząd może teraz działać przy wsparciu stałej większości, dysponując rozległym mandatem nadanym mu przez naród. W tym względzie Turcja może więc podążać naprzód bez przeszkód. Teraz nadszedł czas, by ponownie wprawić w ruch proces reform.
W związku z tym Komisja popiera przedstawione w projekcie rezolucji podstawowe podejście, zgodnie z którym należy określić polityczne wyzwania i zachęcić Turcję do ich podjęcia. Oznacza to poparcie dla zobowiązania nowego tureckiego rządu do wzmocnienia wysiłków w dziedzinie reform i zachęcenie go do szybkiego wcielenia w życie tegoż zobowiązania. Dotyczy to zarówno procesu reform jak i protokołu z Ankary.
Komisja z zadowoleniem przyjmuje fakt, że turecki rząd nadał pierwszorzędne znaczenie reformom konstytucyjnym w celu wzmocnienia demokracji i rozszerzenia swobód podstawowych. Nie powinno jednak dojść do opóźnienia reform, które są teraz pilnie potrzebne, takich jak przegląd słynnego artykułu 301 tureckiego kodeksu karnego i innych artykułów dotyczących wolności słowa czy przyjęcie ustawy o fundacjach w celu zapewnienia swobody wyznania.
Konieczne są także dalsze wysiłki, by zapewnić przestrzeganie zasad demokracji w stosunkach pomiędzy władzami cywilnymi a wojskiem, chronić prawa kobiet, dzieci i związków zawodowych, usprawnić wymiar sprawiedliwości i wzmocnić działania przeciwko korupcji.
Pozwolę sobie powiedzieć co nieco o niedawnych wydarzeniach i obecnej sytuacji w Turcji. W tej kwestii bardzo ściśle współpracujemy z prezydencją i Javierem Solaną, a także należycie uwzględniamy stanowisko Parlamentu. Turcja stoi w obliczu nieustannych zamachów terrorystycznych zza granicy ze strony Partii Pracujących Kurdystanu (PKK), wymienionej w unijnym wykazie organizacji terrorystycznych. Unia Europejska potępia wszelkie zamachy terrorystyczne i rozumie potrzebę Turcji, by chronić swoich obywateli.
Zarówno UE jak i Turcja popierają starania na rzecz niepodległości, suwerenności, jedności i integralności terytorialnej Iraku. Wciąż apelujemy do Turcji i Iraku o rozwiązanie tego problemu w drodze współpracy pomiędzy właściwymi władzami i w poszanowaniu prawa międzynarodowego. Niedawne porozumienie dwustronne pomiędzy Turcją a Irakiem w sprawie przeciwdziałania terroryzmowi stanowi dobry punkt oparcia.
Władze tureckie - co zrozumiałe - próbują zaangażować w działania Stany Zjednoczone, a także władze irackie i iracko-kurdyjskie. Niedawno odnotowano zresztą pewne oznaki postępu w tej sprawie. Rezolucję przegłosowaną w Parlamencie w zeszłym tygodniu powinno się uznać za część całościowej strategii politycznej.
Europejska przyszłość Turcji okazuje się być najważniejszym bodźcem do reform w tym kraju. Zgodnie z naszą nadrzędną zasadą warunków przystąpienia do UE w ramach polityki rozszerzenia wdrożenie dotychczasowych reform warunkuje postępy w negocjacjach akcesyjnych.
Jeśli jednak mamy skutecznie stosować tę zasadę, tak aby wywierać znaczący polityczny wpływ na rzecz reform, Unia Europejska sama powinna wypełniać własne zobowiązania. Powinniśmy dotrzymać danego słowa - pacta sunt servanda.
Następnym punktem porządku dziennego są oświadczenia Rady i Komisji w sprawie szczytu UE-Rosja.
urzędujący przewodniczący Rady. - (PT) Panie przewodniczący, pani komisarz, panie i panowie! Jak wiadomo, w piątek w tym tygodniu w mieście Mafra w Portugalii odbędzie się 20. szczyt UE-Rosja. Naszym zdaniem stanowi to doskonałą okazję zarówno dla przywódców Rosji, jak i Unii Europejskiej, aby sporządzić bilans naszych stosunków.
Wierzymy, że stosunki między Unią Europejską i Rosją są ogólnie poprawne i o wiele lepsze, niż czasami przekonuje nas prasa międzynarodowa. Rosja jest głównym partnerem UE i odnosimy się do tego związku bardzo poważnie. Nadchodzący szczyt będzie dotyczył sytuacji w UE i w Rosji. Przedstawimy wydarzenia, jakie miały miejsce w Unii Europejskiej, zwłaszcza w odniesieniu do postępu poczynionego w zakresie sporządzania nowego traktatu reformującego, który już został przyjęty w Lizbonie, a także w odniesieniu do pakietu liberalizacji energii, zaproponowanego przez Komisję i przyjętego dnia 9 września.
W odniesieniu do wspólnych przestrzeni przeanalizujemy postęp poczyniony w kwestii wdrażania map drogowych. Ten proces wciąż jest całkowicie pozytywny, chociaż w niektórych obszarach konieczny jest ruch naprzód. Stała Rada Partnerstwa (PPC) pomogła w osiągnięciu tego założenia w niektórych istotnych sektorach. PPC ds. kultury, która odbędzie się w przeddzień szczytu, pomoże nam w intensyfikacji naszej współpracy w zakresie kultury.
Jeżeli chodzi o priorytety, jakie określono dla tego szczytu, to zamierzamy osiągnąć porozumienie w sprawie uruchomienia systemu wczesnego ostrzegania w sektorze energii, w odniesieniu do którego zasadniczo osiągnięto porozumienie na ostatnim szczycie w Samarze. Biorąc pod uwagę współzależność Unii Europejskiej i Rosji w zakresie energii, należy zwiększyć zaufanie i wzmocnić wzajemną współpracę. Dlatego też podkreślimy założenia i zasady, których UE musi przestrzegać w odniesieniu do naszego partnerstwa energetycznego, zwłaszcza zasadę wzajemności, przejrzystości, otwartości i tworzenia skutecznych ram prawnych i regulacyjnych. Naszym zdaniem zasady traktatu karty energetycznej oraz dokumentu w sprawie światowego bezpieczeństwa energetycznego, przyjętego przez państwa G8 w Sankt Petersburgu, muszą zostać włączone do nowej umowy UE-Rosja, która będzie prawnie wiążąca i zastąpi obecną umowę o partnerstwie i współpracy.
W obszarze inwestycji z zadowoleniem przyjmujemy dialog gospodarczy planowany w mapie drogowej dla wspólnej przestrzeni gospodarczej. Niezmiernie ważne jest, aby dla przedsiębiorstw z UE inwestujących w Rosji stworzyć przejrzyste, niedyskryminujące i przewidywalne warunki, mając na uwadze ustawę o inwestycjach strategicznych, która aktualnie jest omawiana przez Dumę. Będziemy także skłaniać Rosję do unikania wybiórczego stosowania polityk towarzyszących w takich obszarach, jak ochrona środowiska naturalnego czy opodatkowanie, w celu utrudniania obecnych inwestycji lub tworzenia ukrytych przeszkód dla nowych inwestycji. Wierzymy, że wstąpienie Rosji do Światowej Organizacji Handlu (WTO) jest priorytetem, dlatego też zamierzamy poruszyć tę kwestię na nadchodzącym szczycie. Komisja może mieć w tej kwestii więcej do powiedzenia.
Muszę podkreślić, że szczyt ten stanowić będzie okazję do wywarcia nacisku w celu zagwarantowania postępu w przypadku, gdy w odniesieniu do pozostałych nierozstrzygniętych kwestii, takich jak cła wywozowe na drewno czy dyskryminujące taryfy kolejowe, nie zostanie osiągnięte zadowalające rozwiązanie.
Jesteśmy świadomi, że ten szczyt ma miejsce w chwili, gdy zbliżają się zarówno wybory prezydenckie, jak i wybory do Dumy. W procesie wyborczym niezwykle ważne będą takie kwestie, jak wolność wyrażania opinii, w tym wolność prasy i wolność zgromadzeń - będzie to stanowić prawdziwy sprawdzian demokratycznej legitymacji Rosji. Biuro Instytucji Demokratycznych i Praw Człowieka (ODIHR) musi uzyskać swobodny dostęp w celu prowadzenia obserwacji wyborów do Dumy. Jako członek Organizacji Bezpieczeństwa i Współpracy w Europie (OBWE) oraz Rady Europy, Rosja jest szczególnie odpowiedzialna za ochronę naszych wspólnych wartości. Niestety niektóre kwestie przyćmiły relacje między Unią Europejską i Rosją, biorąc pod uwagę fakt, że nasza współzależność się zwiększa, a nie maleje.
Rosja i UE muszą działać wspólnie, by przezwyciężyć różniące je kwestie, ponieważ dla naszej współpracy na prawdę nie ma żadnej alternatywy. Niestety rozpoczęcie negocjacji dotyczących nowej umowy między UE i Rosją wciąż pozostaje w martwym punkcie. Nałożone przez Rosję zakazy importu polskiego mięsa i warzyw wciąż stanowią główną przeszkodę rozpoczęcia negocjacji. Komisja określiła swoją gotowość do kontynuowania kontaktów w celu znalezienia obustronnie akceptowanego rozwiązania. Niestety sytuację dodatkowo skomplikowała decyzja rosyjskich władz weterynaryjnych podjęta pod koniec zeszłego miesiąca, dotycząca wprowadzenia zakazu importu mięsa produkowanego przez 36 unijnych przedsiębiorstw.
Przerwanie dostaw ropy przesyłanej do Litwy za pośrednictwem rurociągu Drużba również stanowi kwestię sporną, uniemożliwiającą rozpoczęcie negocjacji dotyczących nowej umowy między UE i Rosją. Minął ponad rok a Rosja nie przedstawiła żadnych oficjalnych informacji na temat wycieku z tego rurociągu, ani na temat perspektyw wznowienia dostaw. Podstawowe znaczenie ma zatem znalezienie satysfakcjonującego rozwiązania, które pozwoli uzyskać zaufanie konieczne do kontynuowania rozwoju partnerstwa między UE i Rosją w zakresie energii.
Pomimo obecnego impasu w negocjacjach nie należy wyolbrzymiać tej sytuacji. W 2006 r. uzgodniliśmy z Rosją, że umowa o partnerstwie i współpracy pozostanie w mocy, tym samym unikając próżni prawnej w naszych stosunkach z Rosją.
Wreszcie, będziemy podnosić najważniejsze obecnie kwestie dotyczące spraw międzynarodowych, zwłaszcza Kosowa i Iraku. Podkreślimy także znaczenie, jakie pozytywna współpraca z Rosją ma w naszym wspólnym sąsiedztwie, abyśmy mogli rozstrzygnąć interesujące nas kwestie i rozwiać obawy, a zwłaszcza rozwiązać "zamrożone” spory.
komisarz. - Panie przewodniczący! Rosja to nie tylko bliski sąsiad; dla nas to partner strategiczny. Jeżeli przyjrzymy się handlowi i inwestycjom, to zauważymy ich wzrost, a także zauważymy, że - jak powiedział nasz przewodniczący - zwiększa się nasza współzależność. Jednakże wiemy także, że Rosja jest kluczowym partnerem w rozwiązywaniu konfliktów regionalnych i wyzwań na skalę światową - o czym również tu wspominano - oraz że jeszcze dużo należy uczynić, aby osiągnąć pełny potencjał naszych stosunków.
Nadchodzący piątkowy szczyt jest kolejną okazją do tego, by ocenić stan naszych relacji. Chociaż kilka kwestii wciąż pozostanie nierozstrzygniętych, osiągniemy postęp w innych sprawach i tym samym przygotujemy w tym przejściowym momencie grunt do pracy w przyszłości.
Wiemy, że ten okres ma dla Rosji decydujące znaczenie, na kilka miesięcy przed niezwykle ważnymi wyborami parlamentarnymi i prezydenckimi, a także zdajemy sobie sprawę z tego, że Unia Europejska wielokrotnie wyrażała swoje obawy dotyczące wdrażania w Rosji demokratycznych zasad i zobowiązań dotyczących praw człowieka. My, Unia Europejska, uważnie śledzimy czynione postępy - nadchodzące wybory będą ważną próbą w tym względzie - i spodziewamy się, że Rosja dokona słusznego wyboru i zaprosi obserwatorów OBWE, aby ci monitorowali wybory.
Wykorzystamy także okazję to tego, by przedstawić nasze obawy dotyczące kwestii praw człowieka, takie jak ograniczenia w wolności prasy, ataki na dziennikarzy, naciski na organizacje pozarządowe, a także sytuacja w północnym Kaukazie.
Podczas mojego pobytu w Kaliningradzie w dniach 11 i 12 października miałam okazję omówić kwestię zbliżającego się szczytu z głównym doradcą prezydenta, specjalnym negocjatorem, panem Jastrzębskim. Chciałabym zacząć od kilku dobrych przykładów, a następnie przedstawić kwestie, w odniesieniu do których nie osiągniemy postępów.
Moim zdaniem Rosja ma zamiar ogłosić udzielenie znacznego wkładu finansowego w kilka prowadzonych przez UE programów z zakresu współpracy transgranicznej. Zostanie to przyjęte z zadowoleniem, ponieważ współpraca ponad naszymi rozwijającymi się granicami stanowi istotny aspekt, będący następstwem rozszerzenia z 2004 r. A Kaliningrad jest oczywiście bardzo niezwykłym przykładem dzięki swojemu wyjątkowemu położeniu geograficznemu.
Jak zawsze wymaga to specjalnych ustaleń, mających na celu ułatwienie współpracy transgranicznej oraz lokalnego ruchu granicznego. Jednakże finansowy wkład Rosji będzie także udzielony w odpowiednim czasie, biorąc pod uwagę bardzo poważne zagęszczenie ruchu na granicach między państwami członkowskimi i Rosją w Kaliningradzie oraz na przejściach granicznych z kilkoma państwami członkowskimi w innych miejscach.
Kolejki ciężarówek osiągające 50 km po unijnej stronie granicy są po prostu nie do zaakceptowania. Musimy wdrożyć odpowiednie środki i dlatego też uzgodniliśmy z Rosją konieczność zmniejszenia liczby "wąskich gardeł”. Właśnie w Komisji rozpoczynamy projekt pilotażowy, wymieniając się informacjami celnymi i modernizując infrastrukturę graniczną. Ze swojej strony Rosja musi usprawnić własne procedury graniczne. Zasadniczo jest ona gotowa to zrobić, ale wymaga to czasu.
Nasz przewodniczący wspominał już o energii. Chciałabym tylko dodać, że powinniśmy być w stanie ogłosić osiągnięcie porozumienia w sprawie systemu wczesnego ostrzegania, aby rozwiązywać problemy związane z dostawami, zanim doprowadzą one do kryzysu. Nasz przewodniczący powiedział o kulturze energetycznej, a także o inwestycjach, więc w tej kwestii nie mam nic do dodania. Chciałabym tylko powiedzieć, że inwestycje i stosunki biznesowe będą także omawiane podczas rozpoczynającego się jutro, w czwartek, w Lizbonie okrągłego stołu przemysłowców, w którym będą uczestniczyć Günter Verheugen i Andris Piebalgs. Wnioski z tego okrągłego stołu zostaną następnie przedstawione na piątkowym szczycie. Uważam, że jest to naprawdę dobry wkład w to, co jest prawdziwie rozwijającą się współpracą w zakresie biznesu.
Rosja to kluczowy podmiot gospodarczy i chcę powiedzieć, że wspomożemy wysiłki Rosji w odniesieniu do przystąpienia do WTO. Zawsze zależało nam na przystąpieniu Rosji do WTO. Uważamy także, że bardzo ważne jest, aby osiągnąć równe reguły gry i dlatego też tak duży nacisk kładziemy na przystąpienie Rosji do WTO. Nadchodzący szczyt nada nowego impetu temu złożonemu procesowi, który znajduje się w punkcie kulminacyjnym.
Przy okazji szczytu mamy zamiar podpisać nową umowę w sprawie stali, tym samym zwiększając ilości, jakie Rosja może eksportować do Unii Europejskiej. Kolejnym pozytywnym elementem we współpracy UE-Rosja jest fakt, że przy okazji szczytu między Europejskim Centrum Monitorowania Narkotyków i Narkomanii a rosyjską Federalną Służbą Kontroli Narkotyków ma zostać podpisany protokół ustaleń.
Jeżeli chodzi o mniej pozytywne aspekty, to chciałbym państwa poinformować, że - pomimo iż ze strony Rosji padło w maju w Samarze konkretne zobowiązanie do podpisania wreszcie naszej umowy w sprawie przelotów nad Syberią - szanse realizacji tego celu podczas kolejnego szczytu w Mafrze wydają się być niewielkie. Chcemy pójść naprzód w kwestii tego wieloletniego sporu. Pozytywny krok ze strony Rosji pozwoliłby nam przed szczytem lotniczym, planowanym na listopad w Moskwie, określić ogromny potencjał do współpracy w tym sektorze.
W odniesieniu do kwestii międzynarodowych, Kosowo z pewnością będzie jedną z najważniejszych spraw i musimy wspólnie z Rosją zastanowić się, w jaki sposób rozwiązać ten problem, bazując na bieżących wysiłkach ze strony Troiki. Musimy uniknąć odnowienia konfliktu na Bałkanach.
Będziemy także omawiać inne istotne kwestie międzynarodowe, takie jak kwestia Bliskiego Wschodu przed konferencją w Annapolis; kwestia Iranu w następstwie wizyty prezydenta Putina w Teheranie i w Afganistanie; kwestia Birmy/Myanmaru; a także sytuacja dotycząca zamrożonych konfliktów, szczególnie w Gruzji i w Mołdawii.
Pragniemy współpracować z Rosją w sposób konstruktywny, poszukując rozwiązań tych kłopotliwych kwestii. Dlatego też naszym zadaniem jest kontynuowanie trwającej pracy i nieprzerwane koncentrowanie się na naszych długoterminowych projektach.
w imieniu grupy PPE-DE. - (ES) Panie przewodniczący! Mamy nadzieję, że zgodnie z tym, co podkreślała prasa, portugalska jesień będzie cieplejsza niż rosyjska wiosna, jeżeli chodzi o szczyt w Samarze.
Jak powiedziała pani komisarz, jestem zdania, iż musimy kontynuować budowanie strategicznego stowarzyszenia z Rosją, jednak klimat będzie w większym stopniu zależał od Rosji niż od Unii Europejskiej: do pewnego stopnia w świetle tego, co mówiła pani komisarz, a przede wszystkim w świetle nowej roli, jaką Rosją chce odgrywać na szczeblu międzynarodowym, a zwłaszcza jeżeli chodzi o bezpieczeństwo dostaw energii.
11. Konsultacja w sprawie immunitetu i przywilejów Gian Paola Gobba (głosowanie)
Panie przewodniczący! Jak sądzę, kolejnym punktem jest sprawozdanie pani poseł Wallis. W imieniu mojej grupy Tożsamość, Tradycja i Niepodległość, chciałbym powołać się na artykuł 168 Regulaminu i złożyć wniosek, by sprawozdanie to odesłano ponownie do komisji.
Panie przewodniczący! Wniosek ten opiera się na artykule 168 Regulaminu. Z lektury sprawozdania pani Wallis bardzo jasno wynika, że sprawozdawczyni, a być może także komisja, mylą się co do artykułu 9 i 10 Protokołu w sprawie przywilejów i immunitetów Wspólnot Europejskich.
Sprawozdanie stwierdza, że zachowanie pana posła Gobbo nie było zgodne z artykułem 9, lecz artykuł 9 dotyczy słów i czynów, których poseł dopuszcza się w czasie wykonywania swoich funkcji, szczególnie zaś w tej Izbie. Zatem nie należało opierać się na artykule 9 Protokołu, ale na artykule 10, który dotyczy pozostałych czynów posła. Należało zbadać czy czyny posła Gobbo, których, muszę nadmienić, politycznie nie popieram, należą do sfery politycznej.
Czyny te w oczywisty sposób należą do sfery politycznej. Poseł Gobbo popełnił pewne czyny w imię, jak to mówi, "Padanii”. Są to jednoznacznie czyny polityczne i nie ma wątpliwości, że uwzględniając tradycyjne orzecznictwo w sprawie immunitetu, poseł reprezentujący każdą inną opcję polityczną uzyskałby potwierdzenie swojego immunitetu, tak jak w przypadku posłów do parlamentu włoskiego, którzy prowadzili te same działania, co poseł Gobbo.
W rezultacie, jeśli przyjmiemy sprawozdanie posłanki Wallis w jego obecnej formie, wprowadzimy nowe dyskryminujące rozróżnienie między immunitetem krajowym a immunitetem europejskim, niezgodne z Protokołem, który odwołuje się wyraźnie do immunitetu krajowego. Dlatego uważam, że sprawozdanie to powinno zostać odesłane do komisji.
(IT) Panie przewodniczący, panie i panowie! Ja także jestem za ponownym odesłaniem sprawy do komisji, chociaż moje powody są nieco inne.
W rzeczywistości, uwzględniając artykuły 5, 6 i 7 Regulaminu oraz artykuły 9 i 10 Protokołu, Parlament wyraźnie nie jest kompetentny, by wyrażać pogląd w sprawie faktów, które zarzuca się posłowi Gobbo, zwyczajnie dlatego, że w chwili zaistnienia tych faktów Gian Paolo Gobbo nie był posłem do Parlamentu Europejskiego.
Artykuł 9 Protokołu, który chroni wolność słowa posłów do Parlamentu Europejskiego, dotyczy osób będących posłami do tego Zgromadzenia w chwili wypowiadania określonych słów lub popełniania przypisywanych im czynów. Jako że pan Gobbo nie był posłem do Parlamentu Europejskiego w chwili zaistnienia tych faktów, uważam, że najlepszym rozwiązaniem dla Parlamentu jest zrezygnowanie z zajęcia stanowiska, ponieważ nie był on wtedy naszym kolegą.
sprawozdawczyni. - Panie przewodniczący! Jako autorka tego sprawozdania w imieniu Komisji Prawnej, potwierdzić mogę przed tą Izbą, że przed przedstawieniem sprawozdania na plenum miała w komisji miejsce wyczerpująca debata. Komisja wysłuchała także posła Gobbo i opowiedziała się za tym sprawozdaniem znaczną większością głosów.
Szkoda, że poseł Gollnisch nie podniósł wcześniej kwestii, o których wspomina, ale jestem spokojna i całkowicie pewna, że komisja przyjęła swoje stanowisko, mając pełną wiedzę na temat wszystkich faktów i uregulowań. Nie widzę powodu, dla którego sprawozdanie miałoby być teraz odsyłane z powrotem do komisji.
komisarz. - Panie przewodniczący, chciałabym wygłosić oświadczenie w imieniu Komisji. W swoim wstępnym projekcie wniosku zmieniającego budżet 6/2007, Komisja zaproponowała stworzenie nowej pozycji w budżecie - "Szkody wynikające z procedur prawnych skierowanych przeciwko decyzjom Komisji w dziedzinie ochrony konkurencji” i klasyfikację kosztów pochodnych w ramach kategorii 1a wieloletniej perspektywy finansowej, która dotyczy działalności operacyjnej w dziedzinie polityki ochrony konkurencji.
Komisja rozliczałaby z tej pozycji budżetowej ewentualne skutki budżetowe wynikające z orzeczeń Trybunału Sprawiedliwości lub Trybunału Pierwszej Instancji w dziedzinie ochrony konkurencji. Potrzeba wprowadzenia tej pozycji budżetowej wynika z ostatnich orzeczeń Trybunału Pierwszej Instancji i ze struktury budżetu. Podczas gdy kary pieniężne w dziedzinie polityki ochrony konkurencji są wliczane do budżetu jako ogólny przychód, kwoty należne wymagają stworzenia pozycji budżetowej po stronie wydatków, która w chwili obecnej nie występuje.
Komisja uwzględnia fakt, że organy zarządzające budżetem nie zamierzają poprzeć stworzenia tej pozycji budżetowej dla roku 2007. Mimo tej decyzji, jeśli zajdzie konieczność, Komisja może być zmuszona do wypłaty środków, aby zaspokoić roszczenia prawne, które mogą wyniknąć z orzeczeń Trybunału w 2007 r. w ramach obecnego budżetu przy zastosowaniu właściwych zasad.
Nie przesądza to ostatecznej decyzji odnośnie utworzenia specjalnej pozycji budżetowej i klasyfikacji kosztów pochodnych w wieloletnich ramach finansowych.
14. Protokół zmieniający porozumienie w sprawie handlowych aspektów praw własności intelektualnej (TRIPS) (głosowanie)
Panie przewodniczący! Podstawą uzgodnień z Radą dotyczących tego sprawozdania było oświadczenie wystosowane przez Komisję, które miało być wczoraj odczytane podczas debaty. Jednakże, oświadczenie to nie zostało odczytane. Jeśli Rada zgodziłaby się na dołączenie go do protokołu lub nadanie mu jakiegoś statusu prawnego i przejrzystości, pomogłoby to osiągnąć postęp w tej sprawie.
urzędujący przewodniczący Rady. - Panie przewodniczący! Dostęp do produktów farmaceutycznych w przystępnej cenie w biednych krajach rozwijających się i w krajach najsłabiej rozwiniętych (LDC) jest niezbędny dla osiągnięcia proponowanych celów rozwojowych UE oraz przyczyniłby się do zmniejszenia ubóstwa, zwiększenia bezpieczeństwa mieszkańców tych krajów oraz do promowania praw człowieka i zrównoważonego rozwoju. Myślę, że obaj zgadzamy się co do wagi zapewnienia spójności polityk unijnych i co do tego, że konsekwentne działania zewnętrzne UE, czyli handel i polityka rozwojowa, powinny iść ramię w ramię.
Uznajemy, że mechanizm stworzony decyzją WTO i protokół do porozumienia TRIPS stanowią jedynie część rozwiązania problemu dostępu do leków i zdrowia publicznego oraz że równie niezbędne jest podjęcie innych działań na rzecz poprawy opieki i infrastruktury zdrowotnej. Nawet jeśli zmiana TRIPS nie jest pełnym rozwiązaniem, uważamy, że pozytywne przyjęcie protokołu stanowi ważny krok naprzód.
W związku z tym warto przypomnieć, że państwa członkowskie Unii Europejskiej mają na mocy przepisów WTO pełną swobodę korzystania w swoich krajowych ustawach patentowych z różnych wyjątków ustanowionych w Porozumieniu TRIPS, w tym tych określonych w art. 30 Porozumienia TRIPS.
Ponadto w celu ułatwienia dostępu do leków w krajach nieposiadających wystarczających lub żadnych zdolności produkcyjnych w sektorze farmaceutycznym, Rada, Parlament Europejski i Komisja ciężko pracowały, by przyjąć rozporządzenie (WE) nr 816/2006 w sprawie udzielania licencji przymusowych na patenty dotyczące wytwarzania produktów farmaceutycznych przeznaczonych na wywóz do krajów, w których występują problemy związane ze zdrowiem publicznym.
Pozwólcie państwo, że dodam, że wspieramy stosowanie "mechanizmów elastyczności” wbudowanych w Porozumienie TRIPS i uznanych w ust. 4, 5 i 6 Deklaracji dauhańskiej, a także dodatkowych mechanizmów elastyczności dla krajów słabiej rozwiniętych, udostępnionych na mocy ust. 7 Deklaracji dauhańskiej, w celu dostarczania niezbędnych leków po przystępnych cenach w ramach ich krajowych programów na rzecz zdrowia publicznego.
W świetle Deklaracji dauhańskiej w ramach negocjacji dotyczących umów o partnerstwie gospodarczym z krajami AKP i innych przyszłych porozumień dwustronnych i regionalnych z biednymi krajami rozwijającymi się i z krajami najsłabiej rozwiniętymi (LDC), Unia Europejska nie żąda i nie zamierza żądać negocjowania zasad związanych z przemysłem farmaceutycznym, zwanych czasem zasadami TRIPS+, mających wpływ na zdrowie publiczne i dostęp do leków.
Wreszcie sprzyjamy inicjatywom przyczyniającym się do transferu technologii, badań, wzmacniania potencjału, systemów dostaw regionalnych i pomocy przy rejestracji w celu ułatwienia i zwiększenia wytwarzania produktów farmaceutycznych w samych krajach rozwijających się i będziemy pracować z państwami członkowskimi dla osiągnięcia tego celu.
Jeśli chodzi o działania towarzyszące i procedury budżetowe, jesteśmy pewni, że zobowiązanie ze strony Parlamentu Europejskiego, które zwiększyło świadomość problemu dostępu do leków, pomoże zwiększyć ich skuteczność.
(FR) Proszę wybaczyć panie przewodniczący, ale mam coś ważnego do powiedzenia. Głosowanie nad sprawozdaniem posła Corbetta pozwoli nam na powrót do normalności. Wszystkie debaty na posiedzeniach plenarnych będą tłumaczone na wszystkie języki. Potrzeba nam teraz skutecznego wdrożenia i ponieważ jutro głosujemy nad budżetem, sugeruję byśmy przygotowali poprawki do budżetu, tak by...
Nowe przepisy wejdą w życie pierwszego dnia następnej sesji miesięcznej czyli 12 listopada.
18. Ramy kwalifikacji dla uczenia się przez całe życie (głosowanie)
Panie przewodniczący! W kwestii formalnej, znów prowadzi pan posiedzenie w tempie uniemożliwiającym głosowanie. Wczoraj przewodniczący Parlamentu powiedział nam, że dopuszczalne jest popełnianie pewnych błędów, mylących głosowanie, ponieważ statystycznie i tak by się to zdarzyło. Nie jest tak w pana przypadku, ponieważ głosujemy tak szybko, że i tak niemożliwe jest podpatrzenie jak głosują inni. Czy mógłby pan zwolnić?
Panie i panowie! Pozwolę sobie tylko przypomnieć ile pracy jeszcze dzisiaj przed nami. Jak mogą sobie państwo wyobrazić, jeśli zwolnimy, to nigdy nie skończymy.
(DE) Panie przewodniczący! Chciałbym złożyć wniosek. Wnioskuję o zmianę porządku głosowania nad poprawkami na podstawie artykułu 155 ust. 2 Regulaminu. Jasno wynika z listy głosowań, że poprawka 51 sięga znacznie dalej niż poprawki 42 i 52, prosiłbym zatem, byśmy najpierw zagłosowali nad poprawką 51, a potem nad poprawkami 42 i 52.
Służby ds. posiedzeń nie zgadzają się, ale poproszę pana Daviesa o krótkie wyjaśnienie.
sprawozdawca. - Panie przewodniczący! Zwyczajnie zgadzam się z listą głosowań w formie, w jakiej została przedstawiona Izbie.
Skoro tak, to zgodnie z tradycją musimy iść za radą naszego sprawozdawcy.
25. Wkład polityki podatkowej i celnej do strategii lizbońskiej (głosowanie)
Panie przewodniczący! Proponujemy, by na tym etapie Parlament "odnotował”, a nie "przyjął z zadowoleniem” fakt, że Komisja przekazała komunikat w sprawie pokrycia strat, ponieważ Komisja Gospodarcza i Monetarna opracowuje aktualnie sprawozdanie na ten temat.
sprawozdawczyni. - (DE) Panie przewodniczący, panie i panowie! Bardzo żałuję, że w Parlamencie zabrakło odwagi, by wyrazić szczerą i poważną krytykę polityki podatkowej w Unii Europejskiej, która objęła zdecydowanie zły kierunek, sprzyjając w ogromnym stopniu międzynarodowym koncernom i osobom zamożnym, a stanowiąc jeszcze większy ciężar podatkowy dla konsumentów, pracowników oraz w szczególności osób o niskich zarobkach.
Moim zdaniem sprawozdanie w obecnej formie jest nie do przyjęcia. Chciałabym wykreślić moje nazwisko z tego sprawozdania oraz zwrócić się z apelem do tych wszystkich posłów, którzy szczerze pragną polityki podatkowej dla Unii Europejskiej, która służy nie tylko interesom kilku tysięcy najważniejszych osób w regionie, ale sprzyja ogółowi europejskich obywateli: proszę, głosujcie przeciwko temu sprawozdaniu!
(na piśmie). - (CS) Możliwe do przyjęcia jest uzasadnione założenie, że rozporządzenie Parlamentu Europejskiego i Rady dotyczące doręczania dokumentów sądowych i pozasądowych w sprawach cywilnych lub handlowych, zalecone do drugiego czytania (wspólne stanowisko Rady), przyczyni się do utrwalenia w państwach członkowskich bezpieczeństwa prawnego zarówno osób prywatnych, jak i prawnych. Powszechnie wiadomo, że doręczanie tych dokumentów jest kwestią wielkiej wagi, która ma istotny wpływ na proces dochodzenia sprawiedliwości oraz stosunki cywilne i handlowe. Jestem przekonany, że zalecenie Parlamentu Europejskiego jest zgodne z wysiłkami podejmowanymi w celu tworzenia wysokiej jakości prawa na szczeblu wspólnotowym.
W odniesieniu do umów zawartych między Wspólnotą Europejską i Byłą Jugosłowiańską Republiką Macedonii o readmisji i o ułatwieniach w wydawaniu wiz krótkoterminowych, które podlegają zatwierdzeniu przez Parlament Europejski, jestem zdania, że o ile umowy te, a także podobne umowy z państwami Bałkanów Zachodnich, przyczyniają się do utrwalenia praworządnych działań oraz zwalczania przestępczości, to kwestie związane z nielegalną migracją powinny być rozwiązane w pierwszej kolejności przy wykorzystaniu środków gospodarczych i politycznych. Ponadto chciałbym zwrócić uwagę na kolejny istotny czynnik wskazany w stosownych sprawozdaniach, a mianowicie, że zawarcie tych umów stanowić będzie znaczące obciążenie finansowe dla Macedonii oraz państw Bałkanów Zachodnich. Biorąc pod uwagę sytuację gospodarczą w tych krajach niezbędne jest zapewnienie im przez Wspólnotę właściwej i skutecznej pomocy, a w szczególności pomocy finansowej.
na piśmie. - (NL) Pamiętam wczesne lata 60-te, gdy mieszkańców krajów tworzących wówczas Wspólnotę Europejską oraz krajów tworzących ówczesną Socjalistyczną Federalną Republikę Jugosławii obowiązywał wzajemny obowiązek wizowy. Wkrótce potem wspomniany obowiązek wizowy został zniesiony.
Oznaczało to, że mieszkańcy siedmiu krajów, które nadal tworzyły Jugosławię, nie mieli ograniczeń w przemieszczaniu się po większej części Europy. Sytuacja ta nie uległa zmianie jedynie w odniesieniu do państwa członkowskiego Słowenii oraz państwa kandydującego Chorwacji. Mieszkańcy pozostałych terytoriów, w tym państwa kandydującego Macedonii, zostali odcięci od dostępu do państw członkowskich UE od roku 1992. Młode pokolenie, które zdążyło od tamtego czasu dorosnąć, prawie w ogóle nie miało możliwości wyjazdu poza granice swojego kraju. Na przykład w ambasadach państw UE w stolicy Macedonii, Skopie, znajdziemy ogromne tablice informacyjne wskazujące na szereg ściśle określonych zobowiązań. Zobowiązania te łatwo mogą spełnić jedynie przestępcy, ale nie studenci, badacze czy dziennikarze.
Popieram ułatwienie dostępu dla wspomnianych grup od roku 2008 i obniżenie opłaty wizowej do kwoty 35 euro. W przeciwieństwie do innych posłów mojej grupy nie dostrzegam powodu, dla którego wprowadzenie rejestracji biometrycznej miałoby stanowić powód odrzucenia niniejszego ułatwienia. Z przykrością przyjmuję warunkowe przyjęcie polityki readmisji, która w sposób właściwy nie gwarantuje bezpieczeństwa uchodźców.
na piśmie. - (PT) Uruchomienie Funduszu Solidarności w celu zapewnienia pomocy mieszkańcom Niemiec i Francji (Réunion), którzy ucierpieli podczas klęsk żywiołowych w styczniu i lutym dowodzi, mimo opóźnień, zasadności i znaczenia wspomnianego Funduszu w zakresie udzielania pomocy państwom członkowskim.
Biorąc pod uwagę patową sytuację w Radzie względem decyzji dotyczącej wniesionej przez Komisję propozycji usprawnienia Funduszu chcielibyśmy podkreślić konieczność każdorazowego uzasadniania stosowania środków z Funduszu w odniesieniu do klęsk żywiołowych w poszczególnych regionach. Parlament Europejski potwierdził już wcześniej, że "FSUE powinien umożliwiać podejmowanie działań w przypadku klęsk które, choć znaczące w swych rozmiarach, nie powodują strat na poziomie, który warunkowałby uruchomienie pomocy także w sytuacjach szczególnych, gdy znaczna część mieszkańców określonego regionu ucierpi w wyniku klęski mającej poważny i długotrwały wpływ na warunki życia”.
Należy przy tym pamiętać o szczególnych właściwościach klęsk żywiołowych w rejonie basenu Morza Śródziemnego, takich jak susze i pożary - w szczególności w kontekście ograniczeń czasowych oraz możliwych do podjęcia działań - a także możliwości udzielenia, w przypadku wystąpienia klęski żywiołowej, pomocy finansowej o szerszym zakresie krajom "spójności” i regionom "konwergencji”. Pod rozwagę należy także przyjąć ustanowienie europejskiego funduszu klęsk w rolnictwie.
na piśmie. - (FR) Pani Castex głosowała za przyjęciem sprawozdania pana Susty dotyczącego Protokołu zmieniającego Porozumienie w sprawie handlowych aspektów praw własności intelektualnej (Porozumienie TRIPS).
Z punktu widzenia francuskich posłów Grupy Socjalistycznej w Parlamencie Europejskim uzyskane porozumienie, które umożliwia poszczególnym państwom produkcję leków generycznych i eksportowania ich do ubogich krajów rozwijających się, które nie mają możliwości wyprodukowania takich leków we własnym zakresie, stanowi istotny krok naprzód.
Zdaniem francuskich posłów Grupy Socjalistycznej w Parlamencie Europejskim powołane sprawozdanie w sposób istotny przyczynia się do rozwiązania problemu zdrowia publicznego stanowiącego sprawę szczególnej troski.
na piśmie. - Głosowałem za przyjęciem Protokołu zmieniającego Porozumienie TRIPS oraz dostępu do leków, gdyż jestem zdania, że UE powinna wystąpić w roli głównej w procesie promowania zdrowia publicznego i dostępu do leków dla wszystkich mieszkańców krajów trzeciego świata. Przedmiotowy protokół jest krokiem we właściwym kierunku.
na piśmie. - (PT) O kosztach związanych z wprowadzeniem norm ochrony "własności intelektualnej” w sektorze farmaceutycznym w "krajach rozwijających się” wiadomo od dawna.
Od dawna zwraca się uwagę i ostrzega o dramatycznej i niemożliwej do przyjęcia sytuacji w tych krajach spowodowanej stosowaniem "praw własności intelektualnej” w dziedzinie ochrony zdrowia, a w szczególności w zwalczaniu chorób takich jak malaria, HIV/AIDS czy żółtaczka.
Jesteśmy zdania, że przedmiotowe sprawozdanie stanowi szansę, niedostrzeganą przez większość członków tej Izby, a leżącą w ramach jej możliwości, przyjęcia humanitarnego stanowiska i podjęcia aktywnych działań na rzecz ustalenia zasad znoszących prawa własności intelektualnej w sektorze farmaceutycznym.
Ukrywając się za koncepcją, że negocjowanie Protokołu wydaje się być sprawą bardzo trudną, większość członków tej Izby wystawiła Radzie czek in blanco, gdyż tak niejasne zalecenia mogą jedynie prowadzić do przeciągania obecnej sytuacji, prowadząc do powstania przeszkód natury finansowej i prawnej, które uniemożliwią krajom o ograniczonych zasobach własnych uzyskanie dostępu do postępów naukowych i technicznych w tej dziedzinie.
Obrzydzeniem napawa nas fakt, że to w szczególności międzynarodowe koncerny farmaceutyczne zyskiwać będą na tej niehumanitarnej polityce, utrzymując wysoki poziom zyskowności kosztem wielu istnień ludzkich.
Pani przewodnicząca! Po głosowaniu Parlament zdecydował o sporządzaniu stenogramów oraz tworzeniu zapisów audiowizualnych z posiedzeń. Taka decyzja w sposób oczywisty niesie za sobą konsekwencje budżetowe i niniejszym zwracam się z wnioskiem do Biura o dokonanie oceny sytuacji, wprowadzenie do budżetu koniecznych zmian lub przedstawienie nowej propozycji jeśli komisja ma ponownie zająć się tą sprawą.
Podejrzewam jednak, znając stanowisko większości Izby w tej kwestii, że wola Parlamentu jest stosunkowo wyraźna, więc wydaje się, że powinno to być pierwsze działanie, jakie powinno zostać podjęte.
na piśmie. - Sporządzanie zapisów ze wszystkich debat i zapewnienie do nich publicznego dostępu może wpływać na wzrost poziomu eurosceptycyzmu. Z drugiej jednak strony zapewni to UE większą przejrzystość, choć w rzeczywistości na niewiele się zda w kwestii rozwijania demokracji, gdyż Parlament Europejski nie może podejmować działań legislacyjnych i może być ignorowany przez Komisję Europejską. W UE działania legislacyjne podejmowane są przez Komisję, której członkowie nie podlegają wyborom - brak w tej instytucji jakiejkolwiek przejrzystości.
Idea zapewnienia okresu jednego tygodnia na wprowadzenie poprawek do wystąpień (poprawka 4) była uzasadniona, chroniąc posłów przed błędami, jednak tydzień opóźnienia mógłby mieć negatywny wpływ na przekazywanie opinii publicznej aktualnych informacji na temat UE. Dlatego głosowałem za odrzuceniem przedmiotowego sprawozdania
na piśmie. - Sporządzanie zapisów ze wszystkich debat i zapewnienie do nich publicznego dostępu może wpływać na wzrost poziomu eurosceptycyzmu. Z drugiej jednak strony zapewni to UE większą przejrzystość, choć w rzeczywistości na niewiele się zda w kwestii rozwijania demokracji, gdyż Parlament Europejski nie może podejmować działań legislacyjnych i może być ignorowany przez Komisję Europejską. W UE działania legislacyjne podejmowane są przez Komisję, której członkowie nie podlegają wyborom - brak w tej instytucji jakiejkolwiek przejrzystości.
Nie popieram możliwości dokonywania poprawek w wystąpieniach (poprawka 4) - stenogramy powinny w pełni odpowiadać faktycznym wypowiedziom. Popełniam mniej więcej tyle samo błędów co inne osoby. Tydzień opóźnienia mógłby mieć negatywny wpływ na przekazywanie opinii publicznej aktualnych informacji na temat UE. Dopuszczalne jest także przekazanie objaśnienia w odrębnym dokumencie. Dlatego głosowałem za odrzuceniem przedmiotowego sprawozdania.
na piśmie. - (FR) Sprawozdanie pana Corbetta wskazuje, że w celu zaoszczędzenia ok. 10 milionów euro rocznie nie powinniśmy tłumaczyć stenogramów z posiedzeń tego Parlamentu na wszystkie oficjalne języki. Dostęp do debat w każdym języku byłby gwarantowany jedynie za pośrednictwem nagrań audiowizualnych dostępnych przez Internet, choć poszczególni posłowie mogliby wnioskować o tłumaczenie wybranych fragmentów.
Jednakże nie każdy w Europie posiada szerokopasmowy dostęp do Internetu, a, co więcej, sugerowano, że wnioski posłów o tłumaczenie powinny ograniczać się do około trzydziestu stron rocznie. Propozycja pana Corbetta polega zatem na tym, aby ograniczyć obywatelom Europy dostęp do prac tych, których wybrali w celu reprezentowania i obrony ich interesów w Unii Europejskiej. Takie podejście jest niedopuszczalne. Tym bardziej jest to niedopuszczalne z uwagi na to, że ta sama instytucja wydaje 100 milionów euro rocznie na własną propagandę. Nie wspominając już o Komisji, która wydaje ponad 200 milionów euro na istotne czynności, takie jak udostępnianie na szeroką skalę za pośrednictwem Internetu materiałów pornograficznych, które ponoć mają promować europejskie kino.
Na szczęście rozwaga, a raczej śmiertelny strach przed elektoratem, zwyciężył wśród większości naszych kolegów i wielojęzyczność została zachowana.
na piśmie. - (SV) Stanowczo odrzucamy przedstawiony w sprawozdaniu wniosek, aby wystąpienia ustne pojawiały się w pełnym sprawozdaniu jedynie w języku źródłowym.
Parlament Europejski stara się nagłośnić fakt, że mówcy przemawiają do całej Europy jako rzecznicy swoich ugrupowań europejskich, a jednocześnie zmierza do tego, aby następnie odmówić dostępu do ich oświadczeń i ograniczyć ich dostępność w wyniku cięć budżetowych w zakresie tłumaczenia tych wystąpień na inne języki.
Jeśli chcemy osiągnąć demokratycznie funkcjonującą UE musimy być gotowi, aby za to zapłacić. Organizacja, która wydaje ponad 360 miliardów koron szwedzkich na protekcjonistyczną politykę rolną powinna być w stanie wydać 90 milionów koron szwedzkich, aby okazać szacunek obywatelom UE.
Kolejnym punktem porządku dziennego jest sprawozdanie pana posła Kacina w imieniu Komisji Spraw Zagranicznych, w sprawie stosunków UE z Serbią wraz z projektem zalecenia Parlamentu Europejskiego dla Rady w sprawie stosunków między Unią Europejską a Serbią.
sprawozdawca. - (SL) Dziś przemawiam jako sprawozdawca, ale jednocześnie także jako liberalny demokrata, jako Słoweniec, jako mieszkaniec byłej Jugosławii oraz Europejczyk. Zaledwie 15 lat temu kraj, w którym się urodziłem podzielił się na milion krwawych wojen trwających prawie całe dziesięciolecie.
Dziś wiele krajów tego regionu, w tym Serbia, wciąż musi zmagać się z niszczycielskimi skutkami tego konfliktu. Dla tych delikatnych i młodych demokracji członkostwo w Unii Europejskiej jest silną zachętą do dalszej demokratyzacji. U podstaw Unii Europejskiej, do której państwa te chcą wstąpić jak najszybciej, leżą wspólne standardy i zasady, z których najważniejszą jest zasada państwa prawa.
Jednakże w przypadku krajów bałkańskich problemem nie jest tylko reforma systemu sądowniczego, ale także współpraca z Międzynarodowym Trybunałem Karnym w Hadze.
Serbii jak dotąd nie udało się wypełnić jej międzynarodowego i krajowego obowiązku aresztowania czterech pozostałych oskarżonych o zbrodnie wojenne, w tym Mladicia i Karadżicia, którzy oskarżeni są o zainicjowanie zabójstwa niemal 8 000 cywilów w Srebrenicy. Każdy kto zabija nawet jedno istnienie ludzkie popełnia zbrodnię, ale ci, którzy są sprawcami ludobójstwa są wyzwaniem międzynarodowym i politycznym.
Byłem w Srebrenicy zanim przygotowałem to sprawozdanie. Wierzę w szacunek Serbów do samych siebie. Dlatego zdecydowanie uważam, że państwo serbskie musi udowodnić, że współpracuje z Międzynarodowym Trybunałem Karnym dla Byłej Jugosławii. W maju władzę przejął nowy proeuropejski rząd, do którego głównych celów należy współpraca z Międzynarodowym Trybunałem Karnym dla Byłej Jugosławii. Jest to nowa sytuacja, która mnie cieszy. Cieszy mnie także, że rząd sprzeciwił się dwu z sześciu najbardziej poszukiwanych uciekinierów, Tolimirowi i Dziordzieviciowi, aresztował ich i wydał.
Aresztowania te świadczą o tym, że Serbia jest w stanie znaleźć i aresztować pozostałych uciekinierów wojennych. Jak powiedziała prokurator Del Ponte, największą przeszkodą nie jest zdolność, lecz raczej przełożenie zdolności na namacalne rezultaty. Dlatego UE nie może pozwolić sobie na zrezygnowanie ze swoich warunków w tym kluczowym momencie.
W miarę piętrzenia się kwestii dotyczących przyszłości Kosowa, błędem byłoby myśleć, że poddawanie się UE w kwestii stawianych przez nią warunków i pochylanie się do tyłu, aby pójść na ustępstwa wobec Belgradu pomoże na dłuższą metę UE albo Serbii. Udawanie, że nie widzimy zbrodniarzy wojennych może pasuje do dzisiejszej Realpolitik, ale nie przyczyni się do długotrwałego pokoju i stabilności regionów.
Często mówi się, że Serbia jest kluczem do stabilności w regionie, ale politycy w Belgradzie mylą się, przyjmując, że dzięki temu Serbia będzie lepiej traktowana. Serbia zrobiłaby dobrze wykorzystując swe liczne talenty i możliwości, aby stać się przykładem dla swoich sąsiadów w regionie, zamiast pozwalać im zmarnieć z powodu serbskiego uporu.
Prawdą jest, że UE nie będzie stanowiła całości, dopóki Bałkany nie staną się jej częścią, ale nie może się tak stać za wszelką cenę i na pewno nie za cenę podważania prawa międzynarodowego i ignorowania podstawowych europejskich wartości.
Obywatele Serbii mają prawo znać prawdę na temat niedawnej polityki wojny uprawianej w ich imieniu. I z tego powodu popieram niedawno podjętą przez prokuratura specjalnego inicjatywę, by ujawnić polityczne motywy zabójstwa premiera Dzindzicia. I także z tego powodu nie popieram zbyt niskiego wymiaru wyroków wydanych przez serbski trybunał ds. zbrodni wojennych na czterech członków grupy "Skorpionów” za egzekucję 6 muzułmanów ze Srebrenicy.
W Serbii istnieje ogromny potencjał gospodarczy i kulturalny i ogromna liczba utalentowanych jednostek w każdej dziedzinie życia. Nowy rząd pokazał, że ma wielu dynamicznych i ambitnych ministrów. Nie ma wątpliwości co do tego, że Serbia posiada zdolność administracyjną i instytucjonalną, aby profesjonalnie podejść do dalszych negocjacji akcesyjnych.
W ostatnich miesiącach dokonano postępów w wielu dziedzinach, na przykład zakończenie rozmów technicznych w sprawie negocjacji układu o stabilizacji i stowarzyszeniu, ratyfikacja protokołu z Kioto, CEFTA i wybór rzecznika praw obywatelskich, prezesa Banku Serbii, komisarza ds. informacji publicznej i członków rady państwowej urzędu ds. kontroli.
Niestety postępy w kwestii mianowania sędziów Trybunału Konstytucyjnego są nieznaczne. W dodatku nadal trwa publiczne oczernianie działaczy społeczeństwa obywatelskiego krytykujących rząd lub próbujących zwracać uwagę na newralgiczne sprawy, takie jak zbrodnie wojenne. W tym kontekście potępiam ostatnie wydarzenia w Novim Sadzie, gdzie organizacja neonazistowska zaatakowała pokojowe zgromadzenie, które zebrało się w celu odbycia antyfaszystowskiej demonstracji. Konieczne jest, aby właściwe władze znalazły sprawców i przeprowadziły dokładne dochodzenie w sprawie tego przestępstwa.
Jednocześnie zauważam, że surowy reżim wizowy UE, który uniemożliwia zwykłym Serbom spotkanie się z Europejczykami w UE, działa jak hamulec demokratycznego postępu Serbii i przyczynia się do ksenofobii i nacjonalizmu.
Z zadowoleniem przyjmuję wynegocjowane umowy. Są one znakiem dokonania ważnego kroku, jednak ostatecznym celem musi być zliberalizowanie sposobu podróżowania dla wszystkich obywateli tego regionu. Czy wiedzą państwo, że tylko jeden na dziesięciu Serbów ma paszport? Musimy dać reszcie ludności coś konkretnego. Wzywam Radę, aby dopilnowała, by umowy weszły w życie na początku przyszłego roku oraz wzywam także Radę do sporządzenia konkretnego planu zliberalizowania reżimu wizowego.
Chciałbym wykorzystać tę okazję i podziękować moim asystentom, posłom, sekretariatowi Komisji Spraw Zagranicznych, grupom politycznym, Komisji, misji Serbii przy UE, serbskiemu Urzędowi ds. Integracji Europejskiej.
Kończąc moje wystąpienie, chciałbym dodać krótki komentarz osobisty. Jako jeden z nielicznych posłów do Parlamentu Europejskiego urodzonych na Bałkanach Zachodnich, jestem bardzo dumny z faktu, że mogłem być sprawozdawcą. Mój kraj, Słowenia, został członkiem UE nie dlatego, że było to proste, ale dlatego, że było to trudne. Udało nam się, tak jak uda się serbskim politykom, intelektualistom i przedsiębiorcom, kiedy się na to zdecydują. Wzywam Serbię i Serbów, aby się teraz obudzili, aby zaczęli sobie pomagać, pomagać swoim sąsiadom, pomagać całemu regionowi i aby dołączyli do nas. Zróbcie to. Macie wystarczająco dużo siły. Razem nam się uda.
Dziękuję Izbie za wyrozumiałość związaną z przysługującym czasem wypowiedzi. Przepraszam Izbę w imieniu sprawozdawcy. Dziękuję.
urzędujący przewodniczący Rady. - (PT) Panie przewodniczący, panie komisarzu, panie i panowie! Jasne jest, że Serbia leży w obrębie Europy i wszyscy zdajemy sobie sprawę z tego, że w ostatnich latach musiała stawić czoła poważnym wyzwaniom, wręcz niezwykle trudnym, ze względu na jej znaczenie dla stabilności i rozwoju regionu Zachodnich Bałkanów. Unia Europejska starała się pomóc Serbii poradzić sobie z tymi wyzwaniami poprzez wsparcie i ukazywanie korzyści płynących z perspektywy europejskiej jako bardziej namacalnych i widocznych.
Dlatego staraliśmy się udowodnić ludności serbskiej oraz władzom, że naprawdę zależy nam na przybliżeniu Serbii do Unii Europejskiej. Staraliśmy się pokazać, że istnieje alternatywa, w tym celu pomagaliśmy proeuropejskim siłom politycznym i społecznym, które są za przeprowadzeniem koniecznych reform, aby umocnić demokrację i rozwój tego kraju.
Umowy dotyczące stabilizacji i stowarzyszenia stanowią ogromnie ważny krok ku przybliżeniu Bałkanów Zachodnich do Unii Europejskiej. Są także ważnym instrumentem służącym wyjaśnieniu perspektywy europejskiej. Pod tym względem uważamy, że to bardzo dobrze, że Komisja zakończyła negocjacje z Serbią w sprawie zawarcia Układu o stabilizacji i stowarzyszeniu. Mamy szczerą nadzieję, że warunki konieczne, by Komisja mogła podpisać układ, wkrótce zostaną spełnione.
W Radzie istnieje zdecydowane poparcie dla podpisania Układu o stabilizacji i stowarzyszeniu, jak tylko warunki zostaną spełnione. Jednak zanim Rada będzie mogła wdrożyć układ, Serbia musi zacząć w pełni współpracować z Międzynarodowym Trybunałem Karnym.
Możliwość prostszego podróżowania do Unii Europejskiej dla ludności Serbii wzmocniłaby więzi między nami i niewątpliwie przyczyniłaby się do procesu budowy demokracji i do powstania proeuropejskich nastrojów w społeczeństwie serbskim.
Ułatwienia wizowe i porozumienia o readmisji podpisane we wrześniu i mające wejść w życie w styczniu 2008 r. są naszym zdaniem niezwykle ważne.
Komisja uzgodniła z Serbią, że dialog na temat złagodzenia wymogów wizowych rozpocznie się po wejściu w życie tych porozumień. Ponadto UE zakomunikowała Serbii jasno, że proces integracji nie jest powiązany z kwestią ustaleń na temat przyszłości Kosowa. W praktyce każdy kraj przybliża się do członkostwa w Unii Europejskiej na podstawie własnych osiągnięć i zgodnie z warunkami procesu stabilizacji i stowarzyszenia oraz kryteriami kopenhaskimi.
Na koniec, panie przewodniczący, panie i panowie, raz jeszcze muszę podkreślić znaczenie, jakie prezydencja Unii Europejskiej przypisuje możliwości przedyskutowania z Parlamentem Europejskim wagi, zarówno dla samej Serbii, jak i dla regionu, zapewnienia Serbii przyszłości w Europie. Bez wątpienia Bałkany Zachodnie są jednym z priorytetów Unii Europejskiej, a naszym najważniejszym celem jest stworzenie sytuacji pokoju, stabilności, demokracji i dobrobytu w tym regionie.
Dlatego mamy wizję integracji tych krajów w Unii, przy czym proces stabilizacji i stowarzyszenia wciąż stanowi ramy przygotowań do tej potencjalnej akcesji. Serbia jest krajem o wysokim geostrategicznym znaczeniu dla stabilności całego regionu, dlatego postęp w dziedzinie tego procesu jest niezbędny do osiągnięcia najważniejszego celu UE w odniesieniu do Bałkanów Zachodnich: aby stały się one regionem stabilności, pokoju i postępu.
komisarz. - Panie przewodniczący! Chciałbym pogratulować panu Kacinowi rzetelnego sprawozdania, w którym dobrze uchwycone zostały kluczowe aspekty obecnego stanu stosunków UE z Serbią. Prosiłem już swoje służby o podjęcie dalszych działań w związku z zaleceniami zawartymi w sprawozdaniu, które już zostało wykorzystane w przygotowaniu rocznego sprawozdania z postępów, które ma być przyjęte 6 listopada.
(EL) Kolejnym punktem porządku dziennego jest sprawozdanie [2007/2002(ΙΝΙ)] (Α6-0375/2007) pani poseł Martens, w imieniu Komisji Rozwoju w sprawie stanu stosunków między UE a Afryką.
Pani przewodnicząca, panie komisarzu, panie i panowie! Dyskutujemy na temat sprawozdania w sprawie stanu stosunków między Unią Europejską a Afryką. Prezentuje ono wspólną wizję ze strony Afryki i Europy na temat przyszłej współpracy z zamiarem wspomagania rozwoju w Afryce i zwalczania ubóstwa. Strategia ta nie może polegać jedynie na obronie obecnej polityki. Polega na wizji, opartej na wspólnych wartościach i zasadach, na wzajemnym szacunku, nastawionej na pomyślność ludzi.
Afryka i Europa mają długą wspólną historię, ale stosunki między nimi naprawdę się zmieniły - nie może być to już ruch w jednym kierunku. Teraz chodzi o partnerstwo równych w celu wspólnego zwalczenia problemów, które mają wpływ na oba kontynenty, takie jak bezpieczeństwo, handel, migracja i zmiana klimatu.
Unia Europejska opracowała europejską strategię na rzecz Afryki. Wtedy również byłem sprawozdawcą. Naszym zdaniem strategia ta ma dwa ważne braki. Strategia ta była za bardzo strategią dla Afryki, ale bez udziału Afryki, a Parlament i społeczeństwo obywatelskie nie były wystarczająco zaangażowane w tworzenie jej. Jestem zadowolony, że mówimy teraz o wspólnej strategii UE-Afryka i że Parlament i społeczeństwo obywatelskie tym razem będą bardziej zaangażowane. Współpraca ta bardzo dobrze wróży na przyszłość.
Pani przewodnicząca! Strategia ta powinna dać nam strukturę i kierunek wspólnego działania w przyszłości. Walka z ubóstwem i milenijne cele rozwoju muszą nadal zajmować centralną pozycję. Chociaż ostatnie dane związane z milenijnymi celami rozwoju pozwalają na pewien optymizm, w Afryce Subsaharyjskiej 41.1% ludzi wciąż żyje za równowartość 1 dolara dziennie. Nie można polepszyć tej sytuacji jedynie dzięki pomocy rozwojowej. Konieczne jest także wspieranie wzrostu gospodarczego.
Umowy o partnerstwie gospodarczym, negocjowane w tej chwili, mogą być dobrym instrumentem temu służącym, pod warunkiem że - podkreślam - będą się one skupiały na trwałym rozwoju i pod warunkiem że będą czymś więcej niż tylko europejskimi umowami handlowymi. Bardzo chciałbym, aby komisarz powiedział nam o sytuacji związanej możliwym przesunięciem terminu 1 stycznia 2008 r.
Pani przewodnicząca! Rządy afrykańskie są oczywiście przede wszystkim odpowiedzialne za rozwój w swoich krajach. Stały się one bardziej niezależnie, zarówno pod względem politycznym jak i gospodarczym. Afryka rozwija się w pełni, szczególnie dzięki pojawieniu się nowych instytucji, takich jak NEPAD (Nowe Partnerstwo na rzecz Rozwoju Afryki) i Afrykański Mechanizm Wzajemnej Oceny. Już od dawna Europa nie jest jedynym i wyłącznym partnerem w kwestii wsparcia finansowego i politycznego. Inne kraje zaczynają wywierać swój wpływ w Afryce i na Afrykę w bardzo wyraźny sposób, spójrzmy na przykład na Chiny. Nie możemy dłużej brać naszych stosunków z Afryką za pewnik.
Pani przewodnicząca! Sprawozdanie podkreśla trzy priorytetowe dziedziny polityki: pokój i bezpieczeństwo, dobre sprawowanie rządów i wzrost gospodarczy oraz inwestowanie w ludzi. Jeśli chodzi o dziedziny polityki europejskiej, sprawozdanie zwraca uwagę na znaczenie większej spójności między działaniami rozwojowymi z jednej strony i innymi dziedzinami polityki z drugiej, takimi jak handel, rolnictwo i migracja. Tylko jeśli Europa będzie potrafiła w sposób bardziej spójny i lepiej skoordynowany wykorzystać swoje wsparcie i ulepszyć swą rachunkowość finansową, polityka rozwojowa Unii Europejskiej stanie się skuteczniejsza i wydajniejsza.
Pokój i bezpieczeństwo stanowią w Afryce wielki problem. Sprawozdanie podkreśla wagę zintegrowanego podejścia do rozwiązywania sytuacji konfliktowych. Najważniejszym priorytetem w tej dziedzinie powinna być nasza odpowiedzialność za chronienie ludzi oraz wkład w zapobieganie konfliktom i rozwiązywanie ich, jak również w odbudowę. Bez wątpienia warunkami stabilności i rozwoju są dobre sprawowanie rządów, funkcjonowanie państwa prawa i stabilna demokracja. Ogromnie ważna jest budowa potencjału w tych dziedzinach. Popieramy ambicje Komisji pod tym względem.
Pani przewodnicząca! W grudniu w Lizbonie po siedmioletniej przerwie odbędzie się drugi szczyt UE-Afryka. Zostanie tam podjęta decyzja na temat wspólnej strategii UE-Afryka i planu działania. Gra toczy się o dużą stawkę i w interesie nas wszystkich jest, by szczyt ten zakończył się pomyślnie. Ponadto, chociaż sytuacja w Zimbabwe daje znaczne powody do obaw, powinniśmy pamiętać, że jest to szczyt UE-Afryka a nie UE-Zimbabwe i że będzie on zorientowany na podejście koncentrujące się na problemach ludności, a nie na partnerstwo koncentrujące się na problemach prezydenta.
To dobrze, że Parlament Europejski i Parlament Panafrykański będą miały na szczycie możliwość wyrażenia opinii Parlamentu na temat wspólnej strategii. Delegacje Parlamentu Panafrykańskiego i naszego Parlamentu spotkały się w zeszłym tygodniu, by przygotować wspólną deklarację. Mam nadzieję, że nasi przewodniczący będą mogli zaprezentować ją szefom rządów na szczycie.
Pani przewodnicząca! Oczywiście można na ten temat jeszcze wiele powiedzieć, ale widzę, że mój czas minął, zakończę więc na tym, ale nie omieszkam najpierw podziękować moim kolegom w Komisji za bardzo owocną współpracę.
urzędujący przewodniczący Rady. - (PT) Pani przewodnicząca, panie komisarzu, panie i panowie, pani sprawozdawczyni! Europa, Afryka i świat bardzo się zmieniły w ostatnim dziesięcioleciu. Europa jest teraz blokiem 27 państw członkowskich skupiającym często skrajnie różne priorytety i podejścia w polityce zagranicznej. Chociaż niesprawiedliwie byłoby mówić, że kontynent afrykański był zaniedbywany, biorąc pod uwagę wielkość publicznej pomocy rozwojowej, której Europa udziela temu kontynentowi, możemy jednak mówić o strategicznej próżni w stosunkach Europy z Afryką. W ostatnich latach negatywne skutki tej próżni stały się bardziej widoczne. Unia Europejska i państwa członkowskie widzą teraz potrzebę otwarcia nowego etapu w stosunkach z Afryką, a drugi szczyt UE-Afryka jest dobrym momentem na wypowiedzenie tego życzenia.
Są różne powody uzasadniające to uznanie znaczenia stosunków między Unią Europejską i Afryką: powszechne zrozumienie, że wszystkie globalne wyzwania, takie jak pokój i bezpieczeństwo czy handel międzynarodowy, wymagają wspólnych działań ze strony społeczności międzynarodowej, w ten sposób uzasadniając pojawienie się nowych form współpracy; poszukiwanie odpowiedzi na problemy dotyczące zarówno Europy jak i Afryki, szczególnie skutki zmiany klimatu; zarządzanie zasobami energii lub przepływami migracyjnymi; pragnienie Afryki, by razem pokonywać wspólne problemy oraz potrzeba dostosowania do konkretnych zmian geopolitycznych w kontekście międzynarodowym.
Ten nowy związek między UE i Afryką został określony w dokumentach, które, mamy nadzieję, zostaną przyjęte podczas grudniowego szczytu: wspólna strategia UE-Afryka, pierwszy plan działania i, mamy nadzieję, deklaracja lizbońska. Dokumenty te odzwierciedlają szczególną naturę stosunków między Europą i Afryką. Określają one podejście, które z jednej strony popiera kanały wielostronne, a z drugiej ma na celu zająć się różnymi aspektami naszych stosunków w bardziej zintegrowany sposób. Podejście to stanowi różnicę, na którą może zwrócić uwagę UE, szczególnie w porównaniu z innymi podmiotami międzynarodowymi. Uznanie Afryki jako światowego partnera strategicznego odzwierciedla także metoda wykorzystana przy przygotowaniu zarówno szczytu jak i dokumentów, które mają zostać przyjęte. Podczas gdy strategia UE-Afryka przyjęta w 2005 r. jest dokumentem wiążącym jedynie dla Unii, nowa strategia - która jest po raz pierwszy wspólną strategią - i plan działań są wynikiem pracy z naszymi afrykańskimi partnerami.
Od początku dokumenty na szczyt były przygotowywane przez grupę ekspertów i mamy nadzieję, że zostaną zatwierdzone na posiedzeniu ministerialnym trojek z Afryki i UE, które odbędzie się 31 października w procesie, który angażuje także podmioty pozarządowe i społeczeństwa obywatelskie, zarówno afrykańskie jak i europejskie. Wspólna strategia i pierwszy plan działań są zatem rezultatem wspólnej pracy. W związku z tym ich obecne sformułowanie odzwierciedla i odpowiada na wiele obaw i sugestii zawartych w sprawozdaniu pani poseł Martens, sprawozdaniu, które jest oczywiście wyczerpujące i zrozumiałe.
Partnerstwa Unii Europejskiej i Afryki określone zarówno we wspólnej strategii i w projekcie planu działań muszą obejmować kwestie, które są przedmiotem wspólnego zainteresowania. Ich podstawowymi kryteriami muszą być dodanie wartości do współpracy i dialogu politycznego, które mają obecnie miejsce, oraz naszym zdaniem, zapewnienie pozytywnego wpływu na codzienne życie obywateli Europy i Afryki. Celem partnerstw, które chcemy budować będzie również zapewnienie równowagi między zobowiązaniami obu stron, które zmieniają jednostronną i opartą na pomocy logikę stosunków między UE i krajami AKP (państwami Afryki, Karaibów i Pacyfiku).
Doświadczenie pokazuje także, że zobowiązania polityczne wymagają mechanizmów wdrażania i monitorowania, tak aby przekładały się na coś więcej niż tylko dobre intencje. Między szczytami, równolegle do regularnych spotkań dwóch komisji i trojki ministerialnej, istnieje teraz możliwość odbywania uzupełniających spotkań ministrów odpowiednich resortów, kiedy tylko zajdzie taka potrzeba. Do prawdziwej zmiany w stosunkach między UE i Afryką może dojść jednak tylko, jeśli proces ten zostanie skutecznie uwzględniony przez różne podmioty.
Pod tym względem, chcemy ustanowić nieformalne wspólne grupy ekspertów w celu wprowadzenia w życie każdego z tych partnerstw. Będzie do nich mogło wstąpić wiele stron: parlamenty europejskie i afrykańskie, władze lokalne, społeczeństwo obywatelskie Europy i Afryki, afrykańskie organizacje subregionalne, instytuty badawcze, międzynarodowe wyspecjalizowane organizacje i instytuty oraz przedstawiciele sektora prywatnego. Jednocześnie współpraca i dialog między Parlamentem Panafrykańskim i tą Izbą zostanie rozszerzona i te instytucje będą także działały jako kanały wdrożenia wspólnej strategii i planu działań.
Mimo że do tak ważnych zmian nie może dojść natychmiast, znajdujemy się obecnie w momencie, w którym nastąpić może zmiana w stosunkach między oboma kontynentami. Stojące przed nami wyzwanie polega na pełnym wykorzystaniu tej okazji, poprzez rozpoczęcie wdrażania tej nowej strategicznej wizji dialogu między UE i Afryką. Mając na uwadze ten właśnie cel, będąc pewni i świadomi, że to, co robimy musi zostać wykonane, planujemy odbyć następny szczyt UE-Afryka w Lizbonie w grudniu.
komisarz. - (FR) Pani przewodnicząca, panie i panowie! Na początku chciałbym pogratulować i podziękować pani Martens za wspaniałe sprawozdanie, dotyczące różnych kwestii i prezentujące wiele użytecznych przykładów oraz oferujące nam źródło inspiracji jako wkład Parlamentu w temat, który jest w rzeczywistości ogromnie ważny oraz który wzywa do przyjęcia nowego podejścia w dziedzinie stosunków UE i Afryki
Jak wszyscy państwo wiedzą, rok 2007 będzie szczególnym rokiem dla przyszłych stosunków Europy i Afryki. Pięć lat po przyjęciu sprawozdania w sprawie szczytu w Lizbonie i nie mniej niż siedem lat po pierwszym szczycie Afryka-Europa, który odbył się w Kairze w 2000 r. wydaje mi się, że musimy niezwłocznie określić nowe zasady tych stosunków. Afryka bardzo się zmieniła w ostatnich latach i zaczęła w niej funkcjonować kontynentalna struktura instytucjonalna, która pod wieloma względami przypomina naszą. Teraz należy umocnić i utrwalić tę nową instytucję, Unię Afrykańską. Instytucja ta rozwinęła ambitne kontynentalne rodzaje polityki w kluczowych dziedzinach, takich jak rozwój społeczno-gospodarczy, pokój i bezpieczeństwo oraz dobre sprawowanie rządów, a wszystkie te elementy oczywiście zasługują na nasze wsparcie i uznanie.
Niewątpliwie Afryka nabrała teraz międzynarodowego wymiaru. Myślę tutaj o zróżnicowanym charakterze jej stosunków ze społecznością międzynarodową, jak wspomniała pani Martens oraz na przykład o nowej roli Chin i ich wpływie na projekty inwestycyjne na tym kontynencie. Myślę także oczywiście o globalnych wyzwaniach, którym musi sprostać Afryka, tak jak inni gracze światowi, mianowicie zmianie klimatu, dostawach energii, reformie wielostronnych instytucji, niebezpieczeństwie wybuchu pandemii, emigracji i in.; i ewidentne jest, że Afryka musi sprawić, że zostanie usłyszana, musi wykorzystać swój wpływ i przede wszystkim musi upomnieć się o swoje prawa. Bo przecież te globalne wyzwania, które właśnie wymieniłem są także naszymi wyzwaniami. Wszystkie te wyzwania i kwestie są nam wspólne i, co więcej, pomagają one podkreślić współzależność istniejącą między Europą i Afryką. Ponieważ mamy to samo przeznaczenie.
Wspólna strategia mająca bardziej polityczny charakter może stanowić różnicę dla Afryki oraz istotnie także dla Europy i trzeba to powiedzieć reszcie świata. Oba kontynenty muszę zatem ustanowić nowe ramy i zdobyć nowe instrumenty, aby umiejscowić dialog między UE i AU na dużo wyższym szczeblu. Wspólna strategia UE-Afryka, którą opracowaliśmy w ostatnich miesiącach z naszymi afrykańskimi partnerami powinna zapewnić nam te ramy. Nie oznacza to jednak, że odwracamy się od tradycyjnych stosunków polegających na solidarności. Zamiast tego musimy dokonać skoku jakościowego, który wprowadzi stosunki między UE a Afryką w nową erę, która połączy dwóch partnerów o równych prawach i takiej samej odpowiedzialności.
Są to obawy, które zostały bardzo dobrze udokumentowane w sprawozdaniu i mogę tylko poprzeć nowe ważne propozycje wysunięte przez Parlament w celu monitorowania i wdrażania tej strategii oraz wynikających z niej planów działania. Pod tym względem uważam powołanie wspólnych delegacji PE/PAP (Parlamentu Panafrykańskiego) za kluczowe dla ukończenia budowy struktury instytucjonalnej, którą będzie trzeba ustanowić. Dodałbym do tego regularne spotkania przewodniczących tych dwóch instytucji oraz wspólną organizację przesłuchań i przygotowanie, także wspólne, sprawozdań politycznych wyszczególniających osiągnięte postępy. Wszystko to będzie niezbędne, by utrzymać tempo tego procesu i aby nadać mu politycznego wigoru potrzebnego, by zakończył się on pomyślnie.
Mamy świadomość, że to podejście wymaga, by Unia Afrykańska ustanowiła silne i stabilne instytucje, organy, które będą mogły działać i współdziałać z naszymi. Mając to na uwadze, powinniśmy nadal wspierać Unię Afrykańską, ponieważ zmienia ona i umacnia swoje instytucje. W ramach wczesnego potwierdzenia tego zobowiązania cieszę się, że mogę ogłosić, że pierwszy plan działania wysunięty przez Parlament Paneuropejski będzie finansowany w wysokości 275 000 euro z programu wsparcia instytucjonalnego, który obecnie finansowany jest ze środków dziewiątego Europejskiego Funduszu Rozwoju. Była to jedna z obaw, o których powiedział mi przewodniczący Borrell.
Mam nadzieję, że to początkowe finansowanie pozwoli Parlamentowi Panafrykańskiemu na pełne wzięcie udziału w państwa inicjatywie dotyczącej zorganizowania wspólnego spotkania parlamentarnego przed szczytem w Lizbonie w grudniu, ponieważ rezultaty państwa pracy będzie można zaprezentować szefom państw na szczycie.
W końcu, jak mówiłem już wiele razy, zaangażowanie ludności cywilnej obu naszych kontynentów oraz wybranych reprezentujących je zgromadzeń są ważnym czynnikiem dotyczącym pomyślnego przebiegu procesu dialogu i współpracy między Europą i Afryką. Może czasem o tym zapominamy, ale mówimy tu o wspólnym losie półtora miliarda ludzi i to oni są najważniejszymi podmiotami w partnerstwie, które właśnie budujemy.
Pani poseł Martens, całkowicie zgadzam się, że istnieje potrzeba koordynacji, dlatego zaproponowaliśmy kodeks postępowania, dzięki któremu powinien być możliwy lepszy podział pracy między różnymi darczyńcami, a więc większa harmonia. Uważam, że postępowaliśmy pod tym względem w sposób spójny, ponieważ, jak państwo wiedzą, w dziesiątym Europejskim Funduszu Rozwoju utworzyliśmy specjalną kopertę finansową na rzecz sprawowania rządów i jest to jeden z bardzo ważnych aspektów dialogu politycznego, który chcemy stworzyć z naszymi partnerami z Afryki. W odniesieniu do umów o partnerstwie gospodarczym, to nie mam wątpliwości, że będę musiał odpowiedzieć na państwa pytania po państwa wystąpieniach. Dlatego poczekam z odpowiedzią, aby nie mówić za dużo w tej chwili i nie zajmować czasu.
pytania ustnego do Rady dotyczącego międzynarodowego traktatu zakazującego stosowania amunicji kasetowej, będącego konsekwencją deklaracji z Oslo, skierowanego przez Josepa Borrella Fontellesa w imieniu Komisji Rozwoju - B6-0319/2007);
pytania ustnego do Komisji dotyczącego międzynarodowego traktatu zakazującego stosowania amunicji kasetowej w następstwie deklaracji z Oslo, skierowanego przez Josepa Borrella Fontellesa, w imieniu Komisji Rozwoju - B6-0320/2007).
autor. - (ES) Pani przewodnicząca, pani komisarz, panie ministrze! Głosy w sprawie zakazu stosowania amunicji kasetowej stają się coraz donośniejsze. Wykorzystanie tego rodzaju amunicji latem 2006 roku podczas wojny w Libanie pokazało do jakiego stopnia jest ona przyczyną tragedii ludzkich.
Broń ta jest niebezpieczna zarówno dla cywilów, jak i żołnierzy, ale w praktyce ponad 90% jej ofiar to ludność cywilna. Nadmienię, że 10% tych bomb nie wybucha i pozostaje w ziemi przynosząc taki sam skutek jak miny przeciwpiechotne.
Oczyszczanie terenu z niewybuchów jest ryzykowne, zarówno dla mieszkańców, jak i międzynarodowych sił pokojowych. Amunicja ta jest więc wykorzystywana nie tylko podczas prowadzenia działań wojennych; służy też jako przeszkoda dla transportu i rolnictwa, tworzy bariery handlowe oraz utrudnia niesienie pomocy humanitarnej.
Dlatego jest jednym z największych problemów, które mają wpływ na rozwój ubogich krajów - to właśnie kraje najuboższe najbardziej odczuwają jej skutki, a ofiarą pada głównie najbiedniejsza i najgorzej wykształcona część społeczeństwa.
Nie możemy dalej twierdzić, że zrzucenie na wroga bomby z wysokości 10 tysięcy metrów i zasypanie go pociskami, które pozostają w ziemi, jest skuteczną drogą do utrzymania pokoju, czy też prowadzenia działań militarnych.
Rozlokowanie sił pokojowych i pomoc humanitarna to dziś czynniki najważniejsze, aby ustabilizować i odbudować obszary, na których rozgrywały się konflikty, nie ma więc żadnego uzasadnienia dla stosowania tego rodzaju amunicji, również z militarnego punktu widzenia.
Dziś zamierzamy przeprowadzić rozmowy z Komisją i Radą właśnie na temat inicjatywy, która wypłynęła na skutek powszechnej zmiany postawy społeczności międzynarodowej wobec kwestii amunicji kasetowej.
Parlament Europejski niezmiennie przyjmuje wyraźnie określoną pozycję: chcemy, aby zostało wprowadzone międzynarodowe prawo zakazujące stosowania, produkcji, transferu, finansowania i składowania amunicji kasetowej. Do tego czasu państwa członkowskie UE powinny podjąć jednostronne działania mające na celu zakazanie stosowania i transferu tej amunicji, tak jak uczyniło to już wiele państw, a w niektórych z pozostałych prowadzone są przygotowania.
Pani komisarz, panie ministrze! Parlament Europejski pragnie podziękować prezydencji Rady, Komisji i państwom członkowskim za wysiłki poczynione na rzecz negocjacji nowego protokołu na konwencji ONZ w sprawie niektórych typów broni konwencjonalnej, która odnosi się do problemów humanitarnych związanych ze stosowaniem amunicji kasetowej. Niestety, musimy jednak zauważyć, że do chwili obecnej poczynione postępy są nieznaczne.
Potrzeba nam trwałego procesu z Oslo, w którym będą mogły uczestniczyć i realizować ambitny program państwa, organizacje pozarządowe, Czerwony Krzyż oraz organizacje międzynarodowe. Obecnie ustalenia z Oslo zostały poparte przez 80 państw, w tym wiele krajów rozwijających się, lecz jeszcze nie możemy mieć pewności, czy w wyniku tego procesu zostanie wprowadzony całkowity zakaz stosowania amunicji kasetowej.
Rzeczą oczywistą jest, że potrzebujemy całościowego, spójnego podejścia o humanitarnym charakterze, które skoncentruje się nie tylko na rozbrojeniu, ale przede wszystkim na ochronie ludności cywilnej i udzieleniu im pomocy w zakresie radzenia sobie ze skutkami wojny i zniszczeniu istniejących zapasów tej amunicji oraz oczyszczeniu obszarów, na których znajdują się niewybuchy.
W nadchodzącym okresie będzie miało miejsce kilka ważnych wydarzeń, takich jak grudniowe spotkanie w Wiedniu i spotkanie w Brukseli w przyszłym tygodniu, jak również przypadający na 5 listopada Światowy Dzień Na Rzecz Zakazu Stosowania Broni Kasetowej, podczas którego odbędzie się wiele wydarzeń na całym świecie. Co my zamierzamy zrobić w tym czasie?
Pragnę zwrócić się z pytaniem do przedstawicieli Komisji i Rady, co zamierzamy uczynić, jakie zajmiemy stanowisko? Jakie jest zdanie Unii Europejskiej na temat stanu rozmów w ramach Konwencji w sprawie niektórych typów broni konwencjonalnej?
Czy zamierzamy przyjąć w tym względzie takie samo stanowisko jak Rada? Czy rozwijamy jakieś inicjatywy aby zachęcić państwa członkowskie do przyjęcia krajowych środków w celu wprowadzenia zakazu stosowania amunicji kasetowej? Co robimy w celu wspierania państw trzecich, aby oczyścić obszary dotknięte problemem tej amunicji, oferować edukację w zakresie ryzyka oraz zniszczyć zapasy amunicji, której stosowanie już stało się nielegalne?
Na koniec chcę zadać pytanie: czy Komisja zamierza rozpatrzyć zorganizowanie konferencji międzynarodowej na temat roli Unii Europejskiej w zwalczaniu społeczno-gospodarczych, humanitarnych i rozwojowych konsekwencji wynikających z konfliktów, podczas których używana była tego rodzaju broń?
urzędujący przewodniczący Rady. - (PT) Pani przewodnicząca, pani komisarz, panie i panowie, panie pośle Borrell! Postaram się zwięźle i tak obiektywnie, jak to możliwe, udzielić odpowiedzi na każde z trzech skierowanych do Rady pytań.
Jeśli chodzi o pierwsze pytanie, muszę powiedzieć, że w ramach Konwencji w sprawie niektórych typów broni konwencjonalnej - aby nie przedłużać mojej wypowiedzi będę nazywał ją dalej "Konwencją” - prezydencja Rady Unii Europejskiej, jak wiadomo, wyraziła swoje obawy w imieniu UE na temat humanitarnego wpływu amunicji kasetowej. W szczególności podczas Trzeciej Konferencji Rewizyjnej Państw Stron Konwencji, która odbyła się w zeszłym roku, w dniach 7-17 listopada w Wiedniu, Unia Europejska przedstawiła pogląd, że amunicja kasetowa stanowi niezwykle ważny element przyszłej pracy w sprawie niektórych typów broni konwencjonalnej.
UE zaproponowała utworzenie na czas nieokreślony grupy ekspertów rządowych, której celem byłoby opracowanie zaleceń dla przyszłych działań w kontekście Konwencji. Propozycja ta została odrzucona przez konferencję państw stron konwencji. Jednak zgodzono się na zwołanie w trybie pilnym międzysesyjnego spotkania grupy ekspertów rządowych ds. pozostałości materiałów wybuchowych z położeniem szczególnego nacisku na kwestię amunicji kasetowej.
Spotkanie odbyło się w dniach 19-22 czerwca w Genewie, a UE przedłożyła projekt mandatu negocjacyjnego dla prawnie wiążącego instrumentu, aby odnieść się do wszelkich aspektów obaw humanitarnych, które wynikają z problemu amunicji kasetowej. Instrument ten ma zostać przyjęty do końca 2008 roku.
Trojka UE przeprowadziła szeroko zakrojone konsultacje z państwami trzecimi w sprawie propagowania europejskiego podejścia. Grupa ekspertów rządowych zadecydowała jednak o odroczeniu jakichkolwiek decyzji w sprawie prawnie wiążącego instrumentu do roku 2007, czyli do czasu spotkania Wysokich Umawiających się Stron Konwencji, które ma się odbyć w przyszłym miesiącu.
Jak wiadomo, równolegle do starań o odniesienie się do obaw związanych z amunicją kasetową część państw członkowskich podpisała deklarację z Oslo i wzięła udział w szeregu spotkań zorganizowanych w ramach tak zwanego "procesu z Oslo”, który ma na celu wprowadzenie całkowitego zakazu stosowania amunicji kasetowej.
Państwa członkowskie UE uczestniczyły w tym w miarę możliwości swoich władz. Jak na razie nie osiągnięto porozumienia co do stanowiska UE w sprawie procesu z Oslo. Większość państw członkowskich uważa, że te dwa procesy wzajemnie się uzupełniają i postrzega je jako równoległe wysiłki ukierunkowane na wspólny cel, a mianowicie na prawnie wiążący instrument dotyczący amunicji kasetowej.
W odniesieniu do drugiego pytania, pragnę powiedzieć, że w związku z nadchodzącymi spotkaniami, które mają się odbyć w Brukseli i Wiedniu, jak już wspomniałem, państwa członkowskie UE, wliczając w to prezydencję, wezmą udział w zwiększaniu możliwości władz, jeśli taka będzie ich decyzja. Nie przewiduje się przyjęcia wspólnego stanowiska Unii.
Na koniec odpowiem na trzecie pańskie pytanie: obecne decyzje podjęte przez Austrię i Belgię w sprawie zakazu stosowania amunicji kasetowej, który to temat poruszył już pan poseł Borrell, zapadły, jak wiadomo, wyłącznie w oparciu o decyzje krajowe. W tej kwestii nie było żadnych szczególnych działań ze strony Rady.
komisarz. - Panie przewodniczący! Chciałabym podziękować panu posłowi Borrellowi Fontellesowi za postawienie nam tego ustnego pytania. Przyjęłam je z zadowoleniem, gdyż daje nam ono możliwość udzielenia wyczerpującej odpowiedzi w sprawie kwestii, która ma niezwykle niepokojące konsekwencje. Ma ona wielce negatywny wpływ na życie ludzkie, szczególnie na życie cywilów. Pytanie to jest dla mnie bardzo ważne, ponieważ dotyczy bezpieczeństwa ludzi, które zawsze było drogie mojemu sercu. Zgadzam się w pełni ze stanowiskiem przedstawionym przez przewodniczącego Rady, jednak chciałabym wspomnieć jeszcze o kilku innych rzeczach.
Panie i panowie! Kolejnym punktem są pytania do Rady. Tak jak miało to miejsce wczoraj podczas tury pytań do Komisji, będziemy testować nowe zasady proponowane jako część reformy Parlamentu. Są one analizowane przez specjalną grupę i dotyczą głównie dwóch obszarów. Po pierwsze, chciałbym zaprosić posłów do pierwszych ław, aby stworzyć poczucie większego zaangażowania, a po drugie, odpowiedzi na pytania dodatkowe będą udzielane przez urzędującego przewodniczącego Rady jedna po drugiej po zadaniu pytań. W rezultacie, ponieważ zazwyczaj mamy dwa dodatkowe pytania, zamiast natychmiastowego udzielania na nie odpowiedzi, Rada odpowie na obydwa pytania na końcu.
Czy biorąc pod uwagę poważne pożary lasów, jakie miały miejsce w niektórych państwach członkowskich UE, takich jak Grecja i Hiszpania oraz nieumiejętność Unii do reagowania szybko i skutecznie, Rada dokona przeglądu zasad Funduszu Solidarności, tak abyśmy w przyszłości byli wyposażeni w odpowiednie mechanizmy, by stawić czoła tym katastrofom i załagodzić wywołane szkody?
urzędujący przewodniczący Rady. - (PT) Panie przewodniczący, panie i panowie! Odpowiadając na to pytanie, muszę zaznaczyć, że, tak jak państwo wiedzą, Fundusz Solidarności Unii Europejskiej został utworzony po powodziach, które nawiedziły Europę Środkową latem 2002 r., w odpowiedzi na katastrofy o dużym i wyjątkowym zasięgu.
W 2002 r. na wniosek Komisji Europejskiej Rada przyjęła rozporządzenie ustanawiające Fundusz Solidarności Unii Europejskiej. Art. 14 przedmiotowego rozporządzenia ustanawiającego Funduszu Solidarności stanowi, że Rada dokona przeglądu rozporządzenia w oparciu o wniosek Komisji najpóźniej do dnia 31 grudnia 2006 r.
W 2005 r. Komisja zaproponowała zastąpienie rozporządzenia (WE) nr 2012/2002 nowym rozporządzeniem w sprawie Funduszu Solidarności. Wniosek miał w szczególności na celu rozszerzenie zakresu tego instrumentu, tak aby objął katastrofy przemysłowe i technologiczne, zagrożenia dla zdrowia publicznego, akty terroryzmu oraz obniżenie progów klasyfikujących daną klęskę jako poważną.
Przedmiotowy wniosek zawierał propozycję usunięcia z obowiązującego rozporządzenia kryteriów nadzwyczajnej klęski o znaczeniu regionalnym, a w nadzwyczajnych okolicznościach to Rada mogłaby uznać wystąpienie poważnej katastrofy.
Parlament Europejski wydał odnośnie do tej sprawy opinię w maju 2006 r. W tym samym roku Rada prowadziła na odpowiednich szczeblach dyskusje nad wnioskiem Komisji i opinią Parlamentu, ale nie osiągnięto porozumienia.
W rezultacie nadal obowiązuje rozporządzenie (WE) nr 2012/2002, przy czym Komisja zaproponowała jego uruchomienie w trakcie 2007 r. Jak już mówiłam, odpowiadając na podobne pytanie w ubiegłym tygodniu, z wiedzy Rady wynika, że zastosowanie rozporządzenia w klęskach przewidzianych rozporządzeniem, jest skuteczne. Komisja Europejska sporządza okresowo sprawozdania szczegółowo opisujące wykorzystanie Funduszu Solidarności.
(ES) Wniosek Rady był aż nadto jednoznaczny. Nowe rozporządzenie jest mocno spóźnione. Dodatkowe, konkretne pytanie, które pragnę skierować do Rady brzmi: tego lata kolebka Zachodniej cywilizacji, starożytna Grecja wraz ze Stadionem Olimpijskim zostały prawie doszczętnie spalone. Czy Rada czeka na spalenie Watykanu, Prado i Narodowego Pałacu Betlejemskiego, i czy możemy mieć nadzieję, że przed kolejnym latem będziemy mieć rozporządzenie, które będzie potrafiło sprostać w tego rodzaju klęskom?
(PT) Panie przewodniczący, panie pośle Medina Ortega! Z pewnością nie czekamy, aż Rzym, Lizbonę, Londyn czy też Paryż dotknie katastrofa naturalna, aby dokładnie przyjrzeć się temu zagadnieniu. Jesteśmy głęboko przekonani, że Narodowy Pałac Betlejemski oraz Wieża Betlejemska pozostaną na swoim miejscu jeszcze przez wieki, tak jak dotychczas.
W odniesieniu do dokładnego terminu wprowadzenia poprawek do obecnych zasad, nie mogę oczywiście, w imieniu Rady, wskazać żadnej konkretnej daty.
Dziękuję za pańską odpowiedź, ale zgadzam się z dodatkowym pytaniem. Musimy wiedzieć, kiedy nastąpią zmiany.
Mówię zwłaszcza o powodzi w Wielkiej Brytanii. Pytanie oczywiście dotyczy pożarów, ale powodzie również są objęte zakresem Funduszu Solidarności. Mój region West Midlands został bardzo mocno dotknięty. Katastrofa dotknęła też moją wioskę w Worcestershire, resztę regionu i sąsiednie obszary w Hereford i Shropshire.
Oczywiście rząd Wielkiej Brytanii zwrócił się o środki z Funduszu Solidarności. Mam nadzieję, że Komisja spojrzy na to przychylnie, a Rada spróbuje wprowadzić zmiany w sposobie funkcjonowania Funduszu Solidarności, abyśmy w przyszłości mogli szybciej otrzymać środki.
Czy przedstawiciel Rady może nam również powiedzieć, co myśli o siłach szybkiego reagowania i czy zostaną one powołane, aby do dotkniętych obszarów mogły być wysyłane przeciwpowodziowe siły obronne?
(DE) Panie przewodniczący! Po pierwsze, chciałbym powiedzieć, że moim zdaniem to bardzo dobrze, że dziś tutaj jesteśmy. Uważam, że jest to bardzo dobry pomysł.
Co do samego pytania, chciałbym powiedzieć kilka słów o pożarach, panie ministrze, które w niektórych przypadkach powodują siły naturalne, a w niektórych są one wywoływane celowo. Stanowisko prawne w niektórych krajach może zachęcać do wzniecania ognia, ponieważ oferuje pewne korzyści niektórym osobom.
Czy zastanowiono się nad możliwością wywarcia presji na te kraje, aby zmieniły swoje stanowisko prawne, by na przyszłość zlikwidować taką zachętę?
(PT) Bardzo dobrze. Myślę, że już odpowiedziałem na niektóre ze skierowanych właśnie pytań. Powiedziałem już, że nasza ocena dotycząca funkcjonowania Funduszu Solidarności w przeszłości była pozytywna, w takim znaczeniu, że fundusz funkcjonował prawidłowo.
Kwestia sił szybkiego reagowania jest rozważana. Nie podjęto jeszcze żadnej decyzji w tej sprawie, ponieważ jest ona przedmiotem oceny i dyskusji w Radzie. Nie ma też jeszcze decyzji dotyczącej zapobiegania pożarom, choć dużo już zrobiono w tym zakresie. Pozostaje jeszcze nadal wiele do zrobienia i wydaje mi się, że w tym obszarze pożyteczna może się okazać wymiana doświadczeń, tzw. "najlepszych praktyk” oraz współpraca między państwami członkowskimi UE.
Nadal należy podejmować wysiłki w tym zakresie. Muszę przyznać, że mój kraj jest systematycznie, rok w rok, intensywnie dotykany pożarami, podpaleniami i innymi zdarzeniami związanymi z ogniem, szczególnie pożarami lasów. Na szczeblu krajowym podjęliśmy serię środków i inicjatyw, które okazały się bardzo skuteczne w odniesieniu do zapobiegania pożarom oraz podpaleniom i oczywiście z przyjemnością podzielimy się naszymi doświadczeniami ze wszystkimi państwami członkowskimi.
Dotyczy: zintegrowanej polityki europejskiej na rzecz osób o specjalnych potrzebach
Czy Rada przewiduje podjęcie wspólnej decyzji w celu ustanowienia zintegrowanej polityki europejskiej, aby wspierać i zapewnić szkolenie zawodowe dla obywateli o specjalnych potrzebach oraz ułatwić ich integrację w społeczeństwie?
urzędujący przewodniczący Rady. - (PT) Dziękuję za pani pytanie, pani poseł Panayotopoulos-Cassiotou. Jak pani wie, Rada może działać w ramach kompetencji określonych prawem, w oparciu o wniosek opracowany na pewnym etapie przez Komisję.
Na chwilę obecną Rada nie otrzymała jeszcze żadnego wniosku legislacyjnego w sprawie decyzji Rady w celu ustanowienia zintegrowanej polityki europejskiej, aby wspierać i zapewnić szkolenie zawodowe dla obywateli o specjalnych potrzebach oraz ułatwić ich integrację w społeczeństwie.
Kolejnym punktem jest sprawozdanie Marco Cappato, w imieniu Komisji Spraw Zagranicznych, wraz z projektem zalecenia Parlamentu Europejskiego dla Rady w sprawie produkcji opium dla celów medycznych w Afganistanie.
sprawozdawca. (IT) Pani przewodnicząca, panie i panowie! W przedmiotowym sprawozdaniu proponujemy, aby Parlament podjął inicjatywę i złożył wniosek do Rady, głównie w kontekście wspólnej polityki zagranicznej i bezpieczeństwa, w odniesieniu do produkcji opium w Afganistanie.
Naszym punktem wyjścia jest uświadomienie sobie, że rezultaty, jakie osiągnęliśmy nie są wystarczające. W ciągu ostatnich dwóch lat nastąpił pięćdziesięcioprocentowy wzrost produkcji opium wykorzystywanego do produkcji heroiny. Wydaje się, że nie potrafimy znaleźć skutecznego sposobu ograniczenia tej ogromnej produkcji, dzięki której nie wzbogacają się oczywiście rolnicy, ale członkowie wielkiej międzynarodowej mafii narkotykowej, terroryści i talibowie.
Sprawozdanie rozpoczyna się też od innego stwierdzenia: iż jednocześnie występuje poważny brak dostępu do środków uśmierzających ból. Osiemdziesiąt procent ludności na świecie nie ma w ogóle dostępu do środków przeciwbólowych. Oczywiście te kwestie można postrzegać jako całkowicie odrębne, ale moim zdaniem instytucje polityczne powinny być pragmatyczne i zrozumieć, że w obliczu ogromnej produkcji wykorzystywanej do wytwarzania heroiny - przy czym produkt o tym samym pochodzeniu rolniczym jest w niedoborze - powinna istnieć możliwość połączenia tych dwóch zagadnień.
Poprawki zgłoszone przez Komisję Spraw Zagranicznych oraz panią poseł Gomes w imieniu Grupy Socjalistycznej w Parlamencie Europejskim, jak i poprawki zgłoszone przez grupę Europejskiej Partii Ludowej (Chrześcijańskich Demokratów) i Europejskich Demokratów podczas sesji plenarnej, sprawiły, że omawiany dziś wniosek nie jest alternatywą, tj. negatywnym wnioskiem wzywającym do natychmiastowej zmiany polityki realizowanej w tym zakresie.
Zwracamy się do pana, Rady i Komisji o przeprowadzenie eksperymentu polegającego na uruchomieniu projektów pilotażowych przekształcających część upraw wykorzystywanych do produkcji heroiny na produkcję leków przeciwbólowych. Należy również wdrożyć polityki pozwalające wysłać środki uśmierzające ból na takie kontynenty jak Afryka i Azja, które praktycznie w ogóle nie dysponują takimi środkami.
Z tego względu sprawozdanie powstałe w Komisji Spraw Zagranicznych i uwzględniające zaproponowane poprawki, wydaje się mi dobrze zrównoważone. Punktem wyjścia jest bardzo proste założenie, że prawdopodobnie - a ja uważam, że zdecydowanie - łatwiej jest współpracować z rolnikami, jeśli zaproponujemy przekształcenie części ich plonów zgodnie z prawem, niż wprowadzenie nowej polityki mającej na celu likwidowanie, odkażanie i niszczenie plantacji. Taka odpowiedź jest kolejną przyczyną konfliktu z lokalną ludnością i dotychczas przyniosła odwrotne do zamierzonych skutki oraz okazała się nieużyteczna.
Mam więc nadzieję, że wykraczając poza zrozumiałe oficjalne stanowisko przyjęte przez europejskie rządy oraz rząd afgański, postulujące konieczność zwalczania produkcji opium, poza oficjalnym stanowiskiem możemy przekazać dodatkowy komunikat, a Parlament Europejski ma być może więcej swobody, aby przedstawić taką propozycję. Przyjęliśmy już za to odpowiedzialność i mam nadzieję, że potwierdzimy to podczas jutrzejszego głosowania. Mamy więcej swobody niż inni, aby zaproponować przeprowadzenie i pragmatyczne, nie zaś ideologiczne, ocenienie alternatywnych eksperymentów.
Każdy z nas tu obecnych ma swój pogląd na temat polityki międzynarodowej i narkotyków oraz polityk międzynarodowych w Afganistanie. Przedmiotowe sprawozdanie ma nie być ideologiczną propozycją, ale praktyczną próbą znalezienia rozwiązania dla tego, co w rzeczywistości jest światową tragedią.
komisarz. - Pani przewodnicząca! Ja również chciałabym bardzo podziękować panu Marco Cappato - tante grazie!
Z zadowoleniem przyjmuję tę bardzo aktualną debatę dotyczącą problemu narkotyków - a w szczególności narkotyków w Afganistanie - który, jak wiemy, jest największym złożonym problemem w kontekście politycznym i bezpieczeństwa.
W ostatnim czasie odbyliśmy liczne dyskusje w Nowym Jorku. Szereg bardzo istotnych debat odbyło się podczas Ogólnego Zgromadzenia ONZ, z udziałem prezydenta Hamida Karzaja, Sekretarza Generalnego ONZ Ban Ki-moona i zaproszonych państw. Koncentrowały się one na tym całym złożonym zagadnieniu.
Dzisiejsza dyskusja włącza się w szerszą debatę dotyczącą odbudowy Afganistanu, jak i roli narkotyków. Pochwalamy pomysł utworzenia delegacji PE ds. stosunków z Afganistanem. Pańska praca leży w centrum naszego zainteresowania i uważam, że to, co pan robi, jest bardzo ważne.
Afgański przemysł narkotykowy rzeczywiście stwarza poważne wyzwanie dla procesu budowania struktur państwowych. Sprawozdanie dotyczące Programu Rozwoju Organizacji Narodów Zjednoczonych (UNDP) jest zastraszające. Zarówno uprawa maków, jak i zdolność przetwarzania niestety uległy znacznemu wzrostowi. W największym stopniu dotknięte są regiony w południowym Afganistanie, gdzie odbywa się 70% całej produkcji. Mocne powiązanie pomiędzy powstaniem a gospodarką narkotykową nie wydaje się być niespodzianką. Nie możemy jednak przeoczyć pozytywnych wydarzeń, zwłaszcza w bardziej stabilnych częściach kraju, gdzie nastąpiły prawdziwe udoskonalenia w zakresie zdrowia i edukacji, jak i wzrost gospodarczy.
W trzynastu regionach północnego i środkowego Afganistanu nie rośnie mak. To stwarza obiecujące perspektywy i fundament do dalszych działań. Sprawozdanie autorstwa pana Marco Cappato przedstawia kompletny obraz tej sytuacji - i dziękuję panu za słowa zachęty w odniesieniu do pracy Komisji - oraz słusznie wskazuje na odpowiedzialność Afganistanu za rozwiązanie problemów związanych z produkcją opium. W tej kwestii w zupełności się zgadzamy.
Jednakże muszę powiedzieć, że nie podzielam - przynajmniej teraz - wniosków zawartych w sprawozdaniu, proponujących zalegalizowanie uprawy maku, z którego wytwarzane jest opium do celów medycznych, nawet na próbę. Na pierwszy rzut oka może to być zachęcająca propozycja, ale niestety nie ma prostych rozwiązań dla skomplikowanego afgańskiego problemu dotyczącego narkotyków.
Pragnę podzielić się z państwem moimi obawami. Kraje takie jak Australia, Turcja i Indie, które produkują już opium do celów medycznych, zazwyczaj mają skuteczny system egzekwowania prawa i nie występuje tam otwarty konflikt. Nawet tam wdrożenie przebiega z pewnymi trudnościami. W przypadku nie spełnienia tych warunków, legalna produkcja zostanie wkrótce sprzeniewierzona, co zaobserwowaliśmy już w Peru i Boliwii. Oczywiście obawiamy się, że w przypadku Afganistanu legalna produkcja będzie istnieć obok nielegalnej, natomiast nie zastąpi jej. Ponadto zgodna z prawem produkcja opium nadal nie jest zachęcająca dla lokalnych rolników, gdyż ich dochody wynosiłyby około 25-30% tego, co zarabiają teraz na czarnym rynku.
Wdrożenie takiego programu jest bardzo złożone i możliwe do wykonania tylko przy uzyskaniu dotacji na monitorowanie jakości i dystrybucji produktów medycznych. Dlaczego powinniśmy wspierać to przedsięwzięcie za pomocą pieniędzy podatników? Afgański rząd, który jest notorycznie słaby i ma słabe instytucje, nie ma niestety na chwilę obecną - dlatego powiedziałem na chwilę obecną - możliwości nadzorowania tego programu.
Obecnie niektóre części kraju nie są w ogóle zarządzane, pomijając fakt, że nie są dobrze zarządzane. Dotyczy to zwłaszcza niestabilnych regionów w południowej części kraju, gdzie produkowana jest przeważająca ilość opium. Wreszcie sam afgański rząd stanowczo wykluczył - co jest ważnym argumentem - jakąkolwiek legalną produkcję opium.
W tym kontekście przekaz polityczny płynący z przedmiotowego sprawozdania nie wysyła odpowiedniego sygnału do naszych afgańskich partnerów. Może to nawet oznaczać przedwczesny zapłon. Twarda i niepodważalna prawda jest taka, że odbudowa Afganistanu będzie wymagać znacznie więcej czasu i środków. Będzie również wymagać wytrwałości, jeśli chcemy zaprowadzić trwały pokój w tym wstrząśniętym wojnami kraju.
Postęp w budowaniu struktur państwowych jest możliwy wyłącznie dzięki większej decyzyjności, w tym czołowych afgańskich polityków, szczególnie na szczeblu lokalnym. To był, przy okazji, nasz przekaz z Nowego Jorku. Zgadzam się, że nadszedł najwyższy czas, aby rozprawić się z korupcją. Nie tylko o tym mówimy, lecz również staramy się pomóc zbudować dobry system sądowniczy i zapewnić oddziały policji, aby przekonać zwykłych Afgańczyków, którzy często pozostają sceptyczni.
Przed nami jasna droga. Prowadzi przez afgańską krajową strategię kontroli narkotyków, która zyskała poparcie międzynarodowej wspólnoty i zawiera wszelkie niezbędne elementy. Naprawdę zasługuje ona na nasze jednoznaczne poparcie, gdyż jest wszechstronną strategią, którą obejmuje zakaz, informowanie opinii publicznej, oskarżenie znanych handlarzy narkotykami i promocję lokalnego rozwoju.
Tam gdzie stosowano takie ostrożne łączenie polityk, rolnicy stopniowo odchodzili od uprawy maku. W tym kontekście Komisja uważa, że propozycja dotycząca zalegalizowania upraw maku w celu wytwarzania opium może podważyć pracę podejmowaną w innych sektorach, a mianowicie w odniesieniu do poszanowania prawa i utrzymania porządku.
w imieniu grupy PPE-DE . - (IT) Pani przewodnicząca, panie i panowie! Nie mam żadnych wątpliwości, że pan poseł Cappato, którego od dawna znam, desperacko próbuje przyczynić się do walki z narkotykami na świecie i pomóc nieszczęsnym młodym i starszym osobom, które są bliskie śmierci, a narkotyki mogą im pomóc. Ubolewam jednak nad tym, że nie mogę dać mu swojego poparcia.
Powtarzam, że niestety nie podzielam opinii sprawozdawcy. Uważam, że problem tkwi w tym, że jego propozycja dotyczy Afganistanu, państwa, w którym nie mogło być większego braku bezpieczeństwa. Tak, być może Irak jest mniej bezpieczny, ale Afganistan to chyba ostatnie miejsce, w którym powinniśmy próbować przekonać rolników, aby porzucili to, co dla nich jest bardzo lukratywną uprawą maku i przerzucili się na uczciwszą uprawę, zgodnie ze wzorem pochodzącym ze Starego Testamentu i cywilizowanymi praktykami rolnymi, które znamy.
Sprawozdanie dokładnie naświetla fakt, iż największa ilość narkotyków na świecie, blisko połowa, pochodzi z Afganistanu, a uprawa opium w Afganistanie jest nielegalna. Choć jest to niezgodne z prawem, kraj ten jest źródłem połowy surowych materiałów potrzebnych do tego, aby zabijać naszych młodych ludzi lub sprawić, że staną się ofiarami przemytników narkotyków, którzy, jak wiemy, zachęcają ich do używania narkotyków, co szkodzi im i całemu społeczeństwu.
Jestem zdania, że istnieje tylko jedna skuteczna broń, aby zwalczyć wszystkich przemytników narkotyków, począwszy od afgańskich rolników, którzy moim zdaniem są pierwszymi przemytnikami. Nasz brak zdolności kontrolowania i monitorowania ich oznacza, że jedynym sposobem walki z narkotykami jest zapobieganie, a tym samym pomoc w jak największym ograniczaniu upraw opium.
Z tego względu grupa PPE-DE sprzeciwia się tej części sprawozdania pana Marco Cappato i myślę, że to, co teraz mówię musi być jasne dla wszystkich, bez względu na to, co zdarzy się jutro.
Następnym punktem porządku obrad jest sprawozdanie sporządzone przez pana Lechnera w imieniu Komisji Prawnej na temat zielonej księgi w sprawie poprawy skuteczności wykonywania orzeczeń w Unii Europejskiej: zajmowanie rachunków bankowych.
sprawozdawca. - (DE) Pani przewodnicząca! To była interesująca debata. Skupimy się teraz na zupełnie innym temacie. Wcześniej czy później przekonamy się, czy jesteśmy w stanie osiągnąć jakiś rezultat.
Wydaje mi się, że w Europie znane jest powiedzenie, że pieniądze szczęścia nie dają, ale szczęściu mogą dopomóc. W tym duchu pragnę rozpocząć od życzenia szczęścia wszystkim mieszkańcom Europy.
Tymczasem, gdy ktoś jest komuś winny pieniądze, czy to związane z sprzedażą, pokryciem szkód lub czymś podobnym, jest to raczej powód do zmartwień niż szczęścia. Czy dłużnik będzie się chciał uchylić od płatności zobowiązań? Czy ukryje swoje pieniądze lub aktywa? Może nawet w późniejszym czasie niż nasza wieczorna debata?
Wszystkie państwa członkowskie wprowadziły procedury, które mają nas przed tym uchronić. Obejmują one zajęcia, nakazy, aresztowania i zatrzymania: istnieje wiele różnych określeń. Procedury znacznie się od siebie różnią, w związku z czym sytuacja jest wysoce skomplikowania. Pozostaje jeszcze, rzecz jasna, kwestia języka. Każda osoba, która pragnie skorzystać z różnych transgranicznych procedur państw członkowskich, jest mądra po szkodzie. Jak to się mówi w Niemczech, człowiek uczy się przez całe życie. Innymi słowy, dłużnik ma czas, by ukryć swoje aktywa.
W obecnej Europie jest to powszechny problem. Nabiera przy tym coraz większego znaczenia z uwagi na to, że staramy się wprowadzić jednolity obszar płatności oparty na transakcjach bezgotówkowych. Zwiększa to możliwości ukrycia aktywów w innym miejscu. Dlatego właśnie Komisja Europejska postanowiła przejąć inicjatywę i, co chciałbym szczególnie zaakcentować, w jej działaniu jest sporo racji. Komisja przedstawiła bardzo dobrą, obszerną i szczegółową zieloną księgę, choć niektóre jej punkty będą bez wątpienia wymagały dalszych wyjaśnień. Wciąż jeszcze mamy to przed sobą. Jest to cel naszego posiedzenia. Na tym etapie Parlament Europejski nie jest w stanie rozpatrzeć wszystkich kwestii szczegółowo. Ja podobnie, dlatego zwyczajnie wymienię kilka kluczowych kwestii.
Po pierwsze, choć można to uznać za rzecz oczywistą, sprawozdanie dotyczy jedynie zajmowania rachunków bankowych i tymczasowego zamrażania depozytów bankowych. Nie ma tu mowy o ostatecznym porozumieniu. Po drugie chodzi wyłącznie o aktywa finansowe zgromadzone na rachunkach bankowych. Nie chodzi o nakazy ani o zajmowanie innych aktywów. Pojawia się więc pytanie, czy nasz cel rzeczywiście zostałby osiągnięty, gdyby doszło do harmonizacji 27 różnych systemów. W mojej opinii byłoby to wyjątkowo niewydolne działanie. Jego realizacja zajęłaby całe wieki. Dotyka ono tylu innych aspektów, że byłoby nieprzydatne. Właściwe działanie to takie, jakie ma na myśli Komisja: niezależna, dodatkowa procedura europejska, najlepiej w formie rozporządzenia, która będzie istnieć równolegle do przepisów krajowych, zachowujących swoją moc. Powinienem w tym miejscu wspomnieć również o rozporządzeniu Bruksela I. Obowiązujące obecnie rozporządzenie nie jest odpowiednie. Wierzyciel musi nie tylko wykazać w sposób wiarygodny i natychmiastowy swoje roszczenia, ale i ryzyko.
Przede wszystkim ważna jest dla nas, w tym dla mnie, ochrona wierzyciela. Tym, czego pod żadnym pozorem bym nie chciał, jest sytuacja, w której wierzyciele lub strony trzecie ponoszą szkody dlatego, że obowiązuje europejskie rozporządzenie. Obróciłoby się to przeciwko Europie. W niektórych przypadkach zajęcie bez uzasadnionej przyczyny może zniszczyć czyjeś źródło utrzymania. Wymienię zwyczajnie kilka zasadniczych kwestii: wierzyciel może odpowiadać za szkody wyrządzone przez dłużnika, wierzyciel powinien być zobowiązany do wszczęcia postępowania w określonym czasie, od wierzyciela można wymagać zapewnienia zabezpieczenia, dłużnik powinien mieć prawo do apelacji, postępowanie nie powinno trwać całą wieczność, powinno być zasadniczo zgodne z poprzednim postępowaniem, należy wprowadzić przepisy zapobiegające zamrażaniu zbyt wielu środków na rzecz wierzyciela oraz dłużnikowi należy zagwarantować odpowiednie środki do przeżycia.
Pojawia się problem rachunków powierniczych. Jeśli ma istnieć jakakolwiek możliwość zajmowania - niech ta kwestia pozostanie otwarta - rachunki te zdecydowanie trzeba otoczyć szczególną ochroną. To samo dotyczy wspólnych rachunków, choć problem jest tu inny. W rzeczy samej te dwie kwestie nie są ze sobą bezpośrednio powiązane. Chodzi o to, że ważna jest również ochrona stron trzecich. Wszystkie zaangażowane strony trzecie powinny podlegać specjalnym środkom ochrony.
Nadmienię tylko, że standardowe, formalne wezwania do usunięcia uchybienia mogą być przydatne dla komunikatów bankowych, w związku z czym pragnę zakończyć moją wypowiedź stwierdzeniem, że badania porównujące obowiązujące prawa oraz szczegółowe analizy są niewątpliwie potrzebne. Chciałbym również podziękować moim kolegom, a w szczególności Komisji za ich obszerne analizy i badania. Bardzo dobrze nam się razem pracowało. Zakładam, że w sprawie przedmiotowego sprawozdania zostanie osiągnięte szerokie porozumienie.
wiceprzewodniczący Komisji. - Pani przewodnicząca! Moim zdaniem sprawozdanie stanowi interesujący wkład w rozwiązanie niezwykle złożonego problemu: trudności z odzyskaniem transgranicznego długu. Myślę, że sprawozdawcy, panu Lechnerowi należy pogratulować utorowania drogi dla ogólnego, europejskiego rozwiązania problemu obecnej fragmentacji zasad krajowych dotyczących egzekwowania, która poważnie utrudnia odzyskiwanie transgranicznych długów.
Sytuacja ta dotyczy w szczególności wierzycieli, którzy są świadkami tego, jak ich dłużnicy szybko przelewają pieniądze z jednych kont na drugie w tych samych lub w innych państwach członkowskich. W związku z tym Komisja pozytywnie odniosła się do sprawozdania Parlamentu.
Starannie rozważę główne problemy, które wymienili sprawozdawca i Parlament w związku z zieloną księgą. Forma i zakres możliwych wspólnotowych środków realizacji, skutki przyszłej procedury, warunek prawny wydania nakazu zajęcia, rekompensata kosztów oraz ochrona dłużników to szczególnie istotne kwestie, na które zwrócił uwagę sprawozdawca. Mogę potwierdzić, że każdy wniosek czy komunikat w tym zakresie poprzedzone zostaną dogłębną oceną ogólną i oceną wpływu w ścisłej współpracy z Parlamentem.
sprawozdawczyni komisji opiniodawczej Komisji Gospodarczej i Monetarnej. - Pani przewodnicząca! Z zadowoleniem odnoszę się do zielonej księgi i z niecierpliwością czekam na szybkie, bardziej konkretne propozycje.
Rzecz jasna, w interesie rozwoju handlu transgranicznego leży przekonanie przedsiębiorstw o możliwości odzyskania długu. Mieszkańcy potrzebują tego rodzaju zapewnienia również na szczeblu indywidualnym i prywatnym. Moja opinia spotkała się z jednogłośnym wsparciem Komisji Gospodarczej i Monetarnej nie dlatego, że osiągnęliśmy drogo okupiony kompromis, ale dlatego że od początku podzielaliśmy ten sam pogląd. Cieszę się, że prawie wszystkie nasze decyzje znalazły swoje miejsce w sprawozdaniu końcowym Komisji Prawnej lub zostały objęte jego zakresem. Dziękuję za to sprawozdawcy.
Dwie kwestie, które nie zostały uwzględnione w sprawozdaniu dotyczą możliwości zajmowania wspólnych rachunków oraz zbadania opcjonalnego, krajowego zastosowania przepisów transgranicznych. Zmiana dotycząca wspólnych rachunków, która gdzie indziej spotkała się z uznaniem, ma mniej nakazową formę. Jest to wyraźna luka w przepisach, zakładająca możliwość uniknięcia nakazu zajęcia dzięki wspólnemu kontu wynikowemu, kiedy ochroną muszą być objęte rzeczywiste środki strony trzeciej.
Jeśli chodzi o opcjonalne wykorzystanie przepisów transgranicznych w danym kraju, pragnę zwrócić uwagę na stwierdzenie moich kolegów z Komisji Prawnej, że środek można zastosować wyłącznie w wymiarze transgranicznym, czy to z przyczyn prawnych, czy praktycznych powodów osiągnięcia czegoś w rozsądnym czasie. Tymczasem, o ile w państwach członkowskich, w których zajęcie nie jest możliwe lub jest wyjątkowo trudne, nie istnieją alternatywne środki, mamy do czynienia z brakiem równowagi konkurencyjnej, przynajmniej ze strony przedsiębiorstw, i dosyć nietypową, lepszą sytuacją przedsiębiorstw transgranicznych niż krajowych. Być może państwa członkowskie uwzględnią ten fakt, a konkurencja zapewni to, czego my nie uchwalamy lub czego uchwalić nie możemy.
sprawozdawca komisji opiniodawczej Komisji Wolności Obywatelskich, Sprawiedliwości i Spraw Wewnętrznych. - (EL) Pani przewodnicząca! Z zadowoleniem przyjmuję inicjatywę Komisji w sprawie transgranicznej regulacji zajęcia i tymczasowego zamrożenia rachunków bankowych. Jako komisarzowi odpowiedzialnemu w kwestii tej inicjatywy, w szczególności gratuluję panu Frattiniemu.
Zielona księga Komisji dotycząca tej kwestii określa procedury postępowania z problemem pojawiającym się w następstwie unikania wykonywania postanowień sądu ze względu na obsługę rachunków poza granicami kraju lub ich przenoszenie za granicę.
Omawiany środek stanowi element strategii rozwoju współpracy wymiaru sprawiedliwości państw członkowskich. Jest to ruch we właściwym kierunku. Trzeba go szybko przypieczętować złożeniem odpowiedniego wniosku. Sprawiedliwość nie zostanie wymierzona, jeśli orzeczenia sądu cywilnego lub karnego nie będą wykonywane. Z tego względu rozważany wniosek dotyczący zajęcia i zamrożenia transgranicznych rachunków bankowych rzeczywiście przyczynia się do ewolucji i umocnienia sprawiedliwości. Parlament Europejski słusznie odnosi się pozytywnie do inicjatywy Komisji i przygotowywanej procedury sądowej.
Sprawozdanie Kurta Lechnera oraz opinie Komisji Wolności Obywatelskich, Sprawiedliwości i Spraw Wewnętrznych i Komisji Finansów określają podstawowe parametry przygotowywania zrównoważonego wniosku w sprawie decyzji Rady na ten temat.
Pragnę pogratulować panu Kurtowi Lechnerowi jego treściwego, acz niezwykle pouczającego i wyczerpującego sprawozdania. Jako sprawozdawca Komisji Wolności Obywatelskich, Sprawiedliwości i Spraw Wewnętrznych stoję na stanowisku, które zasadniczo pokrywa się z jego prawie we wszystkich elementach.
Sprawozdanie ma zostać zatwierdzone przez zdecydowaną większość. Podkreśla ono potrzebę spełnienia wymogów wydawania transgranicznych nakazów zajęcia rachunków bankowych. Ponadto uwypukla ono jednoczesną konieczność ochrony postępowania przed nadużyciem oraz zapewnienia gwarancji rekompensaty dla domniemanego dłużnika, gdy nakaz zostanie unieważniony.
Moim zdaniem nakaz zamrożenia może się pod koniec postępowania sądowego stać środkiem przymusu w przypadku orzeczenia o egzekucji. Nie jest to opinia pana Kurta Lechnera, jednak gdy Komisja złoży właściwy wniosek, trzeba się będzie nad nią poważnie zastanowić, działając w interesie zapobieżenia niepotrzebnemu powtarzaniu się postępowań.
Wzywam Komisję do natychmiastowego rozpoczęcia przygotowywania wniosku w tej sprawie.
w imieniu grupy PPE-DE. - Pani Przewodnicząca! Panie Komisarzu! Niewątpliwą wadą obecnych przepisów w zakresie prawa egzekucyjnego jest sytuacja, gdy wykonanie nakazu sądowego po stwierdzeniu jego wykonalności w innym państwie członkowskim pozostaje wyłączną domeną prawa krajowego. Zgodnie z obowiązującymi wspólnotowymi aktami prawnymi nie ma możliwości uzyskania orzeczenia o zajęciu rachunku bankowego, które byłoby wykonalne na terenie całej Unii Europejskiej.
Dlatego też ustanowienie europejskiego systemu nakazu zajęcia rachunków bankowych, umożliwiające wierzycielowi zabezpieczenie kwoty należności lub wartości roszczenia poprzez uniemożliwienie wycofania bądź przeniesienia środków zdeponowanych na jednym czy też kilku rachunkach bankowych na terytorium Unii Europejskiej, wydaje się bardzo trafnym i potrzebnym rozwiązaniem. System ten powinien zostać utworzony w wyniku wypracowania dodatkowej, autonomicznej procedury, która występowałaby równolegle do przepisów krajowych przy zastrzeżeniu obowiązywania tylko w sprawach o charakterze transgranicznym. Warto tutaj podkreślić, iż nakaz miałby wyłącznie efekt zabezpieczający, czyli powodowałby zablokowanie środków dłużnika na rachunku bankowym bez przenoszenia ich na rachunek wierzyciela.
Sąd bezsprzecznie powinien odstąpić od przesłuchiwania lub powiadamiania dłużnika o sprawie przed dokonaniem zajęcia jego rachunków bankowych, gdyż mogłoby to przynieść skutek odwrotny od zamierzonego.
Kwota podlegająca zajęciu powinna opierać się na sumie roszczenia zgłoszonego przez wierzyciela, jednak należy podkreślić, że dłużnik powinien mieć prawo odwołania wobec wydanego nakazu, a instytucją właściwą do rozpatrzenia tego odwołania powinien być sąd, który taki nakaz wydał.
Uznawanie i nadzorowanie wykonywania kar z zawieszeniem wykonania, kar alternatywnych i kar warunkowych - Współpraca sądowa w sprawach karnych (debata)
Następnym punktem porządku dziennego jest debata łączna nad następującymi sprawozdaniami dotyczącymi spraw kryminalnych i wyroków:
sporządzone przez panią Esteves w imieniu Komisji Wolności Obywatelskich, Sprawiedliwości i Spraw Wewnętrznych z inicjatywy Republiki Federalnej Niemiec i Republiki Francuskiej mającej na celu przyjęcie decyzji ramowej Rady o uznawaniu i nadzorowaniu wykonywania kar z zawieszeniem wykonania, kar alternatywnych i kar warunkowych [06480/2007 - C6-0129/2007 - 2007/0807 (CNS)];
sporządzone przez pana Varvitsiotisa w imieniu Komisji Wolności Obywatelskich, Sprawiedliwości i Spraw Wewnętrznych w sprawie projektu decyzji ramowej Rady o stosowaniu zasady wzajemnego uznawania do wyroków skazujących na karę pozbawienia wolności lub inny środek polegający na pozbawieniu wolności w celu wykonania tych wyroków w Unii Europejskiej [09688/2007 - C6-0209/2007 -.
wiceprzewodniczący Komisji. - Pani przewodnicząca! Popieram obie inicjatywy, które według mnie wzajemnie się uzupełniają i które umożliwią większą ponowną integrację osób skazanych na środek inny niż pozbawienie wolności lub na karę pozbawienia wolności w państwie członkowskim innym niż państwo, w którym posiadają stałe miejsce zamieszkania.
Popieramy także takie inicjatywy, które realizują zasadę wzajemnego uznawania. Projekty obu inicjatyw bardzo się zmieniły w toku dyskusji grupy "Współpraca sądowa w sprawach karnych”. Wiele zmian sugerowanych przez panią Esteves i pana Varvitsiotisa podczas pierwszych konsultacji parlamentarnych uwzględniono już w trakcie obecnych dyskusji. Dziękuję sprawozdawcom za ciekawe sprawozdania. Pani Esteves przeprowadziła niezwykle wnikliwą analizę prawną tekstu niemieckiego/francuskiego, w szczególności w odniesieniu do pierwszej inicjatywy. Jej zdaniem główne problemy dotyczą różnych sankcji, jakie można stosować w państwach członkowskich, oraz tego, jak ma działać wzajemne uznawanie, gdy dany system nie ma dokładnego odpowiednika.
Inny problem, który pani Esteves - sprawozdawczyni - podkreśliła, dotyczy radzenia sobie z naruszeniem warunków innych niż pozbawienie wolności oraz tego, które państwo członkowskie - wydające nakaz czy wykonujące nakaz - powinno odpowiadać za narzucenie sankcji za wspominane naruszenie.
Parę uwag na temat kilku głównych zmian. Jedna uwaga dotyczy poprawki 1 do pierwszego sprawozdania. Przed przyjęciem trzeba będzie zmienić tytuł, gdyż kary warunkowe zostały usunięte z zakresu. Ma to również znaczenie dla kilku innych poprawek dotyczących kar warunkowych.
Poprawka 12 dotyczy definicji "zgodnego z prawem miejsca zamieszkania”. To obecny temat dyskusji Rady, podobnie jak możliwość udania się do innego państwa członkowskiego w celu podjęcia pracy lub nauki. Odnoszę się tutaj w szczególności również do poprawki 16. Mogę państwa poinformować, że dyskusje w Radzie na temat projektu idą bardzo dobrze, a prezydencja portugalska ma - przy pełnym wsparciu Komisji - nadzieję na porozumienie polityczne do końca grudnia 2007 r. przed zakończeniem swojej prezydencji.
Jeśli chodzi o drugą inicjatywę, tj. inicjatywę w sprawie europejskiego nakazu wykonania i przekazywania osób skazanych, pozytywnie odnoszę się do drugiego sprawozdania pana Varvitsiotisa, stanowiącego, że kwestie podnoszone przez Parlament Europejski w pierwszym sprawozdaniu zostały w dużej mierze uwzględnione. Jest to prawda: uwzględniliśmy poprawki i propozycje Parlamentu.
Jeśli chodzi o poprawkę zgłoszoną przez sprawozdawcę, a dotyczącą nowego punktu 2a uzasadnienia, w pełni zgadzam się z istotą stwierdzenia, że prawa proceduralne w postępowaniach karnych stanowią kluczowy element zapewniania wzajemnego zaufania pomiędzy państwami członkowskimi. Ponadto zgadzam się, że fakt nieprzyjęcia tego instrumentu dotyczącego praw proceduralnych pomimo wsparcia Parlamentu i naszych starań na rzecz doprowadzenia do porozumienia w sprawie praw proceduralnych jest godny ubolewania. Nie było to niestety możliwe.
sprawozdawczyni. - (PT) Pani przewodnicząca, panie komisarzu! Po pierwsze pragnę podziękować posłom, którzy ściśle ze mną współpracowali w ramach Komisji Wolności Obywatelskich, Sprawiedliwości i Spraw Wewnętrznych i wspierali mnie swoją krytyką, w szczególności panu Guardansowi, panu Demetriou oraz panu Correii. Bardzo nam brakuje pana Correii, posła portugalskiego z Grupy Socjalistycznej w Parlamencie Europejskim, którego nie ma już wśród nas. Pan Correia udzielił mi pomocy w odniesieniu do przedmiotowego sprawozdania. Moim zdaniem największy hołd mogę mu oddać, składając swojego rodzaju publiczną obietnicę, że podczas mojej obecności w Parlamencie Europejskim będę się starała przyczyniać się do realizacji jego pomysłów dotyczących Europy - projektów ambitnych i wizjonerskich, które mogą przybliżyć kulturę praw na całym świecie. Pragnę dziś, w tym miejscu złożyć hołd naszemu koledze i przyjacielowi, panu Fausto Correii.
Chciałabym krótko podsumować kwestie podniesione w przedmiotowym sprawozdaniu. Po pierwsze pragnę podkreślić, że sprawozdanie, podobnie jak wszystkie inne, jest sprawozdaniem otwartym: otwartym na poszukiwanie i odnajdowanie najlepszych rozwiązań. Inicjatywa Francji i Niemiec jest, zgodnie ze słowami pana komisarza, korzystna z dwóch względów. Po pierwsze zachęcając do uznawania środków alternatywnych w odniesieniu do wyroków sądowych oraz nadzoru nad nimi, promujemy kulturę polityczną, która sprawi, że sądy będą bardziej otwarte na ich stosowanie. Promujemy uczłowieczenie prawa karnego w poszczególnych państwach członkowskich oraz jakość europejskiego prawa karnego. Drugi korzystny element dotyczy tego, że inicjatywa przyczyni się do zwiększenia europejskości prawa karnego pod względem większej harmonizacji i mniejszej feudalizacji w Europie.
W rzeczywistości integracja europejska, która dzięki ostatniemu Traktatowi, co do którego osiągnięto w ostatni weekend porozumienie w Lizbonie, poczyniła fundamentalny krok naprzód, znajduje się na etapie, do którego prawo karne w Europie nie zdążyło się jeszcze dostosować. Istotna jest rosnąca promocja nie tylko kultury wzajemnego uznawania, ale i kultury harmonizacji prawa karnego pod względem projektów wyroków, metody ich wykonywania, relacji między przestępcami a społeczeństwem, a nawet większej równoważności rzeczywistych i proceduralnych praw karnych poszczególnych państw członkowskich.
Art. 6 Traktatu o Unii Europejskiej, odnosząc się do grupy podstawowych zasad stanowiących wspólne zasady Unii Europejskiej, wyraźnie wskazuje, że ma to sens jedynie, gdy europejskie prawo karne jest coraz szerzej stosowane. Większość tych zasad chroni prawodawstwo karne. Jeśli chodzi konkretnie o to sprawozdanie, pragnę przedstawić tylko dwie, trzy najważniejsze uwagi. Po pierwsze Parlament wyraźnie podkreślił potrzebę rozdziału władzy między państwem wydania, a państwem wykonania. Stosowaniem przez państwo, któremu przysługuje dane prawo, własnego prawa rządzi wyraźna logika. Po drugie obowiązuje zasada, że odmowa stanowi wyjątek, dzięki czemu przyszła decyzja ramowa będzie możliwie jak najskuteczniejsza. Po trzecie obowiązuje logika, zgodnie z którą niemożliwe jest dostosowanie charakteru środków, gdyż w przeciwnym razie kwestionowana będzie zasada ścisłego stosowania przepisów karnych. Na koniec istnieje również potrzeba zapewnienia stosowania zasady możliwości przedstawienia stanowiska przez pozwanego w sprawach obejmujących unieważnienie zawieszonego wyroku lub narzucenie wyroku warunkowego.
Zakończę stwierdzeniem, że pomimo tego, co osiągnęliśmy, postęp w zakresie europejskiego prawa karnego niebawem wyda nam się bardzo ograniczony. Europa stanie się projektem jedynie, gdy uda nam się ustanowić antropocentryczne i kosmopolityczne prawo, które musi obejmować bardziej zharmonizowane i mniej podzielone przez granice prawo karne.
sprawozdawca. - (EL) Pani przewodnicząca! Swoje myśli skieruję najpierw w stronę naszego zmarłego kolegi, pana Correii, który istotnie przyczynił się do przygotowania właściwego i wszechstronnego sprawozdania, wymienionego przez wiceprzewodniczącego Komisji.
Pragnę w tym miejscu podkreślić, że temat naszej dzisiejszej dyskusji ma za sobą bardzo długą tradycję. Sięga ona roku 1983, kiedy przez wszystkie państwa członkowskie przyjęta została konwencja Rady Europy. Stanowiła ona, że więzień mógł być przeniesiony z jednego państwa do innego wyłącznie za jego zgodą. Dlatego właśnie okazała się nieskuteczna. Przygotowano więc drugą konwencję, zgodnie z którą zgoda więźnia nie była wymagana. Jednak nie wszystkie państwa członkowskie Rady Europy ją podpisały, dlatego też próba ta zakończyła się niepowodzeniem.
Z inicjatywy trzech państw członkowskich UE - Austrii, Finlandii i Szwecji - złożony został odpowiednio przygotowany przez Radę projekt wydany jako konwencja ramowa. Jakie są postanowienia tej ramowej decyzji? Stanowi ona, że skazany mieszkaniec państwa członkowskiego UE musi zostać przeniesiony do innego państwa członkowskiego, którego jest obywatelem lub w którym znajduje się jego miejsce zamieszkania albo wszystkie jego interesy. Ma to poważne uzasadnienie, gdyż ułatwi jego resocjalizację po wyjściu z więzienia: ktoś przeniesiony do państwa członkowskiego, którego jest obywatelem, będzie miał o wiele łatwiejszy dostęp do języka, znajomych i rodziny i znajdzie się w znanym sobie środowisku.
O ile pani przewodnicząca pamięta, sprawozdanie to zostało zatwierdzone przez Parlament w czerwcu 2006 r. zdecydowaną większością. Niestety spotkało się ono z biurokratyczną reakcją Polski, która za pomocą różnorodnych sztuczek proceduralnych opóźniała realizację decyzji ramowej. Znów znaleźliśmy się więc na etapie konsultacji. Na szczęście w ramach ustępstwa wobec żądań Polski, udało się w końcu pozytywnie załatwić problem.
Pozwolę sobie jednak zauważyć, że jeśli mamy myśleć w ten sposób, to nie można mówić o zjednoczonej Europie. Nie można mówić o konsensusie europejskim, gdy każde państwo członkowskie z własnych mało istotnych powodów podważa tak solidny środek. W takich przypadkach o jakiej zjednoczonej Europie można w ogóle mówić?
Pragnę podkreślić, że przedstawiony dwa dni temu przez Premiera Portugalii traktat konstytucyjny na szczęście również zapewnia większość w tym zakresie, dzięki czemu weto uda się w końcu uchylić.
Na koniec pragnę podziękować wiceprzewodniczącemu Komisji, panu Frattiniemu, za jego wkład oraz wyrazić życzenie, aby po 25 latach ta świetnie pomyślana inicjatywa jak najszybciej weszła w życie.
w imieniu grupy PPE-DE. - (EL) Pani przewodnicząca! Wolność, bezpieczeństwo i sprawiedliwość to trzy słowa słyszane nie raz w UE. To trzy elementy programu haskiego, które w połączeniu i oddzielnie zostały przywołane, by służyć wszystkim państwom członkowskim Unii.
Zasada wzajemnego uznawania i wykonywania wyroków sądowych, gdy osiem lat temu, tj. w 1999 r., została opisana przez Radę Europejską obradującą w Tampere jako kamień węgielny pod współpracę sądowniczą, nie idzie do przodu. Tych kilku kroków potrzebnych do realizacji zasady nie podejmuje się w szybkim tempie. Pan Varvitsiotis właściwie zidentyfikował i rozwiązał przyczynę leżącą u źródła problemu: indywidualistyczne, nacjonalistyczne podejście różnych państw. Tematem sprawozdania pana Varvitsiotisa jest ramowa decyzja Rady o stosowaniu zasady uznawania do wyroków w sprawach karnych, obejmujących pozbawienie wolności, wydawanych w innym państwie członkowskim UE. Decyzja udowadnia, jak powolne i sporadyczne działania podejmowano dotąd w zakresie tworzenia obszaru wolności, bezpieczeństwa i sprawiedliwości, dlatego że decyzja ta to zaledwie jeden z wielu środków, które należało do tej pory zrealizować, i jak dużo czasu zajęło jej przygotowanie.
W każdym razie z zadowoleniem odnosimy się do zakończenia procedury konsultacyjnej i przyjęcia wspólnego stanowiska w sprawie uznawania wyroków sądowych w sprawach karnych.
Pan Varvitsiotis zasługuje na pochwałę za jego wkład w osiągnięcie pozytywnych skutków przyjętego przez nas wniosku, za którym się opowiemy podczas głosowania.
Uznawanie kar z zawieszeniem wykonania, kar alternatywnych i warunkowych oraz nadzór nad nimi, co jest tematem sprawozdania pani Esteves, to zdecydowanie kolejny krok spośród wielu, które trzeba podjąć na rzecz realizacji zasady wzajemnego uznawania i wykonywania wyroków sądowych.
Wniosek Francji i Niemiec ma zapewnić ponowną integrację osób skazanych ze społeczeństwem. Proponuje się umożliwienie odbycia we własnym państwie członkowskim kar z zawieszeniem wykonania, kar alternatywnych i warunkowych nałożonych przez sądy innych państw członkowskich.
Sprawozdawczyni wykonała wspaniałą pracę, za co pragnę jej pogratulować. Tymczasem jestem zdania, że definicja "zgodnego z prawem stałego miejsca pobytu” jest niewłaściwa. Ponadto zastosowanie słowa "niedopuszczalne” w odniesieniu do naruszenia praw człowieka jest niepotrzebne ze względu na to, że nie istnieje coś takiego jak "dopuszczalne” naruszenie praw. Rozumiem jednak, że pojawia się problem z tłumaczeniem tych dwóch pojęć, w związku z czym zwracam się do pani Esteves z prośbą o wprowadzenie koniecznych zmian słownych, aby tekst był właściwie rozumiany we wszystkich językach.
Kolejnym punktem jest zalecenie drugiego czytania przez pana Martina, w imieniu Komisji Gospodarczej i Monetarnej, w sprawie wspólnego stanowiska przyjętego przez Radę w celu przyjęcia rozporządzenia Parlamentu Europejskiego i Rady ustanawiającego wspólne ramy dla rejestrów przedsiębiorstw do celów statystycznych i uchylającego rozporządzenie Rady (EWG) nr 2186/93 [07656/5/2007 - C6-0218/2007 -.
sprawozdawca. - (DE) Pani przewodnicząca, koledzy! Jest już tak późno, że łącznie ze mną zostały już tylko cztery osoby. Tymczasem jednym z kolejnych mówców jest kwestor, który z pewnością skorzysta z okazji, by zapewnić, że te formy tak zwanej debaty, która w rzeczywistości potrzebna jest tylko do rejestrów, stają się coraz bardziej wydajne i racjonalne. Niemniej jednak jestem wdzięczny komisarzowi za chęć pojawienia się i poddania się procesowi. Moim zdaniem lepsze, wydajne i przejrzyste zarządzanie różniłoby się od debat o tak nieludzkiej porze.
Jeśli chodzi o omawianą sprawę, zebraliśmy się tutaj, aby wrócić do pracy nad kwestią, która wypłynęła już jakiś czas temu. Jest to kluczowa dziedzina. Chodzi o statystyki. Z jednej strony posiadamy całkowicie uzasadniony i konieczny interes większości osób zaangażowanych w proces polityczny, którego celem jest ich informowanie oraz szybsze i bardziej szczegółowe dowiadywanie się o relacjach, które mogą zachodzić w szczególności w sektorze prywatnym, oraz jak one działają, szczególnie w kontekście transgranicznym: kiedy granice między wieloma państwami Europy zostały już na szczęście zniesione.
W związku z tym zajęliśmy się propozycją Komisji w odpowiedzi na tę potrzebę, unikając zawsze - poprzez moje częste rozmowy, prowadzone w tym czasie ze wspaniałym kolegą z sekretariatu Komisji Gospodarczej i Monetarnej począwszy od pierwszego czytania - rosnącej biurokracji, tworzenia jeszcze bardziej biurokratycznych przeszkód i nakazywania wypełniania jeszcze większej liczby formularzy dotyczących przedsiębiorstw państwach członkowskich dzięki zmianom i uproszczeniom, a w niektórych przypadkach, dokładniejszym kontrolom w tym zakresie. Cel ten został osiągnięty.
Nie udało się natomiast osiągnąć sytuacji, w której dane udostępnione dzięki nowej dyrektywie są rzeczywiście dostępne dla szerszego grona obywateli. Mogliśmy uczynić więcej dla przejrzystości. Tymczasem ważne było, aby Izba osiągnęła szybkie i wyraźne rezultaty już od pierwszego czytania. Na nieszczęście po osiągnięciu właściwego konsensusu, tuż po jego przyjęciu w tym miejscu - nie wiem, czy w Izbie pojawił się choć jeden głos przeciwko - w innych dziedzinach prawodawstwa wprowadzono zmiany sprawiające, że sprawozdanie, które naszym zdaniem zostało ostatecznie zakończone, nie mogło funkcjonować w jego obecnym kształcie. Musimy w związku z tym podczas drugiego czytania wprowadzić pewne drobne zmiany w zaledwie dwóch lub trzech miejscach.
Biorąc pod uwagę zaistniałą sytuację, pojawia się, jak mówiłem, pytanie: czy było to naprawdę konieczne? Czy nie było możliwe informowanie nas dzięki lepszej koordynacji przepływu informacji o procesie decyzyjnym, aby oszczędzić nam wszystkim tej całej wieczornej debaty, która jest nią właściwie tylko z nazwy? Gdyby udało nam się przyjąć sprawozdanie kilka tygodni wcześniej, moglibyśmy się tym zająć przy pierwszym czytaniu.
Fakt, że w ogóle tu dziś jesteśmy, to klasyczny przykład tego, jak w Unii Europejskiej często drobny szczegół sprawia największe trudności. Istnieje pilna potrzeba przeforsowania wszystkich inicjatyw, których celem jest zapewnienie lepszej koordynacji drobnych szczegółów procesu legislacyjnego, które następnie nabierają szerszego, europejskiego znaczenia. Pozwoliłoby to na uniknięcie przyszłej potrzeby przeprowadzenia podobnej debaty, na oszczędność pieniędzy, jeśli weźmiemy pod uwagę jej koszty - od pierwszego do drugiego czytania, ze wszystkimi przygotowaniami, tłumaczami ustnymi i tłumaczeniami pisemnymi i posiedzeniami o tak późnej porze - co z pewnością byłoby w interesie Unii Europejskiej i co poprawiłoby pracę UE w imieniu jej mieszkańców.
wiceprzewodniczący Komisji. - Pani przewodnicząca! Jestem bardzo wdzięczny Parlamentowi za przygotowanie przedmiotowego sprawozdania. Powinno ono umożliwić porozumienie z Radą podczas drugiego czytania w sprawie kwestii statystycznych rejestrów przedsiębiorstw, co ma wyjątkowe znaczenie dla przygotowania zharmonizowanych, kompletnych i wiarygodnych statystyk na temat przedsiębiorstw i innej działalności gospodarczej. Nowe rozporządzenie rozszerzy ramy rejestrów przedsiębiorstw, dzięki czemu obejmą one całą gospodarkę, w tym obowiązkowo dwa obecnie nieobowiązkowe sektory: rolnictwa i administracji publicznej.
Jednak najważniejszą innowacją zawartą w tym wniosku jest uwzględnienie danych dotyczących wielonarodowych grup przedsiębiorstw działających w UE. Jest to kluczowy wkład w kontekście globalizacji gospodarki. W rzeczy samej na nieformalnym szczycie w ubiegłym tygodniu w Lizbonie Rada Europejska wsparła podejście zaproponowane przez Komisję, zakładające dopilnowanie, aby polityki europejskie skupiały się na obronie mieszkańców Europy w globalnej gospodarce. W związku z tym konieczne jest, aby twórcy polityki i przedstawiciele społeczno-gospodarczy otrzymywali dokładnie informacje dotyczące działalności wszelkich firm międzynarodowych, działających na obszarze Europy.
Jeśli chodzi o złagodzenie obciążenia respondentów badań potrzebnych do opracowania statystyk, Komisja zwróciła szczególną uwagę na uproszczenie gromadzenia danych statystycznych w kontekście ogólnego dążenia do lepszej regulacji. Rejestry przedsiębiorstw stanowią ważny element szeregu projektów, których celem jest ograniczenie obciążenia statystycznego przedsiębiorstw. Są one konieczne dla skutecznego wykorzystania danych dotyczących przedsiębiorstw pochodzących z rożnych źródeł, np. połączonego wykorzystania danych administracyjnych i ukierunkowanych badań statystycznych.
Rzecz jasna nowe badania nie są potrzebne, aby spełnić nowe wymogi rozporządzenia, które można wdrożyć z wykorzystaniem dostępnych, dodatkowych źródeł krajowych i informacji zwrotnych z poprzednich badań.
w imieniu grupy PPE-DE. - (DE) Pani przewodnicząca! Pragnę uzmysłowić sprawozdawcy, który skarżył się przed chwilą na to, że debatujemy tu dziś o tak nieludzkiej porze, że jestem posłanką krajowego parlamentu już od 20 lat. Nie wiem, czy zasiadał on kiedykolwiek w krajowym parlamencie, jednak tutaj człowiek przyzwyczaja się do nocnych sesji i dla mnie nie jest to nieludzka godzina. Sprawozdawca mógł równie dobrze stwierdzić, że problem należało rozwiązać szybciej, chciałabym mu jednak przypomnieć, że sam potrzebował dużo czasu, zanim zadeklarował chęć sporządzenia przedmiotowego sprawozdania.
(FR) Pani przewodnicząca! Pragnę jedynie powiedzieć, że obecne rozporządzenie w sprawie rejestrów przedsiębiorstw, które dotyczy harmonizacji rejestrów przedsiębiorstw wykorzystywanych przez państwa członkowskie do celów statystycznych, pochodzi z roku 1993 i jest już przestarzałe. Wniosek dotyczący rozporządzenia obejmuje dwie poważne zmiany w sprawie nowych wymogów w zakresie zidentyfikowanych w tym kontekście danych. Wszystkie przedsiębiorstwa prowadzące działalność gospodarczą mają wkład w PKB, a ich jednostki lokalne oraz odpowiadające im jednostki prawne będą się w związku z tym musiały zarejestrować. Zgodnie z bieżącą wersją rozporządzenia niektóre sektory biznesu rejestrowane są nieobowiązkowo.
Po drugie pragnę stwierdzić, że powiązania finansowe i grupy przedsiębiorstw również powinny zostać uwzględnione, a dane dotyczące wielonarodowych grup i ich jednostek doradczych powinny być wymieniane między państwami członkowskimi a Eurostatem.
Jeśli chodzi o zalecenie drugiego czytania sprawozdania, przedstawiono nam dwie, zaproponowane przez służbę prawną Parlamentu Europejskiego poprawki techniczne. Komisja Gospodarcza i Monetarna złożyła popieraną przeze mnie propozycję zastosowania się do zaleceń służby prawnej, która dość słusznie stwierdziła, że włączenie pojęć "cel” i "zakres” do praw przyznanych Komisji umożliwiłoby tej drugiej zmianę zobowiązań państw członkowskich, władz i banków centralnych oraz jej własnych zobowiązań. Zobowiązania te stanowią elementy aktu podstawowego. Jakiekolwiek ich zmiany mogłyby wpływać na decyzje polityczne w obrębie aktu podstawowego. Zmiany wspólnego stanowiska nie stanowią przeszkody dla osiągnięcia porozumienia podczas drugiego czytania, pod warunkiem że odzwierciedlają one rezultaty porozumienia osiągniętego przez trzy główne instytucje, umożliwiając nam jednocześnie rozwiązanie tego problemu dotyczącego przedsiębiorstw podczas drugiego czytania. Moim zdaniem jest to ważne.
w imieniu grupy ALDE. - (LT) Pragnę podziękować sprawozdawcy za ogromny wysiłek, jaki włożył w przygotowanie tego niezwykle złożonego dokumentu technicznego, gdyż kwestie statystyczne cieszą się zwykle niewielkim zainteresowaniem opinii publicznej. To dlatego dyskusja poświęcona tej kwestii odbywa się o stosunkowo późnej porze. Bardzo się cieszę z obecności pana Frattiniego, choć kwestie statystyczne należą na ogół do kompetencji pana Almunii. Niemniej jednak mówimy o olbrzymich bazach danych, których wykorzystanie, bezpieczeństwo i zarządzanie należy wyraźnie określić. Mam nadzieję, że pan Almunia jest w pełni świadom wszystkich problemów, na jakie natykamy się w odniesieniu do różnych baz danych, korzystania z nich, ich bezpieczeństwa i możliwości ich wykorzystania do niewłaściwych celów. W dokumencie pojawia się szereg kwestii, które mogą się przyczynić do uniknięcia podobnych problemów.
Cieszy mnie jeszcze jedna rzecz: dokument zapewni większą przejrzystość administracyjnych funkcji rządu. Jest to według mnie niezwykle ważne. Tego rodzaju informacje powinny być dostępne dla opinii publicznej.
Z drugiej strony jako przedstawiciel Grupy Porozumienia Liberałów i Demokratów na rzecz Europy martwię się o to, że ostatnio omawialiśmy ogromną liczbę dokumentów dotyczących uzyskiwania danych statystycznych oraz umieszczania różnorodnej działalności w różnych rejestrach. Coraz mniej uwagi poświęca się zyskowi, stosunkowi zysku do kosztu gromadzenia danych.
Jako ekonomistka rozumiem znaczenie tych danych dla określania polityki gospodarczej, procesu decyzyjnego - nawet w świetle bezpieczeństwa istotna jest świadomość różnych aspektów działalności wielonarodowych firm w UE, w poszczególnych państwach członkowskich.
Jako przedstawicielka Litwy, kraju leżącego na granicy, na granicy UE, świetnie to rozumiem. Niemniej jednak na początku mojej kadencji dużo się mówiło o konieczności analizy tego, jakie koszty ponosi handel oraz o wykonaniu właściwych obliczeń. Niektóre państwa członkowskie były na to przygotowane. Holandia na przykład tak naprawdę już tego dokonała.
Niestety inicjatywa zakończyła się fiaskiem. Mogę tylko żałować, że nie uwzględniono w tym przypadku możliwości ustalenia obciążenia dla przedsiębiorstw i złagodzenia tego obciążenia. Można było rozwinąć różnorodne niewielkie, europejskie grupy wyboru i uznać je za przykłady, analizując jednocześnie podstawę statystyczną dla całej Europy.
sprawozdawca. - (DE) Pani przewodnicząca! W związku z tym, że pani Lulling zwróciła się do mnie bezpośrednio, pozwolę sobie powiedzieć, że tylko dlatego, że inni źle sobie radzą z problemami, my nie powinniśmy brać z nich przykładu. Fakt, że debaty w krajowych parlamentach nadal odbywają się w takich godzinach, a nawet później nie poprawi naszej sytuacji. Gorzkie doświadczenie nauczyło niejedną osobę, że kiedy składa ona wnioski dotyczące reform, inni stale je blokują, odnosząc się do czegoś innego.
Moja druga uwaga do pani Lulling jest taka: nie ma żadnych opóźnień. Co najwyżej mieliśmy do czynienia z nieporozumieniem. Opóźnienie, o którym wspomniałem stanowiło niefortunny zbieg kilku okoliczności, którymi trzeba się było zająć równocześnie.
Podtrzymuję swoją opinię w sprawie trzeciej kwestii. Wierzę, że z politycznego i w rzeczy samej demokratycznego punktu widzenia nierozsądne jest organizowane tak zwanych debat o tak późnej porze i nie mogę się doczekać spotkania z komisarzem i naszym wspólnym znajomych, panem Stafflerem w Hotelu Laurin w Bolzano i odbycia tam rozmowy. Myślę, że to raczej tam osiągniemy postęp w sprawach politycznych niż tutaj, biorąc pod uwagę fakt, że obecnie tylko nasza trójka i komisarz - tak, pozwolę sobie powtórzyć, tylko nasza trójka - bierzemy udział w pseudodebatach o tak nieludzkiej porze.
(DE) Pani przewodnicząca! Sprawozdawca twierdzi, że nie jest odpowiedzialny za opóźnienia. Jest, jak najbardziej! Opóźnienia odnotował również w odniesieniu do spraw do załatwienia w komisji i nie zamierzam się już więcej w tej kwestii wypowiadać.
(FR) Pani przewodnicząca! Pragnę jeszcze podkreślić, że uzasadnienie sprawozdawcy zawiera uwagi, które nie mają nic wspólnego z tematem i są pozbawione kontekstu kwestii, którą zajmujemy się w tym sprawozdaniu. Osobiste opinie sprawozdawcy...
To pani jest przewodniczącą grupy roboczej. Muszę powiedzieć, że na osobiste opinie sprawozdawcy w sprawie emerytur wypłacanych pracownikom UE nie ma miejsca w urzędowym dokumencie wydawanym przez tę instytucję. Chciałabym, aby to zostało zaprotokołowane.
Następnym punktem porządku obrad jest sprawozdanie pani poseł Luciany Sbarbati, w imieniu Komisji Petycji, w sprawie sprawozdania rocznego dotyczącego działalności Europejskiego Rzecznika Praw Obywatelskich w 2006 r. (2007/2131 (INI).
Miło nam dzisiejszego ranka powitać pana rzecznika i pana komisarza Wallströma.
rzecznik praw obywatelskich. - Pani przewodnicząca! Chciałbym podziękować szanownym posłom za możliwość wypowiedzenia się przed Parlamentem w sprawie mojego sprawozdania rocznego za 2006 r. Pragnę także podziękować sprawozdawczyni, pani poseł Sbarbati i Komisji Petycji za ich doskonałe sprawozdanie.
Moje sprawozdanie relacjonuje postępy w rozpatrywaniu skarg, promuje dobrą administrację i dostarcza informacji na temat roli Rzecznika Praw Obywatelskich. W 2006 r. otrzymałem 3 830 skarg. Znaczy to, że łączna liczba skarg ustaliła się na poziomie osiągniętym w 2004 r., kiedy to odnotowano wzrost o 53%.
Z przyjemnością informuję, że odsetek skarg otrzymywanych w ramach mojego mandatu wzrosła. Sugeruje to, że obywatele mają coraz większą wiedzę zarówno na temat mojego mandatu, jak i mandatu moich krajowych i regionalnych współpracowników w europejskiej sieci rzeczników praw obywatelskich, która jednocześnie coraz bardziej się umacnia z korzyścią dla wszystkich zainteresowanych.
Łączna liczba dochodzeń przeprowadzonych w 2006 r. wyniosła 586. Z tego 66% dotyczyło Komisji Europejskiej. Zważywszy, że Komisja jest tą instytucją UE, z którą obywatele mają najwięcej bezpośredniego kontaktu z uzasadnionych powodów, jest to naturalne, że obywatele powinni właśnie do niej zwracać się ze swoimi sprawami.
W ciągu 2006 r. wydano 250 decyzji zamykających dochodzenia. W 95 przypadków, dochodzenia nie ujawniły przypadków niewłaściwego administrowania. Takie stwierdzenie nie zawsze jest negatywne dla skarżącego, który przynajmniej otrzymuje z korzyścią dla siebie pełne wyjaśnienie od danej instytucji. Nawet jeśli nie stwierdza się przypadków niewłaściwego administrowania, mogę wskazać możliwości poprawy jakości usług administracyjnych świadczonych przez instytucje UE Jeśli tak, wymienię je w dalszej części mojej wypowiedzi.
Wiele prowadzonych przeze mnie dochodzeń przynosi rezultat satysfakcjonujący zarówno skarżącego, jak i instytucję, przeciwko której wnoszona jest skarga - nie ma tu przegranych. W ciągu 2006 r. zainteresowane instytucje rozpatrzyły 64 sprawy ku satysfakcji skarżących.
Gdy tylko stwierdzam przypadek niewłaściwe administrowanie, próbuję znaleźć polubowne rozwiązanie, o ile jest to możliwe. W 2006 r. znaleziono trzy polubowne rozwiązania, a kolejne 27 propozycji takich rozwiązań było na koniec roku w trakcie rozpatrywania przez zainteresowane instytucje.
W przypadku, gdy polubowne rozwiązanie nie jest możliwe, zamykam sprawę z krytycznymi uwagami lub sporządzam projekt zalecenia. Krytyczne uwagi są stosowne, jeśli dana instytucja nie jest już w stanie wyeliminować przypadku niewłaściwego administrowania. Pragnę podkreślić, że krytyka powinna być konstruktywna, aby pomóc uniknąć w przyszłości podobnych przypadków niewłaściwego administrowania. W 2006 r. zamknąłem w ten sposób 41 dochodzeń.
W celu lepszego monitorowania wpływu moich krytycznych uwag i porad, w tym roku rozpocząłem badanie działań następczych podjętych w wyniku wszystkich moich krytycznych uwag poczynionych w 2006 r., jak również 38 spraw wymagających dalszych uwag w ciągu tego samego roku. Rezultaty tych badań powinny jeszcze bardziej zachęcić zainteresowane instytucje do doskonalenia swoich praktyk i rozwoju kultury służby na rzecz obywateli.
W przypadku, gdy jeszcze można wyeliminować przypadek niewłaściwego administrowania, zwykle sporządzam projekt zalecenia dla instytucji, która musi udzielić odpowiedzi ze szczegółową opinią. W ciągu 2006 r. sporządzono 13 projektów zaleceń.
Jeżeli instytucja nie odpowie zadowalająco na projekt zalecenia, mogę przedłożyć Parlamentowi Europejskiemu specjalne sprawozdanie. W 2006 r. sporządzono dwa specjalne sprawozdania. Pierwsze dotyczyło odpowiedzialności Komisji za wybór języków używanych na stronach internetowych jej prezydencji. Drugie wzywało Komisję do właściwego potraktowania skargi w sprawie naruszenia popełnionego w sektorze usług w zakresie zakładów sportowych. Z przyjemnością informuję, że Komisja zareagowała na to sprawozdanie niezwłocznie i pozytywnie.
Nowym elementem sprawozdania rocznego, na który chcę zwrócić uwagę, mając na celu wspieranie dobrej administracji, jest to, co nazywam "błyskotliwymi przykładami” dobrej praktyki administracyjnej instytucji, ujawnionymi dzięki moim dochodzeniom.
A teraz chciałbym wspomnieć o innej działalności, którą podjąłem w ciągu 2006 r. z zamiarem zapewnienia obywatelom jak najlepszej obsługi.
Po pierwsze, podpisałem porozumienie z Europejskim Inspektorem Ochrony Danych (EDPS). Celem naszego porozumienia jest zapewnienie jednolitego traktowania skarg, które podnoszą kwestie ochrony danych i uniknięcie zbędnego dublowania działań.
Porozumienie to pozwala mi korzystać z doświadczeń EDPS konsultując się z nim w przypadkach, gdy tekst rozporządzenia w sprawie ochrony danych i obowiązujące orzecznictwo pozostawiają pole dla rozbieżności zdań. Przekonałem się już, że jest to skuteczny mechanizm, gdy rozpatrywałem sprawy wymagające pogodzenia przysługującego prawa dostępu do dokumentów z prawem do prywatności.
Ponadto podpisałem porozumienie z rządem hiszpańskim umożliwiające obywatelom wnoszenie skarg do Europejskiego Rzecznika Praw Obywatelskich w dowolnym z języków urzędowych Hiszpanii. W ten sposób dostosowałem swój sposób postępowania do konkluzji sformułowanych w czerwcu 2005 r. przez Radę, które przewidują używanie tych języków w celu ułatwienia porozumiewania się obywateli Hiszpanii z instytucjami UE.
Szanowni posłowie! Jestem wdzięczny za poparcie dla prac Europejskiego Rzecznika Praw Obywatelskich wyrażone w sprawozdaniu pani poseł Sbarbati. Pragnę poinformować Parlament, że jak wnosi jej sprawozdanie, zająłem się już tworzeniem podstaw do podpisania ;porozumienia z Europejskim Bankiem Inwestycyjnym.
Zważywszy, że wdrażanie prawa wspólnotowego jest w dużej mierze obowiązkiem administracji państw członkowskich, nadal będę rozwijać współpracę w ramach Europejskiej Sieci Rzeczników Praw Obywatelskich. Z przyjemnością informuję państwa, że szóste spotkanie sieci miało miejsce w ubiegłym tygodniu właśnie w tym budynku. Na zakończenie tego udanego spotkania przyjęliśmy, w drodze konsensusu, oświadczenie, którego celem jest uczynić wspólnotowy wymiar pracy krajowych i regionalnych rzeczników praw obywatelskich bardziej znanym oraz wyjaśnić, na czym polegają usługi, jakie świadczą oni osobom składającym skargi dotyczące kwestii leżących w zakresie prawa wspólnotowego.
Sądzę, że idea dobrowolnej współpracy pomiędzy rzecznikami, która została skonkretyzowana w oświadczeniu, może przyczyniać się w istotny sposób i w coraz większym stopniu do zwiększenia zdolności Unii Europejskiej do osiągania konkretnych wyników poprzez zapewnienie, aby obywatele mogli korzystać ze swoich praw w codziennym życiu, a problemy były rozwiązywane w sposób dla nich przyjazny.
Instytucja Europejskiego Rzecznika Praw Obywatelskich została ustanowiona po to, aby pomóc przybliżyć Unię jej obywatelom i nadać administracji UE "wymiar ludzki”. Podstawowym aspektem naszej instytucji jest to, że Rzecznik jest osobą, która komunikuje się osobiście z obywatelami, analizuje i poddaje rewizji ich sprawy, usiłuje rozwiązać ich problemy i rozstrzygnąć skargi.
Każdy, nawet drobny przypadek takiej komunikacji w skali mikro stanowi okazję do budowania zaufania pomiędzy obywatelami i instytucjami. Dążąc do osiągnięcia tego celu, nadal będę promować konstruktywny dialog z instytucjami i zwracać ich uwagę na problemy, aby mogły one doskonalić się w działaniu.
Sposób, w jaki administracja publiczna reaguje na skargi jest głównym miernikiem tego, jak bardzo jest ona skoncentrowana na obywatelu. Mimo, że poczyniono postępy w wielu dziedzinach, w roku 2006 niestety nastąpił wzrost odsetka spraw, które musiałem zamknąć bez krytycznych uwag.
To powinien być powód do niepokoju dla każdego, kto pragnie lepszych relacji pomiędzy UE i jej obywatelami. Skargi stwarzają możliwość naprawienia błędów i zademonstrowania, że dana instytucja poważnie traktuje kwestię poszanowania podstawowego prawa obywateli do posiadania dobrej administracji.
Nie jestem pewien, czy w pojęciu obywateli składane przez instytucje oświadczenia, że pragną one bardziej "zbliżyć się do obywateli” i "być bardziej otwarte” nie kłócą się z faktem, że te same instytucję często nie potrafią wykorzystać możliwości oferowanych przez Rzecznika Praw Obywatelskich w zakresie poprawy relacji i zwiększenia przejrzystości. Niemniej jednak wiele wskazuje na to, że w tym roku 2007 r. instytucje coraz częściej korzystają z możliwości rozpatrywania skarg, jakie dają moje dochodzenia. Fakt ten dodaje mi zachęty do działania.
Taka współpraca jest niezbędna, ponieważ Rzecznik nie osiągnie celu działając sam. Zapewnienie najwyższej klasy administracji jest zadaniem, któremu trzeba stawić czoła wspólnie z instytucjami UE. Dotrzymywanie obietnic, zapewnienie właściwych mechanizmów dochodzenia prawnego zadośćuczynienia, uczenie się na błędach, jawność działania i dopuszczenie nadzoru publicznego - są to bardzo ważne środki budowania zaufania.
Jednocześnie Europejski Rzecznik Praw Obywatelskich musi systematycznie współpracować ze swoimi krajowymi i regionalnymi odpowiednikami, aby zapewnić pełne poszanowanie praw obywateli w całej Unii. Wreszcie Rzecznik musi stale docierać do obywateli z informacją o świadczonych przez niego usługach.
Przy wsparciu i ukierunkowaniu ze strony Parlamentu nadal będę starał się, bazując na dotychczasowych osiągnięciach, rzetelnie spełniać swoją misję, która polega na przybliżaniu Unii do obywateli i nadawaniu administracji UE "ludzkiego oblicza”.
Panie i panowie! Konferencja Przewodniczących podjęła jednomyślną decyzję, którą państwu przekazuję, kierując moje słowa szczególnie do Rady.
W kontekście swoich obrad na temat wniosku Komisji o zmianę rozporządzenia w sprawie finansowania europejskich partii politycznych, Komitet Stałych Przedstawicieli w dniu wczorajszym podjął decyzję o podzieleniu wniosku Komisji na dwa i o przyjęciu niezbędnych zmian w rozporządzeniu finansowym w odrębnym akcie ustawodawczym, który zostanie stworzony na tej samej podstawie prawnej, jaką zastosowano wobec zmian w rozporządzeniu finansowym.
To oznaczałoby, że główne elementy przedmiotowego procesu ustawodawczego zostaną usunięte ze sfery parlamentarnego współdecydowania, a Komisja, wbrew własnym przekonaniom, będzie musiała przedstawić nowy wniosek. Niezbędne, a przynajmniej wskazane było by także zasięgnięcie opinii Trybunału Obrachunkowego.
Parlament Europejski wzywa Radę do ponownego rozpatrzenia tej decyzji. Proponowane przez Komisję zmiany w rozporządzeniu w sprawie partii politycznych są niezbędne dla przezwyciężenia praktycznych trudności w jej stosowaniu. Umożliwi to także dalsze wspieranie tworzenia fundacji politycznych na szczeblu europejskim, które odgrywają istotną rolę w otwarciu procesów politycznych na kontrolę publiczną. Z tych powodów, wnioskowane rozporządzenie musi jak najszybciej wejść w życie.
Dnia 22 października Komisja Spraw Konstytucyjnych przyjęła sprawozdanie wyrażające wolę porozumienia się z Radą na zasadzie kompromisu, aby utorować drogę do natychmiastowego przyjęcia wnioskowanego rozporządzenia.
Podzielenie przedmiotowego dokumentu przez Stałych Przedstawicieli udaremniło te wysiłki. Jest to zbędne z punktu widzenia prawnego, podważa prawo Komisji do zgłaszania własnych inicjatyw, ogranicza prawa Parlamentu i może powodować znaczne opóźnienia.
W imieniu Konferencji Przewodniczących wzywam Radę unieważnienia, na szczeblu ministerialnym, decyzji Stałych Przedstawicieli.
Zostałem poproszony o pozwolenie na zabranie głosu, ale po tym wystąpieniu nieprzewidziana jest debata.
przewodniczący Komisji Spraw Konstytucyjnych. - (DE) Panie przewodniczący! Jestem niezmiernie wdzięczny panu, jak również Konferencji Przewodniczących, za to oświadczenie. Jest to poważna sprawa, gdy Parlament Europejski - izba obywateli na szczeblu europejskim - zostaje wykluczona z procesu ustawodawczego, który dotyczy rozporządzenia w sprawie europejskich partii politycznych. Jest to temat, który naprawdę dotyczy nas wszystkich tutaj zgromadzonych, niezależnie od przynależności partyjnej. Jest to nie do pomyślenia, że w tej sprawie powinny decydować biurokratyczne urzędy w niektórych ministerstwach finansów, a następnie ich rządy a nie zgromadzenie unijne, które reprezentuje obywateli. Nie powinniśmy zgodzić się na to! W odniesieniu do budżetu na 2008 r., chcę powiedzieć, że rządy krajowe mają życzenia, które mogą spełnić jedynie razem z nami. Pracując nad budżetem na 2008 r. ten Parlament powinien pamiętać, co wczoraj postanowiła Rada odnośnie do przedmiotowego rozporządzenie w sprawie europejskich partii politycznych. Dziękuję za pańskie oświadczenie. Jest to sprawa, która nie ma końca.
wiceprzewodnicząca Komisji. -Panie przewodniczący! Z tego co pan powiedział nasza Izba rozumie, że Komitet Stałych Przedstawicieli zadecydował o podzieleniu wniosku Komisji na dwa akty prawne: jeden to rozporządzenie na podstawie art. 199, do którego ma zastosowanie zasada współdecydowania, o pokryciu kosztów fundacji politycznych i organizacji kampanii, a drugie to rozporządzenie na podstawie art. 279, które oznacza zwykłe zasięgnięcie opinii Parlamentu i Trybunału Obrachunkowego w kwestii wydatków stanowiących odstępstwa od rozporządzenia finansowego.
Komisja sprzeciwiła się podzieleniu tego wniosku z uzasadnionych względów prawnych, ale także i politycznych. Przedmiotowa decyzja wprowadza niepewność, jeśli chodzi o termin, w jakim chcemy, aby ten wniosek wszedł w życie przed końcem bieżącego roku, aby fundacje mogły w pełni funkcjonować do 2009 r. Taka była idea stojąca za tym wnioskiem. Uważamy także, że cały wniosek powinien zostać zatwierdzony na zasadzie współdecydowania, na mocy art. 199 Traktatu. Dlatego też żałujemy, że COREPER, wbrew woli Komisji, postanowił zmniejszyć rolę Parlamentu w tej sprawie, która jest ściśle związana z działalnością Parlamentu, a konkretnie finansowaniem partii politycznych.
Zaledwie po 36 godzinach od zatwierdzenia przez Komisję Spraw Konstytucyjnych wniosku Komisji bardzo dużą większością głosów, COREPER postanowił pójść drogą, która odbiega od tej, którą kroczy Komisja i Parlament.
Niemniej jednak mam nadzieję, że nasz cel pozostaje ten sam: zatwierdzenie merytorycznej części naszego wniosku do końca bieżącego roku.
Panie i panowie! Zanim przejdziemy do budżetu mam jeszcze jedno ogłoszenie. Dziś, tj. w czwartek, 25 października na swoim porannym posiedzeniu Konferencja Przewodniczących jednogłośnie wybrała laureata nagrody im. Sacharowa. Za swoje poświęcenie na rzecz od tak dawna zapomnianych ofiar konfliktu w Darfurze, Konferencja postanowiła przyznać tę nagrodę Salihowi Mahmoudowi Osmanowi.
Przez ponad 20 lat pan Osman, prawnik, specjalista w dziedzinie praw człowieka, członek Sudańskiej Organizacji Przeciw Torturom, bronił niezliczone ofiary konfliktu w Darfurze, które były bezprawnie więzione, wywożone ze swoich domów i torturowane lub skazywane na karę śmierci. Miejsce w Parlamencie Sudańskim umożliwia mu teraz kierowanie uwagi społeczności międzynarodowej na swoją sprawę, choć czasami za cenę wielkiego osobistego poświęcenia.
Pan Osman broni dialogu i sprawiedliwości, a przeciwstawia się przemocy i tyranii. Nie może być sprawiedliwości bez demokracji. Przyznając nagrodę im. Sacharowa Salihowi Mahmoudowi Osmanowi, Parlament Europejski pragnie wesprzeć prace tego dzielnego człowieka, który stał się "głosem” Darfuru, a za jego pośrednictwem poprzeć ustanowienie państwa prawa w Sudanie.
Oficjalna ceremonia wręczenia nagrody odbędzie się 11 grudnia (wtorek) w Strasburgu.
Ponadto chciałbym poinformować państwa, że Konferencja Przewodniczących jednomyślnie wyraziła opinię, że powinniśmy rozważyć odpowiedni sposób upamiętnienia zamordowanej rosyjskiej dziennikarki, Anny Politkovskaya, oraz...
...Konferencja Przewodniczących zadecyduje na swoim kolejnym posiedzeniu, jaką formę przyjmie hołd, jaki jej złożymy.
Mam ogromną przyjemność powitać delegację posłów z Majlisi Oli, Parlamentu Republiki Tadżykistanu, którzy zajęli swoje miejsca w galerii.
Członkowie delegacji przybyli do Strasburga na rozmowy ze swoimi europejskimi odpowiednikami w ramach trzeciego międzyparlamentarnego posiedzenia Parlamentu Europejskiego i Majlisi Oli. Po raz pierwszy posiedzenie międzyparlamentarne odbywa się tutaj, w Strasburgu.
Panu Makhkamboyowi Azimovichowi Makhmudovi, który przewodniczy delegacji, towarzyszą pan poseł Nosir Yusupovich Salimov i pan poseł Gulkhoja Gangibekov.
Mam nadzieję, że pobyt delegacji w Unii Europejskiej będzie miły i udany.
1. Projekt budżetu ogólnego Unii Europejskiej - Rok budżetowy 2008 (głosowanie)
Jak pan wie, Komisja Budżetowa przegłosowała ponad 1 600 poprawek do projektu budżetu na 2008 r. Jest drobna ilość korekt natury technicznej, których nie da się uniknąć, dlatego niniejszym wnoszę o poddanie ich pod głosowanie na sesji plenarnej.
Po głosowaniu Komisja Budżetowa wydała wniosek o ponowne poddanie pod dyskusję następujących czterech poprawek:
Poprawka 990: zwiększenie środków o kwotę 1,53 mln euro na pozycję 16 03 04, wyłącznie środki na zobowiązania;
Poprawka 24: na pozycję 15 05 55, wyłącznie środki na zobowiązania, rezerwa i komentarze jak w poprawce 938;
Poprawka 989: zwiększenie środków o kwotę 1 mln euro na pozycję 16 03 02, środki na zobowiązania i zwiększenie środków o kwotę 1 mln euro, środki na płatności;
Poprawka 1043: zwiększenie środków o kwotę 1 mln euro na pozycję 15 06 06, środki na zobowiązania i zwiększenie środków o kwotę 1 mln euro, środki na płatności oraz dodatkowe komentarze z poprawki 25, z kwotą 1 mln euro zamiast 1 500 mln euro.
Te zmiany i korekty natury technicznej rozpatrzone i zatwierdzone na posiedzeniu Komisja Budżetowej dnia 11 października 2007 r.
Jeśli chodzi o Europejską Agencję Zarządzania Współpracą Operacyjną na Zewnętrznych Granicach Państw Członkowskich (FRONTEX), po głosowaniu w komisji w sprawie uwag wykryto błąd techniczny. Korekta komentarzy jest zawarta w poprawce 1133, załączonej do listy do głosowania.
Wreszcie komentarzy przyjętych w poprawce 634 nie ma w poprawkach: 1018 dotyczącej pozycji budżetu 15 02 02 05; 934 dotyczącej pozycji 09 06 01; 938 dotyczącej pozycji 15 05 55 oraz 940 dotyczącej pozycji 17 02 02. Ponadto w pozycji budżetu 09 03 03 prawidłowa kwota środków na zobowiązania powinna wynosić 5, a środków na płatności 4,85.
Poza tym wczoraj odbyliśmy dyskusję na posiedzeniu koordynatorów i zgodnie z ich decyzją zalecam odrzucenie poprawki 752 na rzecz poprawki 610 dotyczącej pozycji 16 02 02 (działania multimedialne), przeniesienie rezerwy z poprawki 752, jak również odrzucenie poprawki 1044 na rzecz poprawki 32 dotyczącej pozycji 16 02 03.
(FI) Panie przewodniczący! Odnośnie do poprawki 878, dotyczy ona projektów pilotażowych i została zaakceptowana. Osiągnęliśmy w komisji szeroki konsensus co do tego, że powinniśmy dodać zmiany w poprawce 822 do uzasadnienia. W przeciwnym razie są one identyczne, lecz w poprawce 822 została dokonana drobna zmiana w porównaniu z uzasadnieniem poprzedniej poprawki. Proponuję zatem, abyśmy głosowali tylko nad uzasadnieniem w przypadku poprawki 822.
Dziękuję, panie Virrankoski. Powiedziano mi, że taki właśnie jest zamian, ale pani poseł De Keyser znowu poprosiła o głos.
(FR) Panie przewodniczący! Jestem nieco zaniepokojona, gdyż widzę, że w poprawce 231 głosowaliśmy na rzecz fundacji europejskiej za poprawą "warunków kochania i pracy”. Z pewnością, należy się to pewne wyjaśnienie!
Pani przewodnicząca! Proponuję, abyśmy głosowali wyłącznie nad rezerwami i jestem za usunięciem rezerwy, gdyż mamy wszystkie informacje, o które prosiliśmy.
Panie przewodniczący! Pragnę przypomnieć Izbie, że jest to poprawka dotycząca programu Unified Sports Programme dla Olimpiad Specjalnych.
Panie przewodniczący! Myślę, że pozycja 15 05 55 została ujęta w moim wcześniejszym oświadczeniu, zatem nie musimy nad nią głosować.
Jednakże pozostaje jeszcze kwestia rezerwy, panie pośle Virrankoski. Nie musimy głosować nad pierwszą częścią, ale druga część, tj. rezerwa, rezerwa wymaga głosowania.
Panie przewodniczący! W moim oświadczeniu powiedziałem "rezerwa i komentarze jak w poprawce 938”.
Panie przewodniczący! Ta poprawka także została ujęta w moim wcześniejszym oświadczeniu.
Panie przewodniczący! Jeśli chodzi o pozycję 16 02 02, zalecam odrzucenie poprawki 752 i zatwierdzenie poprawki 610, ale musimy przenieść rezerwę z poprawki 752. W związku z powyższym wnoszę, abyśmy głosowali najpierw nad poprawką 610, a następnie nad rezerwą z poprawki 752.
4. Uznawanie i nadzorowanie wykonywania kar z zawieszeniem wykonania, kar alternatywnych i kar warunkowych (głosowanie)
sprawozdawczyni - Panie przewodniczący! Chciałbym zaproponować poprawkę ustną do mojej poprawki 2 celem jaśniejszego sformułowania tekstu.
Wnoszę o usunięcie słowa "niedopuszczalny”. W związku z powyższym, tekst otrzymałby brzmienie: "w wyraźnym naruszeniu praw podstawowych ustanowionych w Traktatach o Unii Europejskiej”. Grupy polityczne zostały już o tym poinformowane.
sprawozdawca. - (DE) Panie przewodniczący! Mam prośbę w imieniu wszystkich demokratycznie nastawionych ludzi. Jest to niedopuszczalne, żeby posłowie do Parlamentu Europejskiego byli nazywani "rakiem Europy”, innymi słowy tak, jak po nieuleczalnej chorobie. To nie stało się w Budapeszcie, jak zniewaga, o której wspomniał wczoraj pan poseł Schulz, ale w Brukseli. W swoim wystąpieniu na posiedzeniu plenarnym w tej Izbie poseł do Parlamentu Europejskiego nazwał krytyków Unii Europejskiej "rakiem”. Posłem, o którym mowa, był pan Othmar Karas, wiceprzewodniczący grupy PPE. Powiedział to na posiedzeniu plenarnym w dniu 10 października 2007 r.
Wszystko, co mogę powiedzieć w tej kwestii to tyle, że posłowie do Parlamentu powinni zawsze stanowić wzór do naśladowania pod względem swoich słów i czynów.
(DE)Panie przewodniczący! Chciałabym coś powiedzieć na temat tej poprawki. Musimy ją wprowadzić i proszę pana posła Schöpflina i innych posłów, aby głosowali za jej przyjęciem, gdyż w oryginalnym tekście był błąd. 1992 to zły rok. Zostawimy ten błąd w zaleceniu, jeśli nie przegłosujemy poprawki pana posła Kacina. Proszę, głosujmy za jej przyjęciem.
sprawozdawca. - Panie przewodniczący! Mam poprawkę ustną do ust. 29, gdyż jest tam coś, co trzeba usunąć. W wersji angielskiej należy usunąć słowa "oba podmioty”. W przeciwnym razie, podzielone głosowanie nie ma sensu.
Panie przewodniczący! W kwestii porządkowej, zabieram głos na podstawie zasady 166, która mówi, że na początku swojego wystąpienia poseł wskazuje zasadę, do której się odwołuje. Odwołuję się do tej właśnie zasady.
Rozumiem, że przerwał pan wystąpienie pana posła Martina nie dając mu szansy skończyć tego, co chciał powiedzieć. Mówił o czymś, co zdarzyło się wczorajszego dnia.
Wczoraj pan poseł Schulz wygłosił długie oświadczenie polityczne bez wskazania zasady, na mocy której mówił. Pan przewodniczący na to pozwolił, podczas gdy panu posłowi Martinowi przerwano wystąpienie.
Myślę, że mamy do czynienia ze stronniczością i podwójnymi standardami w pracy Parlamentu. Ci, którzy popierają Unię Europejską mogą mówić to, co chcą a tym, którzy jej nie popierają, odbiera się głos.
Mam prośbę: czy moglibyśmy stosować zasady regulaminu w sposób równy?
Przewodniczę dziś temu posiedzeniu i zawsze staram się stosować regulamin wewnętrzny zgodnie z jego wymaganiami.
(ES)Panie przewodniczący! Zanim przejdziemy do głosowania nad sprawozdaniem pana posła Cappato, chciałbym wyjaśnić Izbie, że do wersji hiszpańskiej wkradł się błąd: w ustępie 1 lit. b) trzeci od końca wiersz brzmi: "uruchamiając pilotażowy projekt”, podczas gdy w oryginalnej, czyli angielskiej wersji brzmi (EN)”rozważając możliwości”.
Dziękuję za tak skrupulatne przeczytanie tego teksu. Oczywiście, zostanie to poprawione.
sprawozdawca. - (IT) Panie przewodniczący, panie i panowie! Po pierwsze, wybaczam państwu niepoprawne wymówienie mojego nazwiska, a pod drugie w sprawie poprawki 4 chciałbym zaproponować, abyśmy utrzymali jedynie to, co można nazwać rzeczową jej częścią, tj. część pierwszą.
Mając na uwadze, że Międzynarodowy Organ Kontroli Środków Odurzających stwierdził w swoim sprawozdaniu, że istnieje światowa nadmierna podaż opiatów dla celów medycznych”,
(IT) Panie przewodniczący, panie i panowie! poprawka powinna kończyć się tutaj; jeśli nie zgłaszacie państwo zastrzeżeń, jesteśmy za jej przyjęciem.
sprawozdawca. - (IT) Panie przewodniczący, panie i panowie! Wybaczcie państwo, tu także chodzi tylko o skorygowanie błędu rzeczowego; jako że zacytowano ustawę afgańską, należy zastąpić odpowiedni fragment odpowiednim sformułowaniem z ustawy:
Mając na uwadze, że konstytucja afgańska stanowi, iż "państwo uniemożliwia wszelkiego rodzaju uprawy i przemyt narkotyków” oraz mając na uwadze, że afgańska ustawa o zwalczaniu narkotyków z 2005 r. przewiduje możliwość licencjonowanej produkcji i dystrybucji substancji będących pod kontrolą w Afganistanie;”
na piśmie. - Sprzeciwiamy się dalszemu rozszerzaniu budżetu Unii Europejskiej, który już dziś jest zbyt obszerny, a przy tym ogromna część środków jest przeznaczana na niewłaściwe cele. Obecnie wydaje się, że istnieje "sprzężenie zwrotne” pomiędzy nowymi celami dla Unii a zapotrzebowaniem na ich finansowanie przez UE.
To oznacza nowe zapotrzebowania na płatności ze strony państw członkowskich, ale także przekazywanie nowych środków do systemu, który jest biurokratyczny, nieskuteczny i złożony. Dziś za bardzo koncentrujemy się na polityce przemysłowej, rolnej i zagranicznej oraz projektach wojskowych, a za mało na projektach społecznych i dotyczących ochrony środowiska naturalnego. Niemniej jednak jest wiele pożądanych inicjatyw, które są finansowane z budżetu, a zatem popieramy rozsądne zmiany w obecnie dostępnych środkach. Poparliśmy poprawkę 945, gdyż obejmuje ona, między innymi, pomoc dla Palestyny, mimo że były też inne aspekty tej poprawki, których nie zatwierdziliśmy.
na piśmie. - Absolutnie sprzeciwiam się wykorzystywaniu środków europejskich na uprawę tytoniu w Unii Europejskiej. Pół miliona obywateli UE niepotrzebnie umiera corocznie z powodu nałogu palenia tytoniu. Nie możemy dłużej wspierać finansowo uprawy tytoniu w Unii Europejskiej.
na piśmie. - (SV) Postanowiłem głosować w jak najpełniejszym możliwym zakresie za przyjęciem projektu budżetu Rady na 2008 r., a co za tym idzie przeciwko wszelkim zwiększeniom wydatków proponowanym przez Parlament Europejski. Tak się nieszczęśliwie składa, że Parlament chce finansować program Galileo z budżetu Wspólnoty. Jeśli okaże się, że prywatni operatorzy wycofają się z powodu problemów z rentownością, Unia Europejska powinna wziąć na siebie konsekwencje i zaprzestać realizacji projektu lub pozwolić zainteresowanym państwom członkowskim przystąpić do niego, tak jak stało się to w przypadku Boeinga. Zajmuję się także sprawą zniesienia dotacji dla producentów tytoniu i pomocy dla produkcji wina i żałuję, że Parlament nie jest gotowy poprzeć tych propozycji.
(HU) Dziękuję, panie przewodniczący. Oczywiście, żaden budżet nie jest doskonały, ale mimo to musimy starać się wydawać wspólne środki w sposób sprawiedliwy i ukierunkowany na przyszłość. Niestety większa część środków budżetowych Unii Europejskiej nadal jest wydawana na utrzymanie dotychczasowych warunków. Dlatego ważne jest zapewnienie, aby część środków poszła na budowanie przyszłości, na badania, rozwój i naukę. Sprawa finansowania Europejskiego Instytutu Technologii nadal wymaga rozstrzygnięcia, ponieważ Komisja Europejska zaproponowała rozwiązanie pomostowe w maksymalnej kwocie 308 mln euro. Budapeszt byłby idealnym miejscem na Europejski Instytut Technologii, dzięki swoim znakomitym wynikom badań i specjalistyczną wiedzę, jaką nabył w zakresie zwalczania zmian klimatycznych. Jest to kolejny powód mojego entuzjazmu dla przyjęcia rezolucji w sprawie finansowania. My, Węgrzy, jesteśmy w stanie zapewnić odpowiednią siedzibę dla Instytutu, która jest skromnych rozmiarów, ekonomiczna ale tym bardziej rygorystyczna, jeśli chodzi o zasoby intelektualne.
(LT) W dniu dzisiejszym zamknęliśmy pierwsze czytanie budżetu Unii Europejskiej na rok 2008 i głosowaliśmy za jego przyjęciem. Zgodnie z budżetem, w 2008 r. ponad 129 mld euro zostanie przeznaczone na zobowiązania, a ponad 124 mld euro na płatności.
W porównaniu z wnioskiem Komisji Europejskiej, chcielibyśmy zwiększyć przydział środków na płatności na następny rok z 0,97 do 0,99% dochodu narodowego brutto Unii Europejskiej.
Pragnę zaznaczyć, że to zwiększenie jest w pełni uzasadnione i związane z opracowaniem ważnych projektów, takich jak system nawigacji satelitarnej Galileo i projekt Europejskiego Instytutu Technologii.
Moim zdaniem, przydział dodatkowych środków na nasze zobowiązania w Kosowie i Palestynie - to znaczy na wykonanie czwartego działu budżetu "UE jako partner globalny” - jest bardzo ważny.
na piśmie. - (NL) Obaj sprawozdawcy na temat budżetu UE, pan poseł Virrankoski i pan poseł Itälä, prawidłowo przyjęli nieco krytyczne podejście do zwiększenia kwot na 2008 r. Chciałbym wyrazić moje zdanie na ten temat.
Niestety Parlament Europejski w zbyt wielu przypadkach opowiada się dziś za wydawaniem większej ilości środków. Dlatego też mam problem z ustępami 2 i 4 sprawozdania pana posła Virrankoskiego. Pragnienie, aby skoncentrować najważniejsze zadania na obszarach, które dają korzyści, nie jest właściwe dla Unii Europejskiej.
Wreszcie, dodatkowym problemem, które jeszcze bardziej utrudnia zatwierdzenie sprawozdania pana posła Virrankoskiego, jest poprawka 2 zgłoszona przez Grupę Socjalistyczną. Poprawka proponuje, aby prawa seksualne i reprodukcyjne włączyć do pozycji Parlamentu. Niemniej jednak, nie wykluczają one aborcji. Dlatego też termin "prawa seksualne i reprodukcyjne” jest niewłaściwy.
na piśmie. - (SV) W dniu dzisiejszym nasza grupa Szwedzkich Socjaldemokratów głosowała nad budżetem Unii Europejskiej na 2008 r.
Uważamy, że przyjęty wniosek to dobry kompromis i mimo, że pod niektórymi względami przegraliśmy, w pełni ją popieramy.
Głosowaliśmy za zredukowaniem subsydiów wywozowych w rolnictwie, ale sądzę, że nieracjonalne jest głosowanie za pełnym i natychmiastowym wycofaniem pomocy.
Głosowaliśmy także przeciw dalszym dotacjom dla producentów tytoniu i za ograniczeniem liczby sesji parlamentarnych w Strasburgu.
Jeśli chodzi o Daphne (ochrona dzieci, kobiet i młodzieży przed przemocą), głosowaliśmy za zwiększeniem przydziału do poziomu zaproponowanego przez Komisję. Jednakże byliśmy przygotowani do głosowania za dalszym finansowaniem, ale nie dano nam tej możliwości, gdyż poprawka nigdy nie została poddana pod głosowanie.
W rezolucji pana posła Virrankoskiego my, Szwedzcy Socjaldemokraci, głosowaliśmy przeciwko poprawce, która między innymi wzywa Komisję do zapewnienia, że rolnicy nie otrzymają więcej niż 50 000 euro rocznie w ramach bezpośredniej pomocy UE. Ta dyskusja nadal trwa, a więc zgadzamy się z duchem wniosku, ale nie uważamy za wskazanie ustalenia już teraz ani dokładnej kwoty, ani konkretnych warunków.
na piśmie. - (PT) Jak zauważyliśmy, mimo iż poprawka zawiera aspekty, które ulepszają wniosek Rady i Komisji Europejskiej, ostatecznie projekt budżetu ogólnego na 2008 r. zatwierdzony przez PE w pierwszym czytaniu nie jest zgodny z tym, co zostało uzgodnione na 2008 r. w wieloletnich ramach finansowych na lata 2007-2013.
Równocześnie, jako że na budżet UE nałożono ograniczenia, jako priorytetowe określa się następujące obszary: polityka konkurencji (której przykładem jest stopniowe wypaczanie charakteru polityki strukturalnej poprzez oddawanie jej na usługi strategii lizbońskiej), uwspólnotowienie "bezpieczeństwa wewnętrznego i kontroli imigracji” oraz polityki zewnętrznej UE, która promuje interwencje zbrojne w stosunkach międzynarodowych.
Niemniej jednak należy odnotować zatwierdzenie poddanego pod głosowanie wniosku, w formie następującej:
Zwiększenie środków na fundusze strukturalne, program POSEI (Azory i Madeira) oraz PROGRESS (równouprawnienie mężczyzn i kobiet);
wsparcie dla współpracy pomiędzy zrzeszeniami rolników i innej działalności wiejskiej oraz rolnictwa na małą skalę i gospodarstw rodzinnych;
zwiększenie o 2 mln euro kwoty na program zrekompensowania dodatkowych kosztów poniesionych w związku z wprowadzaniem do obrotu niektórych produktów rybnych z regionów najbardziej oddalonych, co oznacza zwiększenie o 570 000 euro środków dla Autonomicznych Regionów Madeiry i Azorów.
na piśmie. - (RO) Popieram budżet Unii Europejskiej w jego obecnej formie z kilku powodów. Zredukowana na skutek wprowadzonych przez Radę cięć budżetowych na rolnictwo kwota 553 mln euro została w większości przywrócona, a rezerwa utworzona na koszty administracyjne jest uzasadniona opóźnieniami w zatwierdzeniu Sektorowych Programów Operacyjnych i Programów Rozwoju Obszarów Wiejskich. Podczas drugiego czytania budżetu europejskiego Rada Ministrów nie powinna dokonywać dodatkowych redukcji funduszy rolnych ani funduszy strukturalnych.
Przedstawiona na posiedzeniu plenarnym poprawka dotycząca ograniczenia dochodu rolników do maksymalnej kwoty 50 000 euro jest nieuzasadniona. Tego typu sztuczna bariera uniemożliwi najlepszym rolnikom zyskowne prowadzenie swoich prac. Ponadto to ograniczenie przyczyni się do rozczłonkowania gospodarstw rolnych i upadku konkurencji w rolnictwie europejskim. Z tego względu, odrzucam poprawkę przewidującą wprowadzenie tego typu środków.
Budżet na 2008 r., w przyjętej przez nas dziś formie, jest budżetem, który czyni instytucje Unii Europejskiej odpowiedzialnymi i rozliczalnymi. Popieram wniosek o przesunięcie kwoty 49 mln euro ze środków przyznanych Komisji Europejskiej do rezerw do czasu przedstawienia przez Komisję jasnego sprawozdania dotyczącego jej polityki w zakresie zasobów ludzkich, zwłaszcza jeśli chodzi o rekrutację nowych pracowników z krajów, które ostatnio przystąpiły do Unii - Rumunii i Bułgarii.
Następnym punktem porządku obrad jest oświadczenie Komisji Europejskiej w sprawie prawa spółek.
komisarz. - Panie przewodniczący! Statut europejskiej spółki prywatnej regularnie stanowi jeden z punktów dziennego porządku obrad Parlamentu Europejskiego oraz, jak państwo wiecie, Komisji Prawnej. Różne argumenty przedstawiane podczas tych debat wskazują na to, że przyjęcie statutu europejskich spółek prywatnych może przynieść korzyści małym i średnim przedsiębiorstwom. Wyrażono także poparcie dla idei konsultacji z zainteresowanymi stronami.
Komisja uznaje fakt, że ramy prawne należy dostosować tak, aby MŚP mogły czerpać jak największe korzyści z coraz bardziej zintegrowanych rynków europejskich. Musimy sprawić, aby działalność transgraniczna była dla małych i średnich przedsiębiorstw coraz łatwiejsza i coraz tańsza. Należy podjąć działania, które pomogą tym firmom czerpać korzyści z jednolitego rynku.
Jak wszyscy wiemy, rozwój małych i średnich przedsiębiorstw jest sprawą kluczową dla konkurencyjności gospodarki europejskiej. Komisja dostrzega, że statut europejskiej spółki prywatnej może ułatwić małym firmom rozszerzenie działalności poza granice krajowe. W związku z powyższym, jeśli zapewni im się taką możliwość, będą one mogły dokonać wyboru bez nakładania na nie dodatkowych obciążeń.
W przypadku firm, które chcą działać w kilku państwach członkowskich, może to zmniejszyć koszty zachowania zgodności z przepisami tych państw. Jeśli uda się to osiągnąć, MŚP będą miały łatwiejszy dostęp do nowych rynków. A zatem, Komisja Europejska jest świadoma znaczenia statutu europejskiej spółki prywatnej dla państw członkowskich Unii Europejskiej i przedsiębiorstw europejskich.
Mogę państwa zapewnić, że mój współpracownik, pan komisarz McCreevy, złoży wniosek legislacyjny dotyczący statutu europejskiej spółki prywatnej, jak oświadczył Komisji Prawnej dnia 3 października 2007 r. Wniosek ten powinien być gotowy najpóźniej do połowy 2008 r. Jak państwo wiecie, obecnie prowadzimy dalsze konsultacje dotyczące uściślenia formy i treści wniosku. Rezultaty konsultacji zostaną włączone do oceny skutków, którą ukończymy w pierwszych miesiącach następnego roku. Mój współpracownik pan komisarz McCreevy z przyjemnością będzie kontynuować dialog z państwem, gdy wniosek zostanie poddany pod dyskusję.
w imieniu grupy PPE-DE. - (DE) Panie przewodniczący, panie komisarzu! Rozpocznę od szczerego podziękowania za państwa uwagi, które wyraźnie prowadzą do pierwszego punktu, który chcę poruszyć tzn. statutu europejskiej spółki prywatnej. Cieszy nas, że po przedłużających się trudnościach Komisja Europejska ostatecznie przekonała się, że projekt tego aktu jest potrzebny i że możemy wkrótce się go spodziewać. Możemy pogratulować sobie, gdyż stało się to możliwe dzięki ogromnym naciskom ze strony Parlamentu. Ale jakby nie było, cieszyć się całym sercem będziemy mogli dopiero wtedy, gdy zobaczymy rezultat.
Mimo to zamierzam przejść do drugiego punktu mojego wystąpienia, do którego także nawiązuje dzisiejsza rezolucja. Nie jesteśmy zadowoleni z obrotu tej sprawy. Mówię tu o 14 dyrektywie o prawie spółek dotyczącej przeniesienia siedziby spółki, czyli miejsca, gdzie spółka jest zarejestrowana. Przez wiele lat Komisja Europejska planowała wypełnić tę lukę w prawie spółek. Dowiedzieliśmy się właśnie, że zostało to wykreślone z programu prac legislacyjnych, przynajmniej jeśli chodzi o Komisję Europejską, zatem ta luka pozostanie otwarta.
Pragnę podkreślić, że przynajmniej moja grupa polityczna - i ufam że przeważająca większość Komisji Prawnej, sądząc po tonie jej obrad w ostatnich latach oraz cała ta Izba - zawsze była zdania, że należy wypełnić tę lukę i 14 dyrektywa o prawie spółek jest koniecznością.
Nie chodzi to o dodatkową biurokrację ani nowe zobowiązania przedsiębiorstw. Chodzi po prostu o stworzenie spółkom obiecanych w traktacie możliwości swobodnego przemieszczania się w ramach Unii Europejskiej i zarejestrowania swojej siedziby w dowolnym państwie członkowskim. Słyszeliśmy, że jednym z powodów, dla których Komisja Europejska nie była w stanie poczynić postępów w tej sprawie i przedstawić wniosku było, iż zdaniem Komisji obowiązujące przepisy na temat fuzji i inne postanowienia wystarczały, by zagwarantować przedsiębiorstwom mobilność.
Mogę tylko powiedzieć, że jeśli spółka nie może przenieść swojej siedziby w ramach jednolitego rynku dopóki nie założy innej spółki w innym kraju, a następnie połączy się z nią, znaczy to, że obecne przepisy raczej nie mogą służyć za przykład środków unikania zbędnej biurokracji lub minimalizowania kosztów. Ideałem byłby solidny akt prawa wtórnego, który zagwarantowałby spółkom prawo korzystania w praktyce ze swobody, jaką jednolity rynek oferuje im, ale tylko teoretycznie.
Jednym z argumentów wysuwanych na rzecz utrzymania istniejącego stanu rzeczy jest, że orzeczenia wydane dotychczas przez Europejski Trybunał Sprawiedliwości w każdym przypadku liberalizowały prawo spółek. Niewątpliwie jest to prawda, ale Trybunał Europejski wydaje te orzeczenia wyłącznie w celu promowania stosowania prawa pierwotnego w pełnym zakresie, ponieważ organy ustawodawcze odpowiedzialne za przyjmowanie prawa wtórnego, a mianowicie Parlament i Rada - choć zależymy od Komisji Europejskiej - nie są w stanie uchwalić solidnego prawa wtórnego, które faktycznie zagwarantowałoby swobody zapisane w postanowieniach Traktatu ustanawiających jednolity rynek.
Dlatego Parlament obstaje przy swoim stanowisku, że wyłączne prawo Komisji do zgłaszania inicjatyw zobowiązuje ją do przedstawienia, we właściwym czasie, propozycji 14 dyrektywy o prawie spółek. Zwracamy się do Komisji z prośbą o ponowne rozważenie, czy 14 dyrektywa, które jest już w aktach w biurach Komisji, może zostać włączona do programu prac legislacyjnych w nadchodzących latach.
Jeśli to nie nastąpi, Parlament zastrzega sobie prawo - jak wyraźnie stanowi nasza rezolucja - do powołania się na artykuł 192 traktatu i przedłożyć sprawozdanie z własnej inicjatywy z zamiarem zażądania wniosku legislacyjnego. A jeśli mówimy o prawie spółek, skorzystam z tej dogodnej możliwości, aby krótko omówić ostatni komunikat Komisji na temat uproszczenia prawa spółek. Rezolucja nie rozpatruje bezpośrednio tego komunikatu, ale oba te dokumenty tematycznie wiążą się ze sobą.
Ufam, że w tym Parlamencie ustalimy, że nie będziemy popierać żadnych wypaczeń merytorycznych treści ustanowionego prawa wspólnotowego i praktyki - dorobku prawnego Wspólnoty, jakie mogą nastąpić w konsekwencji zastosowania środków upraszczających prawo spółek. Innymi słowy, usuwanie całych dyrektyw nie wchodzi w grę. Możemy poprzeć jedynie środki mające na celu odciążenie spółek, zminimalizowanie obowiązków biurokratycznych i statystycznych, zwolnić spółki z wymogu publikowania najdrobniejszych szczegółów ich budżetów, które mogą być całkiem nieistotne. Wierzę, że możemy nawiązać ścisłą współpracę z Komisją w celu udoskonalenia prawa spółek.
Inną rzeczą, która uderzyła mnie, gdy przeczytałam dokumentację Komisji na ten temat, był fakt, że uchwaliliśmy już pewne przepisy ustawowe - na przykład dyrektywę o przejrzystości przyjętą w przededniu Ustawy Sarbanes-Oxley, która zawiera postanowienia, co do których teraz nasuwa się pytanie, dlaczego nie zostały poddane przeglądowi w ramach dążenia do uproszczenia. Ponadto z zadowoleniem przyjmę, jeśli Komisja rozpatrzy tę sprawę, gdyż tego typu przegląd tak czy inaczej pomógłby w udoskonaleniu prawa spółek.
w imieniu grupy PSE. - (ES) Panie przewodniczący! Pan poseł Lehne w gruncie rzeczy przedstawił pogląd członków Komisji Prawnej. Uczynił to w imieniu Grupy Europejskiej Partii Ludowej, a ja uczynię to w imieniu grupy PSE.
Obecnie budzi nasze zaniepokojenie fakt, że jak powiedział pan poseł Lehne za bardzo polegamy na rozwoju prawa na drodze sądowej, innymi słowy, rozwoju poprzez orzecznictwo Trybunału Sprawiedliwości. Orzecznictwo Trybunału Sprawiedliwości wypełnia lukę pozostawioną przez prawo wtórne Unii Europejskiej, ale my nie mamy prawa wtórnego. Traktaty mają z natury bardzo ogólny charakter, pozostawiają pewne pola dla różnej interpretacji i obecnie nie ułatwiają one ustanowienia rynku wewnętrznego.
Jak zauważył pan poseł Lehne, nasze propozycje idą w dwóch kierunkach. Po pierwsze, popieramy ofertę Komisji złożenia wniosku o przyjęcie dyrektywy w sprawie europejskiej spółki prywatnej, która z pewnością bardzo pomoże w ustanowieniu swobodnego przepływu w ramach Unii Europejskiej, a po drugie próbujemy posunąć do przodu kwestię prawa spółek naciskając na przyjęcie nowej dyrektywy, czternastej, która ostatecznie uzupełni te przepisy.
Podzielam obawy pana posła Lehnera, że jeśli nie przyjmiemy przepisów w sprawie przeniesienia siedziby głównej spółki, wówczas w istocie pozostawimy lukę prawną otwartą, gdyż fuzje to inna sprawa, która nie mieści się w pełni w tej kategorii. Mam nadzieję, że Komisja może włączyć tego typu działania do swojego programu prac.
Po pierwsze, mam nadzieję, że w ciągu 2008 r., a jeśli możliwe do 30 czerwca, wniosek dotyczący dyrektywy w sprawie statutu europejskiej spółki prywatnej zostanie złożony, a po drugie, należy mieć nadzieję, że Komisja nie zarzuci zamiaru kontynuowania rozwoju prawa spółek w dziedzinach takich, jak swoboda przedsiębiorczości i zmiana miejsca prowadzenia działalności w przypadku spółek.
Jeśli chodzi o pierwsze pytanie, myślę, że wszystko jest jasne. Odpowiadając na drugie pytanie dotyczące 14 dyrektywy o prawie spółek, zasugerowaliśmy, że kolejnym środkiem poprawy mobilności może być dyrektywa określająca warunki przenoszenia siedziby firmy w Unii Europejskiej. Wyniki ekonomicznej analizy ewentualnej wartości dodanej tej dyrektywy są nieprzekonujące; firmy mają już środki prawne umożliwiające im przeniesienia za granice swojego kraju. Kilka firm przeniosło już swoje siedziby korzystając z możliwości oferowanych przez statut spółki europejskiej.
Wkrótce dyrektywa o fuzjach ponadgranicznych, która wejdzie w życie w grudniu, umożliwi wszystkim spółkom z ograniczoną odpowiedzialnością, w tym małym i średnim przedsiębiorstwom, przeniesienie swoich siedzib. Będą mogły to uczynić zakładając spółkę zależną w państwie członkowskim, do którego chcą się przenieść, a następnie dokonać fuzji istniejącej spółki z tą spółką zależną.
Zdaniem Komisji, tylko wtedy, gdy te ramy prawne okażą się nieodpowiednie, uzasadnione będą przyszłe prace legislacyjne nad kształtem 14 dyrektywy o prawie spółek. W związku z powyższym, pan komisarz McCreevy postanowił na chwilę wstrzymać prace nad 14 dyrektywą o prawie spółek, ale z pewnością ponownie przekażę jemu państwa obawy.
Otrzymałam projekt rezolucji złożony zgodnie z art. 103 ust. 2 Regulaminu.
Następnym punktem porządku dziennego jest debata nad sześcioma projektami rezolucji w sprawie Iranu.
autor. - Panie Przewodniczący! Po raz kolejny rozmawiamy o Iranie. Jestem współautorem rezolucji w imieniu grupy Unii na Rzecz Europy Narodów. Sytuacja w Iranie to taka niekończąca się opowieść - sytuacja łamania praw człowieka. Parlament Europejski co chwilę do tego tematu wraca podkreślając kolejne nazwiska ofiar, kolejne ewidentne przykłady łamania praw człowieka. Muszę powiedzieć z pewną przykrością, że dla niektórych polityków z Unii Europejskiej, dla niektórych rządów, ważniejsze są podwójne standardy, które zakładają, że głośniej mówi się o prawach człowieka w krajach, z którymi nie można handlować, z którymi nie można robić interesów. W przypadku krajów z którymi utrzymuje się relacje gospodarcze, nawet nieoficjalnie, nie nagłaśniając tego, zarabiając na tym, o prawach człowieka mówi się jakby ciszej, jakby szeptem. Bardzo dobrze, że Parlament Europejski nie chce mówić szeptem o kwestii Iranu.
We wspólnej rezolucji którą proponujemy, co podkreślam ponad podziałami politycznymi, wymieniamy nowe, konkretne, tragiczne fakty, które pokazują dramat, który dzieje się na naszych oczach w tym kraju. Uwaga światowej opinii publicznej jest skoncentrowana na czymś innym - na pewnych próbach tworzenia potęgi nuklearnej w tym kraju lub na ewidentnie antysemickich wypowiedziach prezydenta Iranu. Niestety nie zauważamy łamania praw człowieka w tym kraju, stąd też dobrze, że Parlament Europejski tym się dzisiaj zajmuje.
autor. - Panie przewodniczący! Nie po raz pierwszy i obawiam się, że nie po raz ostatni ta Izba jest zwoływana, aby zajmować się sytuacją w Iranie. Kraj ten, który posiada wszelkie zasoby naturalne potrzebne do zapewnienia swoim obywatelom standardu życia godnego pozazdroszczenia, niestety pogrąża się coraz głębiej w otchłań rządów totalitarnych, które przypominają mroczne czasy średniowiecza. W rezultacie prawa człowieka w tym kraju są poważnie naruszane, a Iran staje się coraz bardziej odizolowany od reszty świata.
Stale praktykowane akty barbarzyństwa, jak kamieniowanie ludzi, w tym kobiet i dzieci i nieuznawanie równości praw kobiet i przeciwników politycznych stanowi ogromne zagrożenie dla cywilizowanego świata. Każdego dnia dochodzą do nas wieści o jeszcze większej liczbie aresztowań, tortur i egzekucji wykonywanych na niewinnych obywatelach przez władze Iranu.
Mam nadzieję, że nie będzie mnie to kosztować więcej czasu, panie przewodniczący. Nawiasem mówiąc, dlatego właśnie przemawiam po angielsku - aby ludzie zrozumieli mnie bez potrzeby tłumaczenia.
Swoboda wypowiadania się i wolność słowa w prasie prawie nie istnieje w tym kraju, a jednocześnie potajemnie toczą się prace nad produkcją broni nuklearnej. Wszystko to przeczy zdrowemu rozsądkowi pomimo oburzenia i protestów całego świata.
Irański reżim, zaślepiony krótkowzrocznymi ideami nacjonalistycznymi i ekstremalnym fanatyzmem religijnym, kroczy drogą, które może doprowadzić jedynie do konfrontacji, a w następstwie do cierpień, głównie własnego narodu. Przy okazji głosowania nad tą rezolucją, jeszcze raz wyślijmy komunikat wspierający tych Irańczyków, którzy walczą o wolność i demokrację i jeszcze raz dajmy ekstremistycznemu rządowi Iranu do zrozumienia, że nasza cierpliwość się kończy i nie możemy dłużej tolerować ich graniczącego z szaleństwem, niebezpiecznego postępowania.
Na koniec chcę przekazać wszystkim dobre wieści, które właśnie otrzymałem ze Stanów Zjednoczonych: Administracja USA postanowiła umieścić Strażników Rewolucji na liście organizacji terrorystycznych.
autor. - (PT) Panie przewodniczący, panie komisarzu, panie i panowie! W tym tygodniu mieliśmy przyjemność usłyszeć, jak laureatka nagrody Nobla w dziedzinie literatury, Doris Lessing, która jak wiemy jest irańskiego pochodzenia, powiedziała to, co wszyscy myślimy: "Nienawidzę irańskiego rządu. Jest to okrutny, nikczemny rząd”. Doris Lessing powiedziała też, że przyczyną, dla której nikt nie śmie krytykować irańskiego rządu, jest ropa. Myślę, że nie mogła tego wyrazić dokładniej i dobitniej.
Polityka ustępstw jest niezwykle groźna, nie tylko dla interesów Irańczyków, ale także dla każdego, kto pragnie pokoju. Kontynuowanie tej polityki i zasilanie ekspansjonistycznych i fanatycznych zapędów irańskiego reżimu będzie największą tragedią, której doświadczymy w najbliższej przyszłości. Uważam, że wszyscy powinniśmy być tego świadomi i odwrócić kierunek tej polityki. Jeśli tego nie zrobimy, przyszłość przedstawia się w czarnych barwach. Chciałbym tylko powiedzieć, panie przewodniczący, że ta Izba powinna wysłać specjalne gratulacje dla laureatki nagrody Nobla za jej bardzo mądre słowa.
autor. - (NL) Panie przewodniczący! Oceniając to, co obecnie dzieje się w Iranie i wokół niego, należy wziąć pod uwagę cztery kwestie. Po pierwsze, jest to przerażająca sytuacja, do której doszło w wyniku zapanowania systemu, który nie jest oparty na demokracji i równości między ludźmi, ale na swojej własnej interpretacji woli Boga, która daje prawo do więzienia, torturowania i mordowania innych.
Po drugie, reżim ten usiłuje zyskać poparcie mas, pomimo iż pełni rolę agresywnej mniejszości. Próbuje w sposób sztuczny odwoływać się do pojęcia dumy narodowej. Powodem tej dumy jest posiadanie energii jądrowej, a być może nawet broni nuklearnej, podobnie jak Indie, Pakistan i Izrael, które nie podpisały Układu o nierozprzestrzenianiu broni jądrowej.
Po trzecie, istnieje opozycja wobec reżimu. Jest to zarówno umiarkowana opozycja, która chce nieco mniej surowego systemu, jak to było za czasów poprzedniego prezydenta, jak również prawdziwie demokratyczna opozycja wśród klasy robotniczej i studentów w Iranie, a także wśród intelektualistów, którzy uciekli za granicę.
Po czwarte, Stany Zjednoczone grożą, że użyją tego samego modelu w Iranie, co w Iraku i Afganistanie tj. inwazję militarną lub co najmniej bombardowanie. Taki atak ze strony zagranicznych przeciwników przyniósłby efekt przeciwny do zamierzonego. Rozbudziłby patriotyczne nastroje wśród Irańczyków, którzy zjednoczyliby się ze sobą i poparli znienawidzony reżim i jego broń jądrową, o ile istnieje.
Moja grupa nie popiera inwazji militarnej przeciwko reżimowi ani próby sprzymierzenia się z nim dla własnych interesów. Powinniśmy okazać solidarność z ofiarami i opozycją. Reżim w żadnym wypadku nie może odnieść wrażenia, że są możliwe negocjacje w sprawie praw opozycji przebywającej na wygnaniu w Europie i nie można mu pozwolić na szerzenie propagandy, że kraje demokratyczne popierają jego złe rządy.
Należy zachować pełną zgodność z decyzją Europejskiego Trybunału Sprawiedliwości o usunięciu organizacji People's Mujahidin z listy organizacji terrorystycznych, aby ta organizacja i inne grupy opozycji nie napotykały na przeszkody prawne ani finansowe.
autor. - (ES) Panie przewodniczący! Uważam, że są trzy elementy - co najmniej trzy - uzasadniające pilny charakter tej sprawy.
Po pierwsze, jak już zauważono, stałe pogarszanie się sytuacji pod względem praw człowieka. Po drugi, rekordowe statystyki dotyczące egzekucji, nie tylko w sensie liczbowym, ale także brutalności, z jaką są one przeprowadzane. Dziś mamy więcej egzekucji niż było w całym roku 2007 - 244 w 2007 r. i 177 w 2006 r. Trzecim elementem są prześladowania, jakim są poddawane organizacje działaczy na rzecz praw człowieka, zwłaszcza tych organizacji, które bronią praw kobiet.
Twierdzę, że to wszystko uzasadnia nie tylko przedmiotową rezolucje, ale także, jak stanowi rezolucja, nakłonienie Zgromadzenia Ogólnego Narodów Zjednoczonych do głosowania w sprawie rezolucji kategorycznie i bezwarunkowo potępiającej gwałcenie praw podstawowych w Iranie. Jest to coś, o co prosimy od długiego czasu. Nie rozumiemy, dlaczego niektórzy okazują taką powściągliwość w tej sprawie. Mam nadzieję, że ta rezolucja przynajmniej pomoże zmienić ich sposób myślenia.
autor. - Panie Przewodniczący! Koran, a zatem święta księga wyznawców islamu, uznawana jest przez wybitnych specjalistów za księgę miłości. A cóż się dzieje w krajach, które nazywają się krajami islamskimi? Rządzone są przez skrajnych radykałów. Otóż z tych krajów płynie tylko i wyłącznie przesłanie nienawiści zarówno wobec świata zewnętrznego, jak i wobec współwyznawców i wobec własnych obywateli. To, co dzieje się we współczesnym Iranie, jest absolutnie nie do przyjęcia. Wielokrotnie mówiliśmy już w tej izbie o tym, że należy przedsięwziąć radykalne środki, aby zapobiec naruszaniu praw człowieka w Iranie w różnych jego wymiarach.
To, co napawa szczególnym przerażeniem, to sposób wykonywania kary śmierci. Jakże niecywilizowany, niehumanitarny, kompletnie nie do przyjęcia przez jakąkolwiek demokrację sposób wykonywania kary śmierci poprzez ukamienowanie. Wykonywanie kary śmierci na nieletnich, które jest zabronione w całym demokratycznym i cywilizowanym świecie, wciąż - mimo obietnic rządu i parlamentu irańskiego - jest tam stosowane.
Kolejne działania nienawiści skierowane są w stosunku do jakiejkolwiek opozycji - i tej najmniejszej, obywatelskiej, i tej dużej, zorganizowanej, zarówno wewnątrz tego kraju, jak i poza jego granicami. Aresztowania dziennikarzy, niemożność głoszenia wolnego słowa, nakaz drukowania bądź mówienia pod naciskiem groźby kary więzienia czy nawet kary śmierci - to sytuacje, na które w żadnej mierze nie możemy się zgodzić. Wszelkie apele wydają się być dzisiaj prawie już spóźnione. Powinniśmy zatem pomyśleć o bardziej szczegółowych restrykcjach, które zmusiłyby rząd irański do zmiany tego postępowania.
komisarz. -Panie przewodniczący! Przede wszystkim Komisja z zadowoleniem przyjmuje ten nowy wspólny projekt rezolucji Parlamentu Europejskiego.
Mogę państwu powiedzieć, że wszyscy raz po raz wyrażaliśmy nasze wielkie zaniepokojenie sytuacją pod względem praw człowieka w Iranie - ja sam, całkiem niedawno podczas Zgromadzenia Ogólnego ONZ, przy okazji którego spotkałem irańskiego ministra spraw zagranicznych mocno uwypukliłem to wszystko, co dzieje się w tym kraju.
Muszę stwierdzić, że sytuacja pod względem respektowania podstawowych praw człowieka w Iranie stale pogarsza się od kilku ostatnich lat. Z tego powodu, podobnie jak co roku, poprzemy również nową rezolucję Zgromadzenia Ogólnego ONZ dotyczącą sytuacji w zakresie praw człowieka w Iranie, która zamierza przedstawić Kanada.
. Następnym punktem porządku dziennego są cztery projekty rezolucji w sprawie Pakistanu.
autor. - Panie przewodniczący! Rozpocznę od wyrażenia swojego współczucia dla ofiar straszliwego ataku bombowego w Karaczi. Nasze myśli biegną ku tym, których dotknęło to tragiczne wydarzenie.
Pakistan jest państwem, o który my w Europie powinniśmy głęboko się troszczyć. Jest to kraj o wielkich obrotach handlowych, eksporter siły roboczej, nie tylko na ten kontynent oraz bardzo ważny sojusznik w walce z terroryzmem. Dlatego niezmiernie ubolewamy nad tym, że w ciągu 60 lat swojej historii Pakistan nie stał się krajem w pełni demokratycznym, lecz z drugiej strony cieszy fakt, że nie zapanował tam system teokratyczny ani trwała dyktatura wojskowa. Po raz kolejny Pakistan otwiera swoje drzwi demokracji.
Oczekujemy na wyniki orzeczenia sądu w sprawie legalności wyborów prezydenckich. Wzywamy pana prezydenta Musharrafa do zaakceptowania wyniku głosowania, nawet jeśli będzie on dla niego niekorzystny, ale wzywam także Pakistańczyków zamieszkałych w swoim kraju i rozproszonych po całym świecie do uznania orzeczenia sądu, jeśli będzie ono korzystnie dla prezydenta. Myślę, że jest to jedyna podstawa, na jakiej możemy poczynić kolejny krok naprzód w tym kraju.
Odnośnie do wyborów styczniowych, mam nadzieję, że rząd będzie kontynuował przygotowania do nich i umożliwi pani Benazir Bhutto prowadzenie kampanii w sposób bezpieczny. Wiem, że brzmi to tak, jakbyśmy sugerowali, że rząd stał za bombardowaniem w Karaczi; nie wierzę w to, ale musimy upewnić się, że bezpieczeństwo wszystkich kandydatów będzie zagwarantowane, a rząd uczyni wszystko, co w jego mocy, aby ochronić panią Benazir Bhutto. Uważam też, że panu Sharifowi należy pozwolić na powrót do kraju i prowadzenie kampanii, jeśli sobie tego życzy, przy zagwarantowaniu jemu bezpieczeństwa.
Wojsko powinno odsunąć się na cały okres kampanii wyborczej i mam nadzieję, że do stycznia, zanim zacznie się kampania, prezydent zdejmie swój mundur i przekształci swój kraj w rząd cywilny. Jedyne na co można liczyć, jeśli chodzi o przyszłość Pakistanu i stosunki pomiędzy Europą a Pakistanem to to, że w styczniu otrzymamy demokratycznie wybrany parlament z prezydentem bez munduru, "po cywilnemu”.
autor. (SV) Dziękuję panu, panie przewodniczący. Po pierwsze, z ciężkim sercem muszę stwierdzić, że miesiąc w miesiąc tu w Parlamencie musimy decydować w sprawie różnych rezolucji, ponieważ w tak dużych częściach świata wokół nas nie przestrzega się swobód i praw obywatelskich i narusza się podstawowe prawa człowieka. Jestem zmuszona to powiedzieć, gdyż uważam za okropne, że ta sytuacja nie ma końca. Dyskutujemy na ten temat tu w Parlamencie, dyskutujemy o tym w tak wielu różnych kontekstach i dalej jest to samo.
Jeśli chodzi o Pakistan będący przedmiotem rezolucji, nad którą teraz dyskutujemy, chcę powiedzieć, że grupa GUE/NGL popiera tę rezolucję w całości. Rezolucja stawia rządowi Pakistanu szereg mocno uzasadnionych żądań. My, na świecie wokół Pakistanu, nie możemy milczeć na temat wpływu reżimu wojskowego i uprawnień decyzyjnych we wszystkich obszarach społeczeństwa. Władza musi przejść w ręce cywilnego, demokratycznego rządu. Musimy popierać wszystkie organizacje woluntarystyczne, każdego kto pracuje na rzez swobód i praw demokratycznych. Szczególnie pragnę podkreślić wagę ustępu 16 rezolucji. W tym punkcie Parlament wyraża głębokie zaniepokojenie, że duża część kobiet pakistańskich nie jest w stanie uczestniczyć w procesie budowania demokracji. Ludność Pakistanu jest uciskana przez reżim wojskowy na tle religijnym, ale nie możemy zapomnieć o represjach, na jakie narażona jest znaczna część pakistańskich kobiet. Nasza grupa pragnie mocno poprzeć rezolucję w całości. Dziękuję.
autor. - (ES) Panie przewodniczący! Ja także chcę powiedzieć, że pomimo, iż logicznie rzecz biorąc główna odpowiedzialność za rozstrzygnięcie tej sytuacji leży po stronie władz Pakistanu, nie powinniśmy zapominać, że Unia Europejska, a przede wszystkim my -kraje należące do niej - państwa członkowskie, mamy ogromny obowiązek przynajmniej niedopuszczenia do jej pogorszenia.
Rzecz w tym, co dzieje się w praktyce, co jest nie do pojęcia: z jednej strony istnieje wola rozstrzygnięcia tej sytuacji, a z drugiej strony dalszy eksport lub próby eksportu broni do Pakistanu, co jest ze sobą zupełnie sprzeczne.
Podam tylko trzy przykłady: w 2006 r. rząd Wielkiej Brytanii wydał zezwolenie na eksport 15 000 karabinów do tego regionu, włącznie z Pakistanem; Francja nadal usiłuje sprzedawać Pakistanowi pociski i radary dla samolotów bojowych, które Pakistan rzekomo buduje wspólnie z Chinami; zaś Niemcy także są odpowiedzialne za wywóz znaczących ilości amunicji, broni i innych rodzajów sprzętu wojskowego.
Uważam, że zgodnie z politykami, nad którymi dyskutujemy, pragnienie rozstrzygnięcia sytuacji w Pakistanie jest sprzecznie z dostawami sprzętu wojskowego. W związku z powyższym, sugeruję i proszę moich współpracowników o poparcie poprawki mającej na celu wstrzymanie eksportu wszelkiego rodzaju broni i sprzętu wojskowego do czasu zagwarantowania, że nie będą one używane w celu gwałcenia praw człowieka.
autor. - Panie przewodniczący! Wybuch bomby w samobójczym zamachu w Karaczi przypomniał nam o tym, jak niebezpiecznie Pakistan zbliżył się do anarchii. Perspektywa Pakistanu wyposażonego w broń jądrową, który staje się dyktaturą, w której rządzą islamscy fanatycy jest, szczerze mówiąc, przerażająca.
Nie jestem szczególnym zwolennikiem Benazir Bhutto, której kadencję jako premiera charakteryzowała szerząca się korupcja, ale ostatecznie świecki rząd o skłonnościach demokratycznych kontrolowany przez społeczeństwo obywatelskie jest zawsze bardziej preferowany niż dyktatura wojskowa, która skompromitowała się na skutek swoich powiązań z ugrupowaniami islamistów i afgańskimi talibami. Prezydent Musharraf ma być naszym sojusznikiem w walce z terroryzmem; czasem zastanawiam się, jak bardzo jest on oddany sprawie wykorzenienia terroryzmu z własnego kraju.
Miejmy nadzieję, że powrót pani Bhutto do Pakistanu ożywi działania na rzecz obrony praw człowieka. Kwestią budzącą zaniepokojenie są ciągłe represje mniejszości religijnych, w tym chrześcijan, hinduistów i muzułmanów Ahmadi. Jeśli pani Bhutto ma być potraktowana poważnie jako postępowy przywódca bardziej nowoczesnego Pakistanu, musi ona zapewnić, że Pakistan będzie respektował swoje zobowiązania międzynarodowe podjęte na mocy konwencji o prawach człowieka.
Jednakże, ponieważ Pakistan musi sprostać wielu wyzwaniom, powinniśmy uznać, że w niektórych obszarach kraj ten czyni postępy. Obserwujemy dalszy wzrost tempa rozwoju gospodarczego. Ponadto Pakistan zaangażował się w działania na rzecz budowania wzajemnego zaufania z Indiami w sporze o Dżammu i Kaszmir.
Jedynym pytaniem, które pozostaje całkowicie bez odpowiedzi jest pytanie, w jaki sposób legalnie rząd pakistański pomimo orzeczenia Sądu Najwyższego zezwalającego byłemu premierowi, Nawazowi Saharifowi, na powrót z wygnania do Pakistanu, natychmiast deportował go do Arabii Saudyjskiej. Jak, zgodnie z prawem międzynarodowym, rząd może deportować jednego ze swoich obywateli? Nawaz Sharif może jeszcze mieć istotną rolę do odegrania w odnowieniu wielopartyjnej, cywilnej polityki demokratycznej w Pakistanie.
w imieniu grupy PPE-DE. - (DE) Panie przewodniczący! Musimy przyjąć bardzo wymagające stanowisko wobec Pakistanu. Jest to bardzo duży i ważny kraj o burzliwej historii. Państwo Pakistan zostało stworzone sztucznie jako ojczyzna dla muzułmanów zamieszkałych w Indiach, dlatego ma muzułmańską tożsamość, czego nie możemy kwestionować. To była mniej więcej jego pierwotna racja bytu.
Nie znaczy to, że nie powinniśmy walczyć z islamskim ekstremizmem, a w samej rzeczy sami Pakistańczycy poświęcają wiele wysiłku na tę walkę. Pakistan był ważnym sojusznikiem w obliczu sowieckiej okupacji Afganistanu, w pertraktacjach z komunistycznymi Chinami i w kontekście długotrwałych prób władz komunistycznych zdobycia wpływów w Indiach. Był on istotnym czynnikiem strategicznym dla Zachodu.
Z drugiej strony ewidentnie widać, że Pakistan ma wewnętrzne trudności, z których musimy zdawać sobie sprawę: złożona i heterogeniczna pod względem etnicznym i religijnym struktura ludności, szerzące się ubóstwo oraz, oczywiście, potrzeba wzmocnienia demokracji i rządów prawa. Musimy udzielić temu krajowi ogromnego wsparcia w ustanowieniu wolnych wyborów i silniejszego, niezależnego sądownictwa. Musimy nakłonić dowództwo wojskowe do stopniowego przekazywania władzy politykom wyłonionym w wyborach. A przede wszystkim, jak powiedział pan poseł Charles Tannock, musimy zachęcić Pakistan do ciągłego kontynuowania procesu budowania zaufania z sąsiadującymi Indiami.
W tym zakresie są oznaki wskazujące na poprawę, a celem zrównoważonej polityki wobec Pakistanu jest ich ugruntowanie przy wyrażeniu niezbędnej krytyki, o ile zajdzie potrzeba.
w imieniu grupy ALDE. - Panie przewodniczący! Ludność Pakistanu nie potrzebuje dyktatury wojskowej, przemocy i bezprawia. W związku z powyższym, jeden z najważniejszych artykułów przedmiotowej rezolucji powinien zdecydowanie potwierdzać naszą solidarność z Pakistańczykami, którzy mają wspólne cele w postaci rządów demokratycznych i przejrzystego, odpowiedzialnego sprawowania władzy i działają z odwagą i determinacją w obliczu przemocy ze strony przestępców i terrorystów.
Dlatego właśnie kładziemy nacisk na potrzebę powrotu do demokracji i rządu cywilnego, z wolnymi, sprawiedliwymi wyborami w styczniu. Jest to jedyna droga, aby stawić czoła wyzwaniom pakistańskiego społeczeństwa.
Jednocześnie podkreślamy potrzebę demilitaryzacji pakistańskiego społeczeństwa i ubolewamy nad tym, że prezydent Musharraf nie ustąpił ze stanowiska zwierzchnika sił zbrojnych, tak jak obiecywał. Rządy prawa w Pakistanie są sprawowane w sposób niezwykle niejednolity. Czasem sprawy przyjmują pozytywny obrót, ale jednocześnie czasem wydawane są bardzo represyjne wyroki. Są one szczególnie ciężkie w przypadku mniejszości, religijnych i innych oraz kobiet. Żądamy natychmiastowej poprawy w tym zakresie.
Oczywiście, ubolewamy nad losem 140 ofiar śmiertelnych i 500 rannych w samobójczym zamachu bombowym w ubiegłym tygodniu. Obawiam się, że może to być wykorzystane jako pretekst do ograniczenia działalności politycznej, gdyż rząd ogłosił już, że partie polityczne będą mogły odbywać spotkania wyłącznie w dobrze chronionych parkach i miejscach publicznych, lecz nie organizować demonstracji w formie przemarszów. Widać, jak to można wykorzystać jako pretekst.
Wreszcie, jednym z bliższych mi powodów, dla których chcę, aby Pakistan walczył z ekstremizmem i militaryzmem oraz przywrócił zasadę państwa prawa jest wpływ tej sytuacji na ludność brytyjską pochodzenia pakistańskiego. Chodzi tu na przykład o żądania przedstawiania szczegółowej charakterystyki osoby lub obowiązek posiadania wizy do Stanów Zjednoczonych. Nie groziłoby to już dłużej osobom takim, jak moi wyborcy, gdyby Pakistan był społeczeństwem demokratycznym.
w imieniu grupy UEN. - Panie Przewodniczący! Dziś w telewizji kolejna informacja o kolejnym zamachu w Pakistanie, o kilku ofiarach śmiertelnych. To znów jest "niekończąca się opowieść”. Dlaczego się tym zajmujemy? Także w imieniu europejskich podatników. Przypomnijmy, że Unia Europejska przekazuje Pakistanowi znaczące fundusze na opiekę zdrowotną, na walkę z ubóstwem i na edukację. W związku z tym mamy prawo interesować się, co w tym kraju - po części utrzymywanym z pieniędzy naszych wyborców - się oczywiście dzieje.
Chciałbym zwrócić uwagę na aspekty, o których nie była tu mowa. Przede wszystkim na to, że w Pakistanie są prześladowane i dyskryminowane mniejszości religijne, myślę to o chrześcijanach, a także o hinduistach, o sikhach i o buddystach. Wydaje mi się, że warto ten aspekt podkreślać - on jakby trochę niknie w cieniu tych zamachów i tragicznych ofiar, ale jest on czymś stałym.
Chciałbym również podkreślić - była już o tym mowa - że występuje tam dyskryminacja kobiet. Są specjalne dekrety hudud, które temu służą. Trzeba to również napiętnować i cieszę się, że robimy to ponad podziałami.
Następnym punktem porządku dziennego jest sześć projektów rezolucji w sprawie Sudanu, a szczególnie mordowania żołnierzy - członków pokojowych sił Unii Afrykańskiej.
autor. - Panie przewodniczący! Ta Izba ciągle zajmuje się tragiczną sytuacją w Darfurze. Ostatnia rezolucja została przyjęta nie dalej jak w połowie września tego roku. Nowe wieści, że pod koniec września miał miejsce zbrodniczy atak na bazę Unii Afrykańskiej w regionie południowego Darfuru, w wyniku czego zginęło 10 członków sił pokojowych, ośmiu innych pracowników zostało ciężko rannych, a około 40 osób ewidentnie wzięto jako zakładników, w smutny sposób przypomina nam, że pomimo naszych wysiłków wiele pozostaje jeszcze do zrobienia, aby zapewnić pokój i stabilność w tym zakątku świata.
Przypomnijmy, że w ciągu trwającego cztery lata konfliktu w Darfurze zginęło co najmniej 200 000 osób, a ponad dwa miliony zostało siłą wygnanych z własnych domów. Wrześniowy atak na siły pokojowe Unii Afrykańskiej musi zmusić UE i ONZ do zapewnienia odpowiedniej liczebności i przeszkolenia sił pokojowych w Darfurze, aby zostali oni w pełni wyposażeni w odpowiednie środki i otrzymali stosowne logistyczne i inne wsparcie w celu bezpiecznego i skutecznego realizowania swoich zadań.
Jak pokazała ta sytuacja, samo wysłanie słabo wyszkolonych i źle wyposażonych członków sił cywilnych w rejony wysokiego ryzyka nie przynosi żadnego pożytku poza redukcją kosztów, lecz tylko w sensie pieniężnym, bo kosztuje to coraz więcej ludzkich istnień. Społeczność międzynarodowa musi pilnie na nowo przemyśleć tę sprawę i stworzyć nowy plan działań.
Na koniec pragnę zauważyć, że nie możemy zapomnieć o 40 osobach zaginionych, których dotychczas nie odnaleziono. Prawdopodobnie zostali wzięci jako zakładnicy. Musimy dołożyć wszelkich starań w celu ustalenia, jaki los ich spotkał i pomóc im bezpiecznie wrócić do swoich najbliższych.
autor. - (FR) Pani przewodnicząca, panie komisarzu, koledzy i koleżanki! Po stracie dziesięciu swoich ludzi podczas napadu w Haskanicie szef misji Unii Afrykańskiej w Darfurze, generał Martin Luther Agwai uderzył na alarm podkreślając fakt, że jego siły były źle wyposażone i zbyt mało liczne i dlatego można było ich pokonać w bardzo krótkim czasie. Jak dotąd sytuacja się nie zmieniła i można spodziewać się kolejnych ataków, jak ten z 29 września. Alarm, jaki podniósł generał, musi zostać wzięty pod uwagę przez społeczność międzynarodową, a szczególnie Unię Europejską, która z pewnością mogłaby zdecydowanie zaapelować do wszystkich państw członkowskich, które obiecały wsparcie w imieniu UE, o podjęcie skutecznych wspólnych działań.
Za dwa dni w Libii odbędą się ważne rozmowy pomiędzy rządem sudańskim a różnymi ugrupowaniami rebeliantów. Nadal nie jest jasne, czy Abdel el-Nur - założyciel Armii Wyzwolenia Sudanu, przebywający obecnie na emigracji we Francji - weźmie udział w tych rozmowach. A co więcej, równie niepewne jest, kto będzie reprezentował szeregi rebeliantów, gdyż ich liczba zmienia się z dnia na dzień. Jakby nie było, musimy potraktować te dyskusje priorytetowo, gdyż mogą one doprowadzić do zawieszenia broni. A zatem, ponownie zwrócimy się do Unii Europejskiej z prośbą o jak najszersze rozpowszechnienie wieści o tym, jak ważne jest to spotkanie i o tym, że Europa zamierza wesprzeć jakiekolwiek pozytywne zmiany, które mogą z niego wyniknąć, zarówno w sensie militarnym, jak też pod względem poprawy warunków pracy członków organizacji humanitarnych, którzy działają w szczególnie trudnej sytuacji.
Pragnę także przypomnieć, że rząd w Chartumie przez swoje dotychczasowe działania ponosi ogromną odpowiedzialność za dzisiejszą tragiczną sytuację - i nie tylko ponieważ poparł on milicję Janjaweed siejącą śmierć i przerażenie wśród czarnoskórych społeczności afrykańskich. Ten rząd także kategorycznie odmawiał, miesiącami, uznania obecności zachodnich sił w Sudanie. Ten rząd także uniemożliwił dziennikarzom i zagranicznym obserwatorom uzyskanie dostępu do rejonów najbardziej dotkniętych konfliktem, mimo że ich praca mogła znacznie przyczynić się do stałej mobilizacji międzynarodowej opinii publicznej. Ta mobilizacja jest niezbędna, jeśli my wszyscy w Europie mamy wziąć na swoje barki odpowiedzialność za zwalczanie tego, czego nie można nazwać inaczej, jak tylko ludobójstwo.
Istotne jest także, że nowe siły europejskie, rozmieszczone we wschodnim Czadzie i na północy Republiki Środkowej Afryki, utrudnią rebeliantom swobodne przemieszczanie się między granicami z tymi krajami i realizowanie ich polityki rekrutowania bojowników, na ochotnika lub przymusowo, spośród uchodźców i z obozów dla przesiedleńców. Przewidując tę przeszkodę w swojej działalności, niektóre uzbrojone grupy już teraz kierują swoją uwagę na inną stronę Darfuru, sąsiadujący rejon Kordofan, do którego Haskanita jest bramą. Także i tutaj wsparcie, jakie zobowiązała się zapewnić Unia Europejska, może okazać się bardzo użyteczne, choć w krótkim czasie może także okazać się całkiem nieodpowiednie.
Dlatego w ramach naszych zadań musimy nadal zawzięcie robić wszystko, co możemy, aby doprowadzić do takich warunków politycznych, w których interwencja Europy odniesie zamierzony skutek. Widzieliśmy już chyba dość przemocy i cierpienia w tym rejonie świata? Nie dość, że setki tysięcy ludzi straciło życie, ale także struktura społeczna Darfuru została całkowicie zniszczona, a zadanie jej odbudowania z dnia na dzień staje się coraz bardziej skomplikowane.
Wiem, że mamy trochę więcej czasu tego popołudnia, ale proszę nie odchodźmy całkowicie od tematu!
autor. - (DE) Pani przewodnicząca! Atak, do którego nawiązuje przedmiotowa rezolucja, był skierowanych przeciwko dyplomatycznemu rozwiązaniu sytuacji w Sudanie. Kontekst jest dość istotny, ponieważ atak nastąpił na krótko przed tym, jak Desmond Tutu miał przeprowadzić istotne rozmowy w Darfurze. Wydaje się oczywiste, że ewidentnie celem ataku było udaremnienie poszukiwań dyplomatycznego rozwiązania, tak bardzo potrzebnego w tym rejonie. Potem nastąpiły długie spekulacje co do tożsamości grupy rebeliantów odpowiedzialnych za atak, w którym zginęło dziesięciu żołnierzy pokojowych sił Armii Afrykańskiej. Wszystko wskazuje na to, że najprawdopodobniej sprawcami była prozachodnia grupa rebeliantów.
Gdy mówimy o sprawie Darfuru, nie możemy zawężać swojego pola widzenia. Musimy pamiętać, że najbardziej zróżnicowane grupy rebeliantów z Sudanu, Czadu i Republiki Środkowej Afryki działają tam ramię w ramię z lokalnymi siłami zbrojnymi po obu stronach.
Uważam to za odkrywcze, że podjęta przez Unię Europejską próba działania w sprawie konfliktu w Darfurze za pośrednictwem misji w Czadzie na dzień dzisiejszy nie przynosi żadnego skutku. Na początku rozmowy dotyczyły wysłania tam sił unijnych. Faktycznie, siły francuskie z kilkoma dodatkowymi oddziałami, zostały wysłane w ten rejon pod sztandarem UE. Jak dotąd nie byłem w stanie uzyskać żadnych prawidłowych informacji na temat tego, w jakim obszarze faktycznie te siły działają. Mimo, iż stale wmawia się nam, że te siły są tam przede wszystkim po to, by chronić uchodźców, większość uchodźców przebywa w strefie przygranicznej, czyli dokładnie tam, gdzie rząd Czadu nie życzy sobie rozmieszczenia sił UE> Być może pan komisarz może ponownie nam pomóc dostarczając pewnych informacji.
To, co w tej chwili robi Unia Europejska zdecydowanie nie jest tym, co jest potrzebne do zażegnania obecnej sytuacji. Musimy jasno stwierdzić, że powinniśmy wspierać to, czego właśnie chciał Desmond Tutu, a mianowicie dyplomatyczne rozwiązanie konfliktu.
autor. - Pani Przewodnicząca! Pani Komisarz! Sudan, ten największy pod względem powierzchni kraj w Afryce, po uzyskaniu niepodległości w roku 1956 miał być wspólnym domem dla wszystkich - dla arabskiej północy i murzyńskiego południa, dla wyznawców islamu, chrześcijan i animistów.
Trwająca już jednak od prawie 50 lat wojna domowa pochłonęła w tym kraju co najmniej 2 miliony ofiar. Ponad 4,5 miliona osób zostało zmuszonych do opuszczenia swoich domów. W Darfurze, gdzie na początku roku 2003 wybuchł konflikt, zginęło już około 200 tysięcy ludzi, a blisko 2 miliony zostały wypędzone ze swych domów. To rezultat okrutnych walk, czystek i terroru. Jest to najtragiczniejszy obecnie kryzys humanitarny na świecie, gdyż dochodzi do tego głód i brak wody.
Należy więc być wdzięcznym tym wszystkim, którzy podejmują działania pokojowe na tej udręczonej ziemi. Takie podziękowanie winniśmy skierować pod adresem Unii Afrykańskiej, która wysłała tam siedmiotysięczną misję pokojową. Ostatni atak na tę misję, który miał miejsce w Haskanita, budzi zdecydowany sprzeciw. Co najmniej 10 zabitych, około 50 zaginionych bądź uprowadzonych. Jest to ewidentne złamanie istniejących porozumień i pogwałcenie rezolucji Narodów Zjednoczonych. Składam wyrazy współczucia rodzinom tych osób.
Powinniśmy jako Unia Europejska żądać ukarania winnych i przywrócenia procesu pokojowego. Siły planowanej misji ONZ i Unii Afrykańskiej będą liczyły o około 20 tysięcy żołnierzy więcej. Muszą mieć one jednak szansę na neutralizowanie konfliktu zbrojnego i przyczynienie się do stabilizacji w tym zapalnym rogu Afryki. Żywię nadzieję, że decyzja Parlamentu Europejskiego przyznająca nagrodę Sacharowa właśnie sudańskiemu adwokatowi panu Salihowi Mahmudowi Osmanowi będzie pomocnym impulsem w przełamaniu sudańskiego dramatu.
autor. - (ES) Pani przewodnicząca! Naturalnie pragnę dołożyć swój głos do kategorycznego potępienia zabójstwa członków sił pokojowych.
Jednak jednocześnie pragnę wspomnieć o wszystkich tych obywatelach, którzy padli i nadal padają ofiarą sytuacji w Darfurze. Szczególnie chcę podkreślić brutalność niektórych napaści z wyraźnym podtekstem seksualnym, przypadki poważnego gwałcenia praw kobiet, sposób, w jaki są one wykorzystywane na różnych frontach, w tym także seksualnie.
Uważam, że wszystko to wymaga nie tylko działań i deklaracji, ale dogłębnego dochodzenia, które powinno być prowadzone nie tylko przez osoby działające na tamtym terenie, ale także przez Międzynarodowy Trybunał Karny. Dla mnie jest to jeden z fundamentalnych aspektów tej debaty.
Po drugie, pragnę także zauważyć, że powinniśmy z zadowoleniem przyjąć fakt, że obecnie mamy zezwolenie rządu Sudanu na zaakceptowanie oddziałów UNAMID, jeśli tak to można nazwać, lecz jednocześnie powinniśmy pamiętać, że przy innych okazjach rząd nie dotrzymywał tego zobowiązania, łamał tę obietnicę, dlatego musimy zachować pewien stopień ostrożności.
Naturalnie uważam, że należy dalej nalegać, lecz jednocześnie, jak powiedział pan poseł Pflüger, zapewnić, że siły, które zostaną tam wysłane, pojadą z szerokim mandatem Organizacji Narodów Zjednoczonych i nie tylko po to, by bronić interesów jednego konkretnego kraju.
Po trzecie, uważam za konieczne przypomnieć, że należy udostępnić wszelką pomoc, polityczną, finansową lub techniczną, jaka może być potrzebna do pełnienia przez misję swoich obowiązków w terenie. Nie można wysłać misji w teren bez zagwarantowania jej, że będzie w stanie wykonać zadań objętych mandatem.
Na koniec powiem coś, co ma równie istotne znaczenie. Chciałbym zauważyć - i tu niewątpliwie wykraczam poza słowa rezolucji, która ponagla rząd Sudanu, aby spełnił żądania prokuratora naczelnego Międzynarodowego Trybunału Karnego, Luisa Moreno-Ocampo, aresztowania Ahmeda Harouna, sudańskiego ministra ds. humanitarnych w celu pociągnięcia go do odpowiedzialności za wysiedlenie dwóch milionów ludzi z Darfuru, co spowoduje wszczęcie międzynarodowego procesu sądowego, który powinien się rozpocząć jakiś czas temu.
autor. - (DE) Pani przewodnicząca, panie komisarzu, panie i panowie! Fakty są znane: dnia 30 września miał miejsce atak na pokojowe siły Unii Afrykańskiej; dziesięciu żołnierzy straciło życie, ośmiu zostało ciężko rannych, a czterdziestu nadal nie odnaleziono.
W lipcu byłem w Darfurze z delegacją z naszego Parlamentu. Podczas naszej wizyty spotkaliśmy się z przedstawicielami AMIS, Misji Unii Afrykańskiej w Sudanie. Jak słyszeliśmy od niektórych z tych przedstawicieli AMIS, to była i nadal jest niewiarygodnie trudna misja. Na przykład, jeden z dowódców, generał nigeryjski, powiedział nam, że czuł się tak, jakby był księdzem a nie żołnierzem. Wszystko co mógł zrobić, to wzywać ludzi, aby powstrzymali się od czynienia zła; nie miał formalnego mandatu do działania, dlatego trudno się dziwić, że odłamy rebeliantów wykorzystały tę słabą stronę.
Zachód nie koncentruje się wystarczająco mocno na Afryce. Rozmiary tragedii w Darfurze są niewspółmierne ze stopniem, w jakim poświęcamy jej uwagę. To bardzo dobrze, że prowadzi się operacje militarne w Afryce, ale istnieje niebezpieczeństwo, że Afryka stanie się poletkiem doświadczalnym dla tego typu misji. Gdy Unia Europejska prowadzi tam swoje operacje, jej siły muszą posiadać solidny mandat, odpowiedni sprzęt i wystarczający stan liczebny. Czas trwania misji musi zależeć także od jej celów.
Pani przewodnicząca! Proszę panią oraz moich kolegów i koleżanki o wyrozumiałość. Chciałbym zgłosić w ostatniej chwili ustną poprawkę ze względu na fakt, że właśnie zostaliśmy poinformowani o aresztowaniu wybitnego obrońcy praw człowieka w Iranie. Poprawka polega na dodaniu w ustępie 15 następującego zdania: "Potępia aresztowanie i uwięzienie dnia 24 października 2007 r. obrońcy praw człowieka, dr Sohraba Razzaghiego i żąda jego natychmiastowego i bezwarunkowego uwolnienia;”
Rozmawiałem już z większością pozostałych grup politycznych i wyrażają one zgodę.
Panie i panowie! Z wielkim smutkiem przyjęliśmy wiadomość o tragicznym wydarzeniu w Finlandii, w którym śmierć poniosło osiem osób - uczniów i nauczycieli. W imieniu całej Izby, chciałbym złożyć ich rodzinom i narodowi fińskiemu wyrazy najgłębszego współczucia.
Grupy zwróciły się do mnie o wygłoszenie oświadczenia na temat Konwencji o zakazie użycia, składowania, produkcji i przekazywania min przeciwpiechotnych oraz o ich zniszczeniu (konwencja ottawska). Dziesiąta rocznica podpisania Konwencji o zakazie użycia, składowania, produkcji i przekazywania min przeciwpiechotnych oraz o ich zniszczeniu przypada już za kilka tygodni. Ten historyczny traktat został podpisany w dniu 3 i 4 grudnia 1997 r. przez122 państwa. Ofiarą min przeciwpiechotnych pada bez różnicy ludność cywilna i personel wojskowy. Ich celem są ludzie, których zabijają lub okaleczają. Wprowadzenie tego zakazu przy pomocy konwencji ottawskiej jest zwycięstwem dla ludzkości.
Konwencja jest także sukcesem połączonego międzynarodowymi więzami społeczeństwa obywatelskiego. W ramach niespotykanego jak dotąd procesu, koalicja organizacji pozarządowych oraz oddane sprawie rządy i parlamenty, działając poza zwyczajnymi forami dyplomatycznymi, doprowadziła do podpisania traktatu międzynarodowego. W dowód uznania dla tego osiągnięcia, Międzynarodowa Kampania na rzecz Zakazu Min Przeciwpiechotnych otrzymała Pokojową Nagrodę Nobla w 1997 r.
Parlament Europejski popierał kampanię na rzecz zakazu min lądowych od samego początku. Po podpisaniu konwencji ottawskiej, Parlament Europejski przy użyciu rezolucji, wysłuchań i opinii prowadził kampanię na rzecz jej skutecznego wdrożenia. Dziś jest jasne, że przeprowadzona kampania międzynarodowa była niezwykle skuteczna. Ponad trzy czwarte wszystkich państw ratyfikowało konwencję ottawską. Użycie min przeciwpiechotnych dramatycznie spadło, podobnie jak ilość państw, które produkują miny lądowe. Pomimo tych sukcesów, nadal aż 69 państw nie wprowadziło zakazu stosowania min lądowych. Stało się jasne, że cel ten nie zostanie powszechnie osiągnięty bez dodatkowego wsparcia finansowego.
Europa wniosła ważny wkład we wdrożenie konwencji ottawskiej na przestrzeni ostatnich lat. W latach 1997-2004, Unia Europejska zainwestowała ponad miliard euro w walkę przeciwko minom lądowym. Realizowana przez Komisję Europejską strategia zwalczania min zaliczana jest do najbardziej udanych elementów w procesie rozwoju europejskich stosunków zewnętrznych. Jest to nie tylko wyraz naszych zobowiązań humanitarnych, ale także opłacalna inwestycja w zrównoważony rozwój i bezpieczeństwo ludzi.
Rada Unii Europejskiej przyjmie w najbliższym czasie nowe wspólne działanie w sprawie min lądowych w ramach Wspólnej Polityki Zagranicznej i Bezpieczeństwa. Przyjmujemy z zadowoleniem zamiar prowadzenia prac na rzecz powszechnej ratyfikacji konwencji ottawskiej i organizacji owocnej konferencji przeglądowej w 2009 r.
Wyrażamy chęć bliskiej współpracy z Radą i Komisją w zakresie wdrażania przedmiotowego wspólnego działania. Mam nadzieję, że będziemy mieli niedługo okazję przedyskutować z Radą i Komisją ich indywidualne inicjatywy w dziedzinie min lądowych i kwestię ich wzajemnej koordynacji. Ostatecznym celem, który przyświeca nam wszystkim jest świat bez min lądowych; by go osiągnąć, Unia Europejska musi posiadać spójną wspólną politykę.
Rozdano ostateczną wersję projektu porządku dziennego obecnej sesji miesięcznej, sporządzoną przez Konferencję Przewodniczących na posiedzeniu w czwartek 8 listopada, zgodnie z art. 130 i 131 Regulaminu. Do przedmiotowego projektu zgłoszono następujące poprawki:
Grupa Porozumienia Liberałów i Demokratów na rzecz Europy wniosła o włączenie do porządku dziennego oświadczenia Rady i Komisji na temat wypadków morskich na Morzu Czarnym we wtorek po południu, po sprawozdaniu pana posła Leinena i stosowne wydłużenie popołudniowego posiedzenia do godz. 18.30. W rezultacie pytania do Komisji nie rozpoczęłyby się przed 18.30 i co za tym idzie, byłyby o pół godziny krótsze.
Jeżeli nikt nie chce zabrać głosu za wnioskiem lub przeciw niemu, sprawę uznaję za zamkniętą.
Grupa Zielonych/Wolne Przymierze Europejskie wnosi o włączenie do porządku dziennego oświadczenia Rady i Komisji na temat sytuacji w Gruzji i poddanie go debacie razem ze sprawozdaniem pana posła Tannocka i pana posła Obiols i Germà oraz, co za tym idzie, o przedłużenie popołudniowego posiedzenia do godz. 18.30 i skrócenie pytań do Rady o pół godziny. Grupa wnosi także o to, by zakończyć debatę zgłoszeniem wniosków w sprawie rezolucji oraz o poddanie ich pod głosowanie podczas listopadowej sesji miesięcznej w Brukseli.
(DE) Panie przewodniczący! Nie ma tu za bardzo co uzasadniać - wszyscy wiemy, co się dzieje w Gruzji i jasne jest, że powinniśmy poruszyć ten temat w ramach dyskusji o polityce sąsiedztwa. Powinno to zostać sformułowane tak, by Rada miała jasny obraz sytuacji. Następnie powinniśmy spokojnie opracować projekt rezolucji, ponieważ uważam za istotne, by Parlament Europejski stworzył jasną rezolucję na temat wydarzeń w Gruzji. Powinna ona zostać następnie przyjęta w Brukseli. Jest to prawidłowa procedura formalna i mam nadzieję, że zyska poparcie wszystkich państwa i będziemy mogli według niej prowadzić dalsze prace.
To było uzasadnienie. Kto z państwa opowiada się za wnioskiem?
(DE) Panie przewodniczący! Popieramy wniosek z jednego bardzo ważnego powodu. Rewolucja róż w Gruzji przyniosła ze sobą wiele pozytywnych elementów, w szczególności w porównaniu do reżimu Szewardnadze. Obecnie istnieje niebezpieczeństwo, że ten niezaprzeczalny sukces zostanie zaprzepaszczony, jeżeli podnoszone przez opozycję problemy pozostaną bez odpowiedzi.
Inicjatywa ze strony Parlamentu Europejskiego mogłaby pomóc prezydentowi Saakaszwilemu wrócić na właściwą drogę, to jest, rozpocząć dialog z opozycją.
Chciałbym także zwrócić się do pana, panie przewodniczący, o pozostanie w kontakcie z przewodniczącą gruzińskiego parlamentu, która jest także bardzo aktywną postacią tamtejszej sceny politycznej, i podjęcie próby przekonania jej, by także obrała drogę dialogu. Taki jest cel tej debaty, a także przedmiotowej rezolucji i dlatego z całego serca ją popieram.
(IT) Panie przewodniczący, panie i panowie! Bardzo przepraszam. Zgłaszałem się do głosu wcześniej, jednak pomimo że wstałem z miejsca i kilkukrotnie to sygnalizowałem, nie zostało mi to umożliwione. Chciałbym jedynie zrozumieć pewna kwestię. Zamierzałem, w imieniu Grupy Porozumienia Liberałów i Demokratów na rzecz Europy, wnieść o oświadczenie Rady i Komisji na temat Morza Czarnego. Nie usłyszawszy głosów za ani przeciw, nie wiem do końca, co zostało postanowione. Jak już mówiłem, miałem zamiar zabrać głos i sygnalizowałem swoją prośbę. Miałem zamiar skierować następujący wniosek do pana przewodniczącego: Rada i Komisja powinny wygłosić oświadczenie na temat katastrofy na Morzu Czarnym. Proszę jedynie o wyjaśnienie, co Parlament zadecydował w tym względzie.
Panie pośle Andria! Proszę mnie cierpliwie wysłuchać. Bardzo wyraźnie wezwałem posłów, którzy chcieliby uzasadnić wniosek o zabranie głosu. Nikt się nie zgłosił. Na sali nie było także w tym momencie żadnej z osób odpowiedzialnych za kwestie proceduralne. Rozejrzałem się bardzo uważnie, jednak nikt nie głosił się do zabrania głosu, czy to w celu uzasadnienia wniosku, czy poparcia go, a zatem Izba uznała, że nie ma potrzeby, by ktoś zabierał głos przeciwko wnioskowi, skoro nie został on uzasadniony. Siedzące tu ze mną osoby uznały, podobnie jak zgromadzenie plenarne, że w ten sposób wniosek został odrzucony i nie znajduje się już na porządku dziennym. Dlatego proszę, byśmy kontynuowali obrady zgodnie z podjętymi przed chwilą ustaleniami.
(IT) Panie przewodniczący, panie i panowie! Pozwólcie, że wytłumaczę. Wstałem z miejsca i sygnalizowałem chęć zabrania głosu, nawet ustnie, jednak pan przewodniczący pokazał mi, bym przestał. Wstawałem parę razy. Proszę o włączenie tej inicjatywy do porządku dziennego i zadbanie, by Rada i Komisja wydały oświadczenie. Tak czy inaczej, na początku posiedzenia pan przewodniczący powiedział, że złożono wniosek Grupy Porozumienia Liberałów i Demokratów na rzecz Europy.
Nie rozumiem, dlaczego debata nie może się odbyć tylko dlatego, że przypadkowo przeoczono zgłoszenie do zabrania głosu. Prosiłem o udzielenie mi głosu, nikt nie zauważył, wstałem nawet z miejsca.
Nikt ze zgromadzonych tu osób nie zauważył, stąd moje słowa. Jednakże, jeżeli uważa pan to za konieczne, z chęcią poddamy wniosek pod głosowanie.
Przewodniczący Grupy Porozumienia Liberałów i Demokratów na rzecz Europy pragnie zabrać głos.
Panie przewodniczący! Wiem, że mój kolega próbował zabrać głos, gdy pan poniósł sprawę, ale myślę, że małe wyjaśnienie byłoby pomocne Izbie: nie jest naszym celem przeprowadzenie debaty z Komisją i Radą w przedmiotowej sprawie; wiemy, jak mało czasu na pytania do Rady mamy w tym tygodniu. Jednak wystarczyłoby, gdyby Komisja wygłosiła oświadczenie, na podstawie którego następnie przeprowadzilibyśmy debatę.
(HU) W zeszłym tygodniu, już po raz trzeci, Węgierska Akademia Nauk zorganizowała Światowe Forum Naukowe we współpracy z UE, UNESCO i Międzynarodową Radą Nauki. W forum wzięli udział naukowcy i decydenci z ponad 60 krajów, w tym głowy państw, dyrektor generalny UNESCO i odpowiedzialny za ochronę środowiska w Komisji [...] (wtrącenie: Przepraszam, panie przewodniczący, ale nie mogę kontynuować w tych warunkach!).
W ślad za propozycją pana László Sólyoma, prezydenta Republiki Węgierskiej, by utworzyć światową organizację ds. ochrony środowiska, przywódcy Programu Środowiskowego Narodów Zjednoczonych (UNEP) ogłosili powstanie nowej organizacji międzynarodowej. Na forum uznano także za pożądane, by parlamenty jak największej liczby państw ustanowiły instytucję rzecznika odpowiedzialnego za przyszłe pokolenia.
Główne przesłanie Światowego Forum jest takie, że świat nauki i polityki muszą działać razem, by zatrzymać zmiany klimatyczne i zniszczenie środowiska. Jak stwierdzili uczestnicy, w Budapeszcie powstało "naukowe Davos”, innymi słowy, Budapeszt jest tym dla nauki, czym dla spraw gospodarczych jest Davos.
Kolejne wydarzenie z tej serii odbędzie się w 2009 r., kiedy to do Budapesztu przybędą ministrowie nauki, edukacji i finansów z całego świata, by wziąć udział w głównym wydarzeniu Roku Kreatywności. Chciałabym prosić Komisję i wszystkich państwa o poparcie tego wydarzenia i przyświecającej mu idei, którą jest to, że musimy chronić siebie i przyszłe pokolenia oraz środowisko naturalne i jego zrównoważony rozwój. Dziękuję za udzielenie głosu, panie przewodniczący!
Panie przewodniczący! Jednym z największych problemów związanych z polityką UE jest jej wdrażanie. Odnosi się do w szczególny sposób do dyrektyw dotyczących strategii lizbońskiej i zmian klimatycznych.
W dniu 4 stycznia 2006 r. przepisy dotyczące charakterystyki energetycznej budynków zawarte w dyrektywie 2002/91/WE powinny były zostać wdrożone we wszystkich państwach członkowskich. Pozwoliłoby to na ogromną oszczędność energii. Problem polega na tym, że tylko osiem państw notyfikowało pełną transpozycję w terminie. Oznacza to, że wszystkie pozostałe państwa nie wdrożyły przepisów, pod którymi same się podpisały: Francja, Włochy, Belgia, Luksemburg, Wielka Brytania, Hiszpania, Austria, Finlandia, Szwecja, Estonia, Łotwa, Polska, Czechy, Słowenia, Węgry, Rumunia, Grecja, Cypr i Malta.
Unia Europejska straci wiarygodność, a jej wysiłki na rzecz zmniejszenia emisji dwutlenku węgla nie będą traktowane poważnie, jeżeli przepisy unijne nie będą wdrażane na czas. Wzywam pana o zwrócenie się na piśmie do wymienionych przeze mnie przed momentem państw, by przyspieszono wdrożenie tej ważnej dyrektywy.
(RO) Bezpieczeństwo włoskich obywateli na terytorium Włoch podlega wyłącznej jurysdykcji włoskiego rządu. Rząd Rumunii nie może w żaden sposób ingerować w tę kwestię. To, co rząd rumuński może zrobić, i co już robi, to prowadzenie współpracy i dostarczanie wszelkich informacji potrzebnych do zapobieżenia popełnianiu ewentualnych przestępstw przez obywateli Rumunii.
Do tej pory, rząd Włoch nie miał żadnej strategii na rzecz poprawy sytuacji Romów na swoim terytorium. Świadczy o tym najlepiej fakt, że rząd włoski nie wystąpił z wnioskiem o fundusze unijne na integrację Romów, mimo że już od paru dobrych lat jest jasne, że problem Romów wymaga podjęcia jakichś działań.
Państwa członkowskie Unii Europejskiej mają prawo wydalić obywateli, którzy popełnili przestępstwo, jednak żadne z nich nie może mieć prawa wydalić obywateli Unii, którzy przestępcami są tylko potencjalnie, którzy nie popełnili żadnego niedozwolonego czynu.
W dyrektywie 38 z 2004 r. jasno określono tego typu sytuacje i rząd włoski działa niezgodnie z duchem europejskiej dyrektywy.
Parlament Europejski i europejscy funkcjonariusze powinni zająć stanowisko w kwestii dekretu 181 z 1 listopada 2007 r. i zwrócić się do włoskiego parlamentu, by ostateczna wersja tego aktu była zgodna z duchem dyrektywy europejskiej.
Panie Przewodniczący! Ostatnio Valéry Giscard d'Estaing, były prezydent Francji i główny architekt traktatu konstytucyjnego, odrzuconego w referendum we Francji i Holandii, stwierdził, że przyjęty w Lizbonie Traktat reformujący Unię Europejską jest jedynie zrewidowaną wersją traktatu konstytucyjnego, z którego z premedytacją usunięto odniesienia do konstytucji.
Cytuję jego słowa: "Przede wszystkim po to, żeby zapobiec groźbie jakichkolwiek referendów, unikając nazewnictwa przywodzącego na myśl konstytucję” - koniec cytatu.
Tak oto obywatele państw Unii Europejskiej dowiedzieli się, że referendum w sprawie traktatu reformującego stanowi dla Europy zagrożenie, a autorzy tego traktatu przyznają, że celowo dopuszczają się manipulacji, wprowadzając w błąd narody Europy.
Ta bulwersująca wypowiedź pokazuje, że referenda w sprawie traktatu są konieczne, ale zanim się odbędą, potrzebna jest wreszcie uczciwa debata, także na forum Parlamentu. Nasi wyborcy muszą wiedzieć, czym naprawdę jest ten dokument.
(CS) Panie i panowie! Podczas niedawnego spotkania z obywatelami Czech, dowiedziałam się, że w dalszym ciągu są osoby, które doświadczają trudności w związku z nadal niezakończoną harmonizacją ustawodawstwa państw członkowskich dotyczącego ułatwień dla osób niepełnosprawnych podróżujących poza terytorium swojego państwa. Mówiłam już w tym roku w Parlamencie o tym, że harmonizacja ustawodawstwa w ramach UE, pozwalająca osobom z różnym stopniem niepełnosprawności umysłowej i fizycznej otrzymać jednolity dokument uprawniających do ułatwień na terenie całej Unii, umożliwiłaby takim osobom realizację ich prawa do swobodnego przemieszczania się, a tym samym, pełniejszy udział w naszym społeczeństwie.
Inna kwestia poruszona przez moich rozmówców, która zasługuje na naszą uwagę, dotyczy ostatecznego terminu ogłaszania wezwań do składania wniosków o dofinansowanie projektów z Europejskiego Funduszu Społecznego. Cieszy mnie fakt, że fundusze te są skierowane do osób, które naprawdę ich potrzebują. Jednakże sporządzenie i złożenie wniosku w okresie pomiędzy ogłoszeniem wezwania a terminem wyznaczonym na zgłaszanie projektów jest, w opinii organizacji osób niepełnosprawnych, czasem nadludzkim osiągnięciem nawet dla zupełnie zdrowej osoby. Wiem, że w traktacie reformującym w większym stopniu uwzględniono interesy osób niepełnosprawnych, jednak to nie rozwiąże wszystkich problemów. Musimy się zatem zastanowić, czy powinniśmy poświęcać więcej uwagi osobom niepełnosprawnym. Gdzie przebiega granica pomiędzy sprawnością a niepełnosprawnością? Jeżeli chodzi o pomoc, kto jest jej dawcą, a kto stoi po stronie odbiorców? Każdy z nas może któregoś dnia znaleźć się po drugiej stronie tego równania.
Panie Przewodniczący! Prasa w Polsce podała, że w Madrycie na pomniku upamiętniającym ofiary zamachu terrorystycznego z 11 marca 2004 r., brakuje nazwisk dwóch Polek. Nie ma nazwisk Danuty Teresy Szpili i Aliny Marii Bryk. Ich rodziny są oburzone. Pomnik odsłonięto osiem miesięcy temu.
Podobno pominięto także nazwiska imigrantów z Maroka i Rumunii. Stąd moje pytanie do kolegów i koleżanek z Hiszpanii: czy naprawiono już ten błąd? Dlaczego nie zamieszczono na pomniku tych nazwisk? Proszę również pana przewodniczącego o zainteresowanie się i interwencję w tej sprawie.
Ahmed Dogan, przywódca antykonstytucyjnej partii tureckiej Ruch na rzecz Praw i Wolności (MRF), która jest popierana przez bułgarski rząd, ogłosił w wieczór drugiej tury wyborów lokalnych, że kupowanie głosów wyborczych to w Europie normalna praktyka. To haniebne stwierdzenie wzbudziło słuszny gniew bawarskiego ministra spraw europejskich Markusa Södera. W wywiadzie dla Die Welt Söder zażądał przeprowadzenia dochodzenia i wstrzymania wypłaty funduszy unijnych dla Bułgarii.
MRF jest politycznym spadkobiercą tureckiej organizacji terrorystycznej. Ahmed Dogan był założycielem tej organizacji, za co został skazany i osadzony w więzieniu jako terrorysta. Od samego początku, partia Ataka sprzeciwiała się istnieniu tej mafijnej struktury, której zasoby finansowe są wykorzystane do kupowania głosów wyborczych, a także wymuszania haraczu i straszliwej dyskryminacji Bułgarów w ich własnym kraju.
Wstrzymanie wypłaty funduszy unijnych będzie równoznaczne z ukaraniem narodu bułgarskiego z powodu politycznego mafiosa. Należy raczej zatrzymać samego Dogana! Skoro uznał kupowanie głosów wyborczych za normalną praktykę europejską, możecie sobie państwo wyobrazić, w jaki sposób czterej przedstawiciele Ruchu na rzecz Praw i Wolności znaleźli się w grupie liberałów tu w Parlamencie Europejskim!
Ten Parlament powinien potępić antydemokratyczne stwierdzenia Ahmeda Dogana i utworzyć komisję śledczą do zbadania ostatnich wyborów lokalnych i wyborów do Parlamentu Europejskiego, które odbyły się w maju tego roku. Dziękuję!
(CS) Panie i panowie! Ostateczna decyzja o wejściu dziewięciu państw członkowskich UE do strefy Schengen została przyjęta z entuzjazmem przez obywateli Czech. Spowoduje ona formalne zmiany w systemie bezpieczeństwa i ochronie granic państwowych, ułatwi swobodny przepływ towarów i osób, jednak przyniesie także zaskakujące komplikacje. Podczas niedawnego spotkania władz lokalnych z kraju południowoczeskiego, Bawarii i Górnej Austrii, niektórzy eksperci wspomnieli o tym, że wzdłuż dawnych granic państwowych może powstać nowa bariera w postaci tzw. strefy ochrony ścisłej Parku Narodowego Šumava. Niektóre szlaki turystyczne po stronie bawarskiej graniczą ze strefą ochrony ścisłej, a restrykcyjne przepisy ochrony środowiska nie zezwalają na to, by szlaki te przecinały terytorium Czech. Nie tak dawno wzdłuż granicy czesko-austriackiej i czesko-niemieckiej przebiegała żelazna kurtyna, odcinając dawne Niemcy Wschodnie i Czechosłowację od demokratycznego świata. Możemy dożyć sytuacji, w której mieszkańcy tych regionów będą podzieleni nie przez żelazną, ale zieloną kurtynę.
(DE) Panie przewodniczący! Najmocniej przepraszam, ale przekładając przedostatnie wystąpienie nasz, skądinąd niezwykle kompetentny tłumacz języka niemieckiego stwierdził, że pan Söder jest bułgarskim ministrem do spraw europejskich. Sądzę, że należy jednak sprostować, że w rzeczywistości jest on ministrem do spraw europejskich Bawarii, pokazuje to jednocześnie, jak ważne jest byśmy znów otrzymywali protokoły w formie pisemnej, nie jedynie nagrania audiowizualne.
Oddaję głos panu posłowi Dîncu. Czy pan poseł jest nieobecny?
Następnym punktem porządku dziennego jest sprawozdanie pana posła Pála Schmitta w imieniu Komisji Kultury i Edukacji, na temat roli sportu w edukacji.
sprawozdawca. - (HU) Pani przewodnicząca, panie komisarzu, panie i panowie! Pozwólcie państwo, że na wstępie wyrażę wdzięczność za liczne uwagi i propozycje udoskonaleń nadesłane do mojego sprawozdania. Moim celem było omówienie kwestii wzmocnienia roli wychowania fizycznego i sportu w edukacji.
Prawie jedna czwarta dzieci mieszkających w Unii Europejskiej ma nadwagę, a 50% nie podejmuje żadnej aktywności sportowej poza lekcjami wychowania fizycznego w szkole, których liczba jednocześnie systematycznie spada. W rezultacie tego niebezpiecznego procesu, w Europie rozprzestrzenia się cukrzyca, nadciśnienie krwi, choroby serca i układu nerwowego, dolegliwości kręgosłupa i naczyń krwionośnych, co w znaczący sposób zwiększy przyszłe wydatki na ochronę zdrowia w poszczególnych państwach członkowskich.
Nie możemy sobie pozwolić, by naszą odpowiedzią wobec typowego dla europejskiej młodzieży siedzącego trybu życia i braku aktywności na co dzień było zaniedbanie tak prostego i jednocześnie skutecznego instrumentu jakim są lekcje wychowania fizycznego. Uważam, że jako były olimpijczyk, obecny dyrektor sportowy i naturalnie jako poseł do PE, mam obowiązek znaleźć sposób, w jaki Unia mogłaby wnieść swój wkład w walkę z otyłością uczniów, wspieranie zdrowego, aktywnego trybu życia, budowanie zdrowia europejskiej młodzieży oraz proces wychowania poprzez sport.
Pozwólcie państwo, że pogratuluję szefom państw członkowskich ich mądrej decyzji, by nie pominąć sportu podczas ostatniego szczytu w Lizbonie i dać Unii prawo inicjatywy w obszarze sportu po przyjęciu traktatu reformującego. Komisja przygotowała liczne programy na rzecz promocji zdrowego trybu życia i w dziedzinie zdrowego żywienia, jednak brak jest koordynacji między tymi programami. Ich wdrażanie musi się odbywać przy większym udziale specjalistów sportowych, nauczycieli wychowania fizycznego i trenerów.
Należy stwierdzić, że opublikowana przez Komisję w lipcu biała księga na temat sportu i związany z nią plan działań są krokiem w odpowiednim kierunku. Liczymy także na współpracę z Komisją w kwestii promowania badań istotnych z punktu widzenia specjalistów sportowych i w gromadzeniu danych statystycznych do celów mierzenia aktywności sportowej uczniów i ich kondycji fizycznej.
Uważam, że istotne jest, byśmy przy użyciu uczenia się przez całe życie i ram stworzonych przez proces boloński mogli propagować mobilność i ustawiczne szkolenie trenerów i nauczycieli wychowania fizycznego, wzajemnie uznawać dyplomy potwierdzające ich kwalifikacje oraz wspierać coraz skuteczniejszą współpracę pomiędzy organizacjami specjalistów sportowych.
Poza sprawnością fizyczną, lekcje wychowania fizycznego w szkole wyrabiają takie istotne cechy jak wytrwałość, duch zespołowy, siła woli i poszanowanie dla fair play, z których nasi podopieczni będą mogli czerpać korzyści przez całe życie. Szkolne zaplecze sportowe i sale gimnastyczne w państwach członkowskich są często niezwykle zaniedbane, źle utrzymane i niechlujne. Kolejny problem to brak wykwalifikowanych nauczycieli, a dokładniej dezorganizacja systemu ich dalszego szkolenia zawodowego i fakt, że program nauczania wychowania fizycznego jest przestarzały.
Niestety, wychowanie fizyczne w szkole straciło na znaczeniu, pomimo że stanowi podstawę zarówno fizycznego, jak i psychicznego rozwoju. Delikatne i zdecydowane ruchy, które można wykształcić przez sport, popularne gry zespołowe, czy inne czynności ruchowe, są również kluczowe przy nauce pisania i czytania. To nie przypadek, że dzieci z dysleksją i dysgrafią są także poddawane terapii ruchem.
Zajęcia wychowania fizycznego są jedynym przedmiotem w programie szkolnym, który koncentruje się nie tylko na rozwoju umysłowym, ale także rozwoju fizycznym, rozwoju kultury czynnej i higieny. Nauczyciele i rodzice muszą wspólnie uczyć i zachęcać dzieci, by prowadziły zdrowy tryb życia i regularnie wykonywały ćwiczenia fizyczne, a także zwracać ich uwagę na szkodliwe pod względem fizycznym i psychicznym działanie niedozwolonych leków zwiększających wydajność, alkoholu i innych używek.
W celu polepszenia stanu zdrowia i kondycji fizycznej dzieci w wieku szkolnym, zalecamy uczynienie wychowania fizycznego przedmiotem obowiązkowym w szkołach podstawowych i średnich oraz umożliwienie dzieciom aktywności fizycznej przynajmniej trzy razy w tygodniu w ramach programu nauczania. Sport odgrywa istotną rolę w propagowaniu integracji społecznej i wzmacnianiu spójności społecznej, jako że jest on ważnym instrumentem socjalizacji i dialogu międzykulturowego.
Kwestii równości płci nadano w sprawozdaniu dużą rolę. Uważam ponadto, że osoby żyjące z niepełnosprawnością powinny także uczestniczyć w zwykłych lekcjach wychowania fizycznego w szkole, które powinny być dostosowane do ich potrzeb i coraz bardziej zintegrowane. Wspominam także w swoim sprawozdaniu, że wychowanie fizyczne i zorganizowane zajęcia sportowe w szkole odgrywają ważna rolę, nie tylko w sensie fizycznym, ale i psychicznym, w zdrowym rozwoju dzieci i jednocześnie w procesie ich socjalizacji. W sprawozdaniu zalecam, by regiony pozostające w tym obszarze w tyle miały możliwość ubiegania się o dotacje z Funduszu Spójności na inwestycje sportowe.
Kończąc, chciałbym podziękować Komisji Praw Kobiet i Równouprawnienia oraz Komisji Zatrudnienia i Spraw Socjalnych za ich cenny wkład w to sprawozdanie. Panie i panowie! Uprzejmie proszę o poparcie mojego sprawozdania. Dziękuję za uwagę.
(DE) Pani przewodnicząca! Prosiłem o udzielenie głosu zanim ogłoszono sprawozdanie. Przewodniczący prowadzący obrady przed panią wezwał do zabrania głosu dużą liczbę posłów - w ramach procedury zgłoszeń z ław poselskich - którzy nie byli nawet obecni na sali. Został za to upomniany przez żywe wcielenie regulaminu, pana posła Corbetta.
Próbowałem zabrać głos kilkanaście razy, złożyłem także wniosek, mimo to zostałem zignorowany. Uważam, że to, co właśnie zrobił przewodniczący prowadzący obrady przed panią jest sprzeczne z zasadami tej Izby i niegodne tego Parlamentu.
Panie pośle Martin! Było stanowczo za wiele wystąpień jednominutowych. Normalnie część ta trwa pół godziny. Znacznie jednak przekroczyły ten czas, tak więc przykro mi.
komisarz. - Pani przewodnicząca, przede wszystkim gratuluję panu posłowi Schmittowi i całej komisji za sprawozdanie z własnej inicjatywy. To sprawozdanie jest aktualne i bardzo inspirujące. Wykorzystaliśmy je przy sporządzaniu naszej białej księgi, gdyż uważam je za istotne dla wspólnej strategii na rzecz sportu w Europie i jestem zadowolony, że między białą księgą przyjętą w lipcu i przedmiotowym sprawozdaniem istnieje dużo konkretnych zbieżności.
Ogólnie rzecz biorąc, i w sprawozdaniu i w naszej białej księdze stwierdzono, że ogólny kierunek, w którym zmierza wychowanie fizyczne nie do końca odpowiada obecnym potrzebom społecznym. Przedmiot ten jest coraz bardziej spychany na margines w szkolnych programach nauczania i stąd potrzeba poprawy sytuacji.
Chciałbym wspomnieć o paru kwestiach, czy obszarach poruszonych w sprawozdaniu i białej księdze. W obu dokumentach zaleca się wzmocnioną współpracę pomiędzy sektorami zdrowia, edukacji i sportu w celu opracowania i wdrożenia strategii na rzecz zmniejszenia takich zagrożeń zdrowotnych jak nadwaga.
Jeżeli chodzi o czas przeznaczony na wychowanie fizyczne, opracujemy na ten temat zestaw wytycznych dotyczących aktywności ruchowej. Prace nad wytycznymi powinniśmy wraz z państwami członkowskimi zakończyć do końca następnego roku, to jest 2008. Rozpatrujemy także wprowadzenie europejskiego oznaczenia, które byłoby przyznawany szkołom, które są aktywnie zaangażowane we wspieranie i propagowanie zajęć fizycznych w środowisku szkolnym.
W kwestii badań, w białej księdze zaproponowaliśmy wykorzystanie siódmego programu ramowego do wsparcia multidyscyplinarnych badań w tej dziedzinie, głównie w zakresie wpływu trybu życia na zdrowie. Zaleciliśmy także, by rola sportu w zakresie społecznego włączenia, integracji społecznej i równych szans była uwzględniana w programowaniu funduszy strukturalnych.
W kwestii inwestycji, jeżeli chodzi o sport najwyższej klasy, opracowujemy ekspertyzę na temat szkolenia najlepszych młodych sportowców w Europie. Dzięki temu powinniśmy być w stanie zidentyfikować odpowiednie narzędzia służące rozwojowi szkolenia i edukacji młodych sportowców, a także zapewnieniu lepszej jakości i jakości w ogóle.
W międzyczasie wspieramy sport i aktywność fizyczną poprzez program "Uczenie się przez całe życie”, program "Młodzież w działaniu” i program "Europa dla obywateli”. Podkreślę tutaj, że wychowanie fizyczne i sport zostały włączone do priorytetów ogólnego wezwania do składania wniosków na rok 2008, 2009 i 2010 w ramach programu "Uczenie się przez całe życie”, co otworzy nowe możliwości finansowania tej dziedziny edukacji.
Konkludując, czekamy z niecierpliwością, jak wspomniał pan poseł Schmitt, na ratyfikację i wejście w życie traktatu reformującego, ponieważ stworzy to nowe możliwości. Dzięki naszemu doświadczeniu, wynikającemu z planu działania im. Pierre'a de Coubertina i sprawozdaniu pana posła Schmitta będziemy mogli lepiej ukształtować te możliwości, by wspierać wysiłki państw członkowskich na rzecz propagowania roli sportu w edukacji w najbliższych latach. Raz jeszcze dziękuję za pański wkład, panie pośle.
sprawozdawczyni komisji opiniodawczej Komisji Praw Kobiet i Równouprawnienia. - (DE) Pani przewodnicząca, panie komisarzu! W sporcie - i mówimy tu o sprawiedliwości - nie można czynić rozróżnień ze względu na płeć; kobiety muszą być traktowane tak samo jak mężczyźni. Musi się to zaczynać w okresie szkoły, na lekcjach wychowania fizycznego, i rozciągać się aż do wysokowydajnościowego treningu w sporcie najwyższej klasy, dlatego że tutaj w stanowczo za małym stopniu uwzględnia się kobiece cechy i kobiece wymagania biologiczne. Należy poświęcić tym kwestiom więcej uwagi.
W sporcie najwyższej klasy odnosi się do też do opinii publicznej i zainteresowania mediów, co ma wpływ na finansowanie. Kobiety są w dużo gorszym położeniu niż mężczyźni w sporcie najwyższej klasy i nadszedł już czas sprawić, by zasada fair miała zastosowanie do wszystkich, także w tym zakresie.
Musimy także sprawić, by dziewczynki z różnych grup kulturowych były bardziej włączane w szkolne zajęcia sportowe, musimy się starać, by w zajęciach takich brali udział wszyscy, bez względu na różnice religijne i kulturowe.
w imieniu grupy PPE-DE. - (EL) Pani przewodnicząca, panie komisarzu, panie i panowie! Pozwólcie, że pogratuluję naszemu koledze, panu posłowi Schmittowi, który wykorzystał swoje doświadczenie do napisania tego sprawozdania. Pragnę podkreślić, że sport i uczestnictwo dzieci w zajęciach sportowych są dzisiaj niezwykle potrzebne w obliczu zmian, które zaszły w naszym codziennym życiu.
W dzisiejszych czasach dzieci spędzają dużą ilość czasu przed telewizorem, konsolą gier wideo i komputerem. O ich diecie można powiedzieć wszystko, tylko nie to, że jest zdrowa. Otyłość u dzieci stała się narastającym problemem, który nieuchronnie prowadzi do poważnych zagrożeń zdrowotnych. Sport jest dla dzieci jedynym sposobem wyćwiczenia i wykształcenia nowych umiejętności grupowych; pełni także funkcję rekreacyjną i uczy pracy zespołowej. Ćwiczenia fizyczne, z którymi łączy się uprawianie sportu mają korzystny wpływ na zdrowie fizyczne młodych ludzi. Panie komisarzu, dzieci nie jedzą więcej tylko są mniej aktywne i mniej ćwiczą. Siedzący tryb życia i otyłość często wywołują wysokie ciśnienie krwi i cukrzycę, które stopniowo dotykają coraz większą część populacji UE.
Następny punkt to sprawozdanie pani poseł Romany Jordan Cizelj w imieniu Komisji Przemysłu, Badań Naukowych i Energii w sprawie wniosku dotyczącego decyzji Rady ustanawiającej statut Agencji Dostaw Euratomu - C6-0131/2007 -.
wiceprzewodniczący Komisji. - Pani przewodnicząca! Chciałbym zacząć od gratulacji dla autorki sprawozdania.
Energia jądrowa jest ważnym elementem europejskiej polityki dywersyfikacji źródeł energii i jesteśmy dzisiaj świadkami odrodzenia zainteresowania tego typu energią, zarówno na szczeblu europejskim, jak i międzynarodowym.
Podczas 45 lat swojego istnienia, Agencja Dostaw Euratomu pomagała zapewnić dostawy paliw jądrowych na rzecz użytkowników we Wspólnocie.
Agencja Dostaw to organ ustanowiony na mocy traktatu Euratom, co oznacza, że wywodzi się bezpośrednio z aktu prawa pierwotnego. Jego celem jest zapewnienie długoterminowego bezpieczeństwa zaopatrzenia poprzez rozsądną dywersyfikację źródeł dostaw paliw jądrowych. Jednakowy dostęp do źródeł dostaw jest ważnym elementem traktatu Euratom, a Agencja Dostaw jest jego gwarantem.
Dzisiaj Agencja funkcjonuje w oparciu o statut z 1958 r., kiedy to Wspólnota składała się z sześciu państw członkowskich. Rozszerzenie Unii Europejskiej rodzi potrzebę modernizacji przedmiotowego statutu. Taki jest cel naszego wniosku; jest to także powód, dla którego nie można uznawać Agencji Dostaw za nowy organ w znaczeniu porozumienia międzyinstytucjonalnego Parlamentu Europejskiego i Komisji Europejskiej.
Parlament Europejski od dawna postulował o dokonanie przeglądu roli Agencji i pełne wykorzystanie uprawnień zawartych w traktacie Euratom. W szczególności wymieniłbym tu sprawozdanie Maldeikisa stworzone w 50. rocznicę podpisania traktatu Euratom, które ta Izba przyjęła w tym roku. Mogę z przyjemnością powiedzieć, że Komisja przyjmuje z zadowoleniem większość z zaproponowanych poprawek. Podzielam pogląd pani poseł, że należy wzmocnić rolę komitetu doradczego. Zgadzam się także, że powinien on mieć większy wkład w przygotowanie analiz rynku Agencji.
Podsumowując, z zadowoleniem przyjmuję poparcie Parlamentu Europejskiego dla wzmocnienia roli Agencji Dostaw Euratomu. Z niecierpliwością oczekuję dyskusji.
sprawozdawczyni - (SL) Rola energii jądrowej staje się coraz bardziej widoczna, nie tylko w Europie, ale na całym świecie. Pewność dostaw, konkurencja na rynku energetycznym i minimalizowanie oddziaływania produkcji i użycia energii na środowisko stanowią podstawę polityki energetycznej Unii Europejskiej. Jednocześnie zrównoważony rozwój energii wywiera także pozytywny wpływ na rozwój technologii, wzrost gospodarczy i zatrudnienie. Wszystko to wskazuje na osiągnięcie celów strategii lizbońskiej.
Zrównoważona struktura produkcji energii elektrycznej pod względem rodzajów paliw jest jednym z warunków zrównoważonego rozwoju, walki z globalnym ociepleniem i zmianami klimatycznymi, zmniejszenia zależności od importu i zapewnienia bezpieczeństwa dostaw energii. Energia jądrowa jest elementem tej struktury w Unii Europejskiej. Musimy zatem zapewnić sobie bezpieczne i pewne dostawy materiałów jądrowych oraz konkurencyjne, prawidłowo funkcjonujące rynki energetyczne, na których będziemy mogli polegać.
W tym właśnie celu została utworzona Agencja Dostaw Euratomu. Jej rola musi być dalej wzmacniana w świetle zmieniających się warunków na światowych rynkach energii. Oczywiście zgadzam się także z Komisją, że w związku z rozszerzeniem Unii Europejskiej do 27 państw członkowskich i przyjętym rozporządzeniem finansowym Agencji, należy stworzyć nowy, zmodernizowany i ulepszony statut Agencji Dostaw Euratomu.
W moim sprawozdaniu podkreśliłam także rosnącą rolę Agencji. Potrzebujemy silnego organu, który poza swoja podstawową funkcją monitorowania podaży i popytu na materiał i usługi jądrowe, będzie również regularnie przeprowadzał i publikował badania ryzyka oraz długoterminowych tendencji cenowych na rynku materiałów jądrowych. Organ taki musiałby sprawować kontrolę nad zawieraniem kontraktów długoterminowych na dostawę paliw jądrowych oraz stworzyć ramy dla inwestycji, etc.
By wszystkie te zadania zostały z powodzeniem zrealizowane, zaproponowałam wzmocnienie roli komitetu doradczego, który postrzegam głównie jako ciało eksperckie. Ze względu na różnorodność wiedzy fachowej swoich członków, komitet jest w stanie w wyjątkowy sposób wesprzeć Agencję w realizacji zadań powierzonych jej na mocy traktatu Euratom. Dlatego też uważam, że należy zwiększyć liczbę członków komitetu doradczego, głównie pod względem ekspertów. Uważam, że państwa członkowskie, które prowadzą działania w ramach cyklu paliwa jądrowego, a także ponoszą największe wkłady finansowe mają prawo do wyznaczenia dodatkowego członka komitetu doradczego.
Aby zapewnić pracom komitetu spójność i stworzyć możliwości nabycia zaawansowanej wiedzy fachowej jego członkom, proponuję utworzenie biura, czy też ciała, dyrektorów zarządzających, w którego skład wejdzie przewodniczący, dwóch wiceprzewodniczących i dwóch doradców. Spójność może zostać osiągnięta jedynie przy pomocy prostej struktury i jasnego wytyczenia roli dyrektorów zarządzających wchodzących w skład komitetu doradczego, którzy są ogniwem pośredniczącym pomiędzy komitetem a dyrektorem generalnym Agencji. Ich zadaniem jest koordynowanie działań komitetu doradczego, w szczególności tych, które odnoszą się do przygotowywania, oceny i weryfikacji jego sprawozdań oraz poszerzania fachowej wiedzy. Bez inwestowania w wiedzę i zasoby ludzkie, trudno będzie osiągnąć wytyczone cele w zakresie konkurencyjności i postępu technologicznego Europy.
Chciałabym również podkreślić potrzebę przejrzystości, co w dużym stopniu odnosi się do rocznego sprawozdania z działalności Agencji. Uważam, że Parlament Europejski powinien być także informowany o każdej większej inicjatywie podejmowanej przez Agencję. Należy jaśniej określić rolę Parlamentu w procesie ustanawiania budżetu Agencji.
Roczne sprawozdanie z działalności Agencji, wyniki badań i inne istotne teksty powinny być przekazywane nie tylko Parlamentowi Europejskiemu, ale także Radzie, Trybunałowi Obrachunkowemu i państwom członkowskim. Jedynym sposobem poprawy funkcjonowania Agencji jest dobry przepływ informacji i ustanowienie dobrych praktyk.
Sposób finansowania Agencji, który do tej pory był raczej skomplikowany i niejasny ze względu na specyfikę Agencji, może również przyczynić się do poprawy przejrzystości. Chciałabym, by sposób finansowania Agencji został uproszczony i uważam, że Agencja powinna funkcjonować na takich samych zasadach, jaki inne agencje europejskie. Energia jądrowa jest składnikiem struktury produkcji energii elektrycznej i uważam, że powinna podlegać tym samym warunkom, co inne źródła energii.
Aby sytuacja stała się prostsza, bardziej przejrzysta i zgodna z przepisami traktatu Euratom, proponuję, by Agencja Dostaw miała swój własny budżet, odrębny od budżetu jednostek organizacyjnych Komisji, w którym wydatki administracyjne byłby jasno oddzielone od wydatków na realizację zadań Agencji. Pozwoliłoby to Parlamentowi Europejskiemu, w ramach jego uprawnień budżetowych, objąć kontrolę nad budżetem Agencji, wprowadzając jednocześnie więcej przejrzystości i demokracji w Europie.
Czy zgadzamy się z tym, czy nie, wzrost znaczenia energii jądrowej jest dzisiaj faktem. Z pewnością zależy nam na bezpieczeństwie dostaw i dobrze funkcjonujących rynkach, a to można osiągnąć tylko przy pomocy długoterminowej wizji i silnego organu, dysponującemu dostatecznymi uprawnieniami i podlegającemu demokratycznej kontroli. Cele te przyświecają nowemu statutowi Agencji Dostaw Euratomu.
Wreszcie, chciałabym podziękować Komisji za współpracę i udzielenie odpowiedzi na dość trudne pytania na temat statutu. Chciałabym także podziękować członkom Komisji Przemysłu, Badań Naukowych i Energii za ich konstruktywną współpracę przy tworzeniu i przyjęciu tego sprawozdania. Chciałbym również prosić państwa o poparcie go podczas głosowania na sesji plenarnej i z przyjemnością wysłucham uwag pań i panów posłów.
w imieniu grupy PPE-DE. - Pani przewodnicząca! Przede wszystkim dołączam się do gratulacji pod adresem autorki sprawozdania, pani poseł Jordan Cizelj. Włożyła dużo pracy we wprowadzenie wielu poważnych i rozsądnych poprawek do przedmiotowego wniosku.
Muszę powiedzieć, że mam szczerą nadzieję, że Komisja je uwzględni. Zdaje sobie sprawę, że nasza rola ogranicza się tu tylko do wydania opinii. Z zadowoleniem przyjmuję nacisk, jaki położono w sprawozdaniu na otwartość - otwartość w odniesieniu do funkcjonowania Agencji - oraz podkreślenie roli, jaką ten Parlament powinien odgrywać w pracach Agencji.
Podobnie popieram poprawki zgłoszone przez Komisję Budżetową, która realizuje powierzone nam uprawnienia w ramach władzy budżetowej.
Przyjmuję również z zadowoleniem przedstawione przez panią poseł Jordan Cizelj propozycje dotyczące wyjaśnienia roli Agencji, w szczególności roli jej komitetu. Choć osobiście nie jestem raczej zbyt wielkim zwolennikiem wzrostu liczebności jego członków, to uważam, że więcej otwartości i konkretów jeżeli chodzi o rolę komitetu jest jak najbardziej wskazane.
Jednocześnie muszę jednak wyrazić swoje rozczarowanie w związku z paroma nieudanymi poprawkami, szczególnie poprawką 39, która, w mojej opinii, raczej przekornie - a być może celowo - jest zupełnie sprzeczna z celem i rolą Agencji oraz całego traktatu Euratom. Cóż zrobić. Może nie jest to aż tak zaskakujące, zważywszy, że pochodzi od grupy Verts/ALE.
Na koniec jednak chciałbym wyrazić zadowolenie z odrodzenia energii jądrowej - jak powiedział pan komisarz - zarówno na szczeblu europejskim, jak i międzynarodowym - ze względu na kluczową rolę, jaką ma ona do odegrania w zakresie walki ze zmianami klimatycznymi.
w imieniu grupy PSE - (BG) Szanowni państwo! W imieniu Grupy Socjalistycznej, chciałbym wyrazić uznanie dla sprawozdawczyni, pani poseł Cizelj za jej skrupulatność i dobrą współpracę z Komisją Przemysłu, Badań Naukowych i Energii w trakcie tworzenia przedmiotowego sprawozdania.
Uważam, że przyjęcie nowego statutu Agencji Dostaw Euratomu powinno odzwierciedlać nie tylko nową liczbę państw członkowskich, ale także nowoczesne zasady finansowe. Przede wszystkim statut powinien stanowić podstawę do wzmocnienia roli Agencji i zapewnienia regularnych dostaw odbywających się na najbardziej korzystnych warunkach dostarczania surowców i materiału jądrowego.
W związku z tym, popieram propozycję wzmocnienia analitycznych funkcji Agencji w zakresie rozwoju rynku materiałów jądrowych i prowadzenia regularnych badań, w tym analiz ryzyka rynkowego. Prestiż Agencji i fachowość jej pracy wzrośnie dzięki zaproponowanemu szczegółowemu określeniu i rozwinięciu roli komitetu doradczego Agencji. Szczególną uwagę należy poświęcić propozycjom propagowania przejrzystości działań Agencji.
Stosowanie dyrektywy 2004/38/WE w sprawie prawa obywateli Unii do swobodnego przemieszczania się i pobytu na terytorium Państw Członkowskich zmieniająca rozporządzenie (debata)
Kolejną kwestią jest oświadczenie w sprawie stosowania dyrektywy 2004/38/WE w sprawie prawa obywateli Unii i członków ich rodzin do swobodnego przemieszczania się i pobytu na terytorium państw członkowskich.
wiceprzewodniczący Komisji. - Panie przewodniczący! Bardzo uważnie śledziliśmy rozwój sytuacji we Włoszech. Martwi nas rosnąca przemoc na ulicach i chcielibyśmy przede wszystkim wyrazić nasze współczucie dla rodzin osób, które padły ofiarą działalności przestępczej.
Z zadowoleniem przyjmujemy środki mające na celu podjęcie współpracy dwustronnej, przedstawione w ubiegłym tygodniu przez premierów Włoch i Rumunii. Zapewniamy, że prawa Rumunów są przestrzegane, tak jak powinny być przestrzegane prawa wszystkich obywateli.
Na mocy przepisów przejściowych dotyczących zakończenia procesu otwarcia rynków pracy obywatele Rumunii w niektórych państwach członkowskich muszą ubiegać się o pozwolenie na pracę. Zapewnimy, by państwa członkowskie przestrzegały zasady niedyskryminacji w ustawodawstwie krajowym i praktyce administracyjnej.
Dyrektywa 2004/38/WE o swobodnym przemieszczaniu się osób pozwala na wydalenie obywatela europejskiego, w przypadku gdy dana osoba stanowi rzeczywiste, aktualne i dostatecznie poważne zagrożenie dla jednego z podstawowych interesów społecznych. Decyzje takie należy podejmować indywidualnie dla każdego przypadku i przy pełnym poszanowaniu gwarancji materialnych i formalnych. W przypadku natychmiastowego wydalenia działanie w trybie pilnym musi zostać należycie uzasadnione. Zgodnie z dyrektywą przyjmujące państwo członkowskie może wydalić obywatela europejskiego również wtedy, gdy ten przestał spełniać warunki, na mocy których otrzymał prawo pobytu. Nieaktywni zawodowo obywatele Unii mogą zostać wydaleni, jeżeli staną się nieuzasadnionym obciążeniem dla systemu pomocy społecznej danego państwa; innymi słowy, jeżeli nie będą dysponowali legalnie uzyskanymi środkami finansowanymi, zapewniającymi odpowiednie warunki codziennego życia. W takim przypadku wydalenie należy poprzeć obiektywnymi przesłankami. W przedmiotowej sytuacji nie można nałożyć zakazu ponownego wjazdu.
Wydalenie obywatela europejskiego jest środkiem ostatecznym. Stanowi ograniczenie podstawowych wolności Traktatu. Środki takie należy podejmować w celu utrzymania właściwej równowagi pomiędzy prawem do swobodnego przemieszczania się a obowiązkiem każdego państwa członkowskiego do działania w interesie uczciwych obywateli w sytuacji, gdy warunki prawne pobytu nie są spełnione.
Władze włoskie oficjalnie powiadomiły Komisję o treści dekretu 7 listopada 2007 roku. Włoski parlament musi przyjąć dekret w ciągu 60 dni. Jak państwo wiedzą, włoski parlament ma prawo zmienić treść dekretu. Stanowisko Komisji dotyczące ustawodawstwa włoskiego transponującego dyrektywę 2004/38/WE będzie oczywiście zależało od ostatecznej wersji dekretu opracowanej przez włoski parlament. Dekret natychmiast wszedł w życie, jednak postanowienia dyrektywy są wystarczająco precyzyjne, by mogły być bezpośrednio stosowane przez sądy krajowe. Oznacza to, że jeżeli obywatel Unii uważa, że zastosowane przeciw niemu wydalenie jest sprzeczne z prawami określonymi w dyrektywie, może on zaskarżyć tę decyzję w sądzie krajowym. W razie wątpliwości odnośnie do stosowania prawa europejskiego, jak państwo doskonale wiedzą, sądy krajowe są zobowiązane przekazać sprawę Europejskiemu Trybunałowi Sprawiedliwości. Będziemy nadal kontrolowali sytuację, w oczekiwaniu na rezultaty prac nad dekretem we włoskim parlamencie.
Martwią nas również rasistowskie i ksenofobiczne demonstracje, które towarzyszyły wprowadzeniu dekretu we Włoszech. Romowie są największą mniejszością w Europie. Społeczności romskie w całej Europie żyją w trudnych warunkach. Romowie od dawna są prześladowani. Przedmiotowa sytuacja prowadzi do cierpienia ludzkiego i napięć społecznych. Integracja wymaga wysiłków ze strony wszystkich zainteresowanych, również samych Romów. Należy zapewnić ludziom, w szczególności dzieciom i kobietom, szczególną ochronę.
Przestępcy każdej narodowości bardzo często wykorzystują szczególnie narażone grupy, takie jak dzieci. Dzieci romskie spotykają się z podwójną dyskryminacją. Po pierwsze, są ofiarami stereotypów i uprzedzeń. Mogą również zostać pogwałcone ich podstawowe prawa, nawet przez członków ich społeczności. Zbyt często widzimy zaniedbane romskie dzieci wałęsające się po ulicach lub żyjące w biedzie - sytuacja ta jest często na porządku dziennym we współczesnych europejskich dzielnicach nędzy. Dzieci mogą zostać wciągnięte w przestępczy świat lub zmuszone do żebrana. Dzieci romskie w wieku szkolnym zazwyczaj wcześnie kończą edukację, nie uzyskawszy kwalifikacji potrzebnych w przyszłości lub też umiejętności niezbędnych do zadbania o siebie i rodzinę.
Jeżeli myśląc o ochronie podstawowych praw, widzimy jedynie grupę, ryzykujemy pominięcie ochrony poszczególnych osób tworzących tę grupę oraz tracimy szansę na przełamanie kręgu bezprawia i strachu.
Jesteśmy gotowi, by towarzyszyć Włochom i Rumunii w jak najlepszym wykorzystaniu wszystkich możliwości już dostępnych w ramach prawodawstwa i funduszy europejskich. Należy również podkreślić, że społeczności romskie mieszkają w wielu państwach członkowskich, takich jak Francja, Irlandia, Hiszpania, Słowacja, Republika Czeska czy Węgry. W przedmiotowych państwach członkowskich integracja społeczności romskich może być dalej ulepszana, szczególnie poprzez fundusze strukturalne, które mogą okazać się bardzo przydatne.
Fundusze europejskie, przeznaczone specjalnie na potrzeby społeczności romskich, są już dostępne w takich obszarach jak integracja społeczna, zwalczanie dyskryminacji, rozwój regionalny czy edukacja. W poprzednim okresie programowania na projekty związane z Romami wydano w ramach funduszy strukturalnych ponad 275 milionów euro. Dodatkowe 60 milionów euro przeznaczono dla Rumunii i Bułgarii w latach 2004-2006 w postaci instrumentów przedakcesyjnych. Finansowanie projektów związanych z Romami zostanie uwzględnione również w okresie programowania funduszy strukturalnych na lata 2007-2013. Europejska dyrektywa dotycząca równości rasowej (200/43/WE), dotycząca Romów, zapewnia ochronę przed dyskryminacją w zakresie zatrudnienia, edukacji, ubezpieczeń społecznych, ochrony zdrowia, towarów i usług oraz mieszkalnictwa. Cały czas czuwamy, by przedmiotowe prawodawstwo było wdrażane w całej UE.
Wreszcie, Komisja nie będzie tolerowała żadnych form dyskryminacji czy nietolerancji swoich obywateli i równie zdecydowanie będzie wspierała państwa członkowskie, które zgodnie z prawem chronią swoich obywateli przed przestępczością, bez względu na fakt, czy są to obywatele danego kraju czy Unii w ogóle. W końcu wolność, sprawiedliwość i bezpieczeństwo idą w parze.
w imieniu grupy PPE-DE. - (IT) Panie przewodniczący, panie i panowie! Chciałbym pogratulować Franco Frattiniemu obszernego sprawozdania oraz wniosków, pomysłów, treści i wartości, których bronił w swym przemówieniu. Ponowne zjednoczenie Europy doprowadziło oczywiście do coraz częstszego przemieszczania się obywateli na terytorium Unii, co w niektórych przypadkach przeobraziło się w prawdziwe zjawisko migracji. Tak stało się w przypadku Włoch, gdzie dziś mieszka około 0,5 miliona obywateli rumuńskich.
UE starała się, w ramach dyrektywy 2004/38/WE, zagwarantować zarówno poszanowanie praw obywateli Wspólnoty, którzy emigrują z jednego państwa do drugiego, jak również prawa państw członkowskich do wydalenia obywateli UE, którzy nie przestrzegają pewnych zasad: mam na myśli zdolność utrzymania się oraz stwarzanie zagrożenia dla porządku oraz bezpieczeństwa publicznego. Niestety we Włoszech wdrażanie dyrektywy UE odbywało się na zbyt małą skalę i zbyt późno. Skutek? Niemożność wydalenia wielu obywateli, którzy, gdyby zostali deportowani, zapewne nie popełniliby przestępstw we Włoszech.
Niestety, przestępstwa, które wstrząsnęły opinią publiczną, zostały popełnione przez osoby z europejskim paszportem. Reakcją na nie okazały się niedopuszczalne akty przemocy o podłożu ksenofobicznym. Przemoc i morderstwa popełniane we Włoszech należy stanowczo potępić i wyrazić solidarność z rodzinami ofiar. Przejawy przemocy oraz ksenofobii należy wprawdzie tępić, choć niestety w przypadku niestosowania zasad i niewdrażania prawa obywatele ryzykują wymierzanie sprawiedliwości samemu, co jest również niedopuszczalne.
Państwa członkowskie, jak również władze lokalne, mają jasno sprecyzowane obowiązki w tym zakresie. W Rzymie, pomimo licznych sprawozdań, nie podjęto niestety żadnych działań w odpowiedzi na określone zjawiska społeczne, takie jak powstanie dzielnic nędzy zamieszkiwanych przez obywateli romskich. W takiej sytuacji należy szybko reagować. Czasami spóźniona reakcja na nic się nie zda przy rozwiązywaniu problemów, które już stały się poważne. Nie popieramy masowych wydaleń. Każdy obywatel, które popełnia przestępstwo, osobiście za siebie odpowiada. Nie jest to kwestia narodowości czy przynależności do określonej grupy etnicznej. Dalsza współpraca pomiędzy Rumunią i Włochami oczywiście bardzo się przyda. To nie przypadek, że ja i mój kolega, Marian Jean Marinescu, podpisaliśmy się pod wnioskiem PPE.
Jest to kwestia dotycząca bezpośrednio Romów. Nie dotyczy ona obywateli rumuńskich i dlatego prosimy o powołanie specjalnej agencji działającej na rzecz integracji społeczności romskich, agencji europejskiej, będącej dowodem, że Europa ma swój wkład w rozwiązywanie problemu, który w przeciwnym razie mógłby skutkować wybuchem jeszcze większej paniki społecznej.
w imieniu grupy PSE. - (DE) Panie przewodniczący, panie i panowie! Znajdujemy się w skomplikowanym położeniu. Sytuacja jest trudna, bowiem po wydarzeniach, które miały miejsce w Rzymie, światło dzienne ujrzała kwestia, której wcześniej nie dostrzegaliśmy lub nie chcieliśmy dostrzec. Dokonane tam morderstwo jest odrażające i zasługuje na całkowite potępienie. Reakcje na przedmiotowe morderstwo są niepokojące. Fakt, że winowajca, który popełnił akt przestępczy, jest oceniany jako członek większej grupy ludzi, którzy ponoszą jak gdyby zbiorową odpowiedzialność za czyny jednego człowieka, nie jest niczym nowym w historii ludzkości - takie rzeczy działy się zawsze - i zawsze zasługują na takie samo potępienie. Dlatego też najpierw należy dokonać rozróżnienia. Należy przyjrzeć się przedmiotowej kwestii z uwagą. Wszystko jest prawdą: integracja Romów w naszym społeczeństwie nie funkcjonowała dobrze od bardzo dawna. Powiązane jest to również z bardzo niewielkim zaangażowaniem w integrację społeczną Romów. Są oni trudnymi ludźmi z własną, niezależną kulturą, dlatego też integracja ich wymaga wielkiego wysiłku, ale jest wykonalna. Należy jednak szanować Romów i ich kulturę.
Niemniej należy otwarcie powiedzieć, że państwo prawa musi być w stanie zapewnić swoje przetrwanie na mocy konstytucji. Państwo prawa musi zastosować wszelkie dostępne środki, by utrzymać bezpieczeństwo publiczne i porządek. W jaki sposób można to zrobić najlepiej? Najlepiej nie generalizować, lecz każdego oceniać indywidualnie, i dokładnie to należy zrobić w Europie. Jeżeli chodzi o swobodę przemieszczania się, musimy za każdym razem sprawdzić, jakie prawa nabył dany obywatel Unii, oraz, jeżeli przenosi się on z jednego państwa do drugiego, jakim prawom powinien podlegać.
W Unii Europejskiej swoboda przemieszczania się jest zapewniona. Wszyscy obywatele państw europejskich - a przynajmniej tych, które są częścią obszaru Schengen - mogą korzystać z pełnej swobody przemieszczania się. Nie oznacza to, że mogą robić, co tylko chcą, gdy przeprowadzają się z jednego państwa do drugiego. Muszą szanować prawo danego kraju. Jednak kraj należący do obszaru Schengen jest również zobowiązany przestrzegać na swoim terytorium praw obywateli Unii. Nie można generalizować w ten sposób, "to wina tej społeczności, trzeba się jej pozbyć, ponieważ żaden z jej członków nie ma pozwolenia na pracę, nie pasuje do naszych wyobrażeń lub kultury, bądź też wszyscy z nich są bezrobotni czy żebrzą". Za każdym razem musimy natomiast ustalić, jakie prawa ma dany obywatel, w taki sam sposób, w jaki sprawdzamy, jakie przepisy złamał. To jest właśnie zadanie, którego właśnie podjęły się rządy włoski i rumuński. Również Komisja powinna zająć się tą kwestią.
Muszę stwierdzić, panie komisarzu Frattini, że nie wypełnia pan należycie swoich obowiązków. Bardzo zdziwiła mnie pańska wypowiedź na łamach Il Messaggero. Wcześniej miałem wrażenie, że jest pan komisarzem o bardziej umiarkowanych poglądach. Zdobył pan szacunek mojej grupy, ponieważ jak dotąd działał pan bardzo delikatnie w obszarach polityki, którego wymagają takiego podejścia. Jednak pańskie sądy wygłaszane na łamach Il Messaggero dotyczące pozwoleń na pracę i struktury dochodów - gdzie sugeruje pan, że zapewne dobrze byłoby pójść do określonej dzielnicy, zapytać ludzi, jak zarabiają na życie, i gdyby nie potrafili od razu udzielić odpowiedzi, z czego żyją, deportować ich - kojarzą się z państwem funkcjonującym na zasadzie całkowitej samowoli. Nie żyjemy jednak w takim państwie. Pańskim zadaniem jest, panie komisarzu Frattini, szczególnie jako komisarza odpowiedzialnego za prawa człowieka, bronić zasad Unii Europejskiej, jeżeli to konieczne, a nie promować się na przyszłego ministra w rządzie włoskim.
w imieniu grupy ALDE. - Panie przewodniczący! Większość z nas rozumie, jakie korzyści płyną z migracji. Państwa członkowskie, które otworzyły swoje granice dla imigrantów z innych państw członkowskich, nie zanotowały wzrostu bezrobocia; zaobserwowano w nich natomiast zwiększenie wydajności, wzrost gospodarczy oraz powstawanie nowych miejsc pracy.
Wiadomo o tym już od dawna. Przybysze zza granicy wykonują prace, których mieszkańcy danego kraju nie chcą się podjąć, ciężko pracują, kosztują niewiele i mają dużo nowych pomysłów. Ważne jest jednak, by zrozumieć, że są ludzie, którzy nie przekraczają granicy z myślą o pracy, a przynajmniej nie z myślą o legalnej pracy. Kwestia ta, jak pan powiedział, panie komisarzu, jest uwzględniona w prawie Unii Europejskiej. Udzielając prawa pobytu w innych państwach członkowskich, państwo przyjmujące może je ograniczyć do trzech miesięcy, jeżeli nie są zapewnione środki utrzymania oraz odmówić tego prawa, jeżeli istnieje zagrożenie dla porządku publicznego.
Jednym z największych sukcesów Unii było prawo do swobodnego przemieszczania się, z którego obecnie korzystają miliony obywateli studiujących, zarabiających na życie lub będących na emeryturze. Oczywiście niesie to za sobą pewne wyzwania. Tak jak niegdyś Żydzi, naród bez ojczyzny, spotykali się często z niechęcią, tak dziś Romowie, około dziewięć milionów ludzi, są dyskryminowani w wielu państwach przyjmujących. Stawianie znaku równości pomiędzy Romami a Rumunią, nawet jeżeli wielu Romów jest obywatelami rumuńskimi, to dowód niezrozumienia natury obu tych grup. Równie dobrze można by utożsamiać Romów z Rzymem (wł. Roma).
Na integrację Romów przeznaczono środki z funduszy Unii Europejskiej. Współpracujemy z Georgem Sorosem, który stworzył Dekadę Integracji Romów. Potrzebujemy jednak, by wszystkie państwa członkowskie podpisały się pod tą strategią jak również pod wspólnotową strategią ramową dotyczącą integracji Romów.
Szkoda, że Włochy nie wykorzystały żadnego z tych funduszy. Hiszpania wykorzystała ok. 52 milionów euro, a Polska ok. 8 milionów euro. Nie chodzi jednak jedynie o krótkowzroczność włoskiego rządu; idzie ona bowiem w parze z krótkowzrocznością Komisji. Uważam, że José Barroso mylił się, mówiąc wczoraj w wywiadzie dla La Repubblica, że niewyobrażalnym jest, by władze Unii Europejskiej promowały integrację w tym zakresie. Nie powinno być to niewyobrażalne.
Panie komisarzu Frattini, podzielam poglądy pana posła Schulza. Nie powinien pan uprawiać polityki partyjnej w tej kwestii. Izba domaga się, by skoncentrował się pan na swoich obecnych obowiązkach, a nie na ewentualnej przyszłej karierze. Włosi, podobnie jak inne narodowości, wiedzą, jak wrażliwe są społeczności migrantów. W 1893 roku w Aigues-Mortes we Francji włoscy górnicy z kopalni soli w Peccais zostali zlinczowani w wyniku ksenofobicznych ataków mających na celu ochronę lokalnych miejsc pracy. Jednym z osiągnięć Unii jest fakt, że wydarzenia takie należą już do przeszłości.
Ochrona gleby - Strategia tematyczna w dziedzinie ochrony gleby (debata)
sprawozdania Christiny Gutiérrez-Cortines w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności w sprawie wniosku dotyczącego dyrektywy Parlamentu Europejskiego oraz Rady ustanawiającej ramy dla ochrony gleby oraz zmieniającej dyrektywę 2004/35/WE - C6-0307/2006 - oraz
sprawozdania Vittorio Prodiego w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności w sprawie tematycznej strategii dotyczącej ochrony gleby.
(DE) Pani przewodnicząca! Nie prosiłbym raz jeszcze o udzielenie głosu, gdyby pan komisarz nie próbował robić z siebie ofiary w uwagach końcowych. Panie komisarzu! Musi się pan pogodzić z faktem, że występuje pan na forum europejskim, gdzie jest pana obowiązkiem uważać na słowa, jakie pan wypowiada; to, o czym mówił pan w wywiadzie dla Il Messaggero, jest niezgodne z faktami.
Żaden organ w Europie nie ma prawa wejść na teren któregoś obozu i spytać się kogoś: "Jak zarabiasz na życie?”, a następnie deportować tę osobę, jeśli tylko nie będzie w stanie szybko udzielić odpowiedzi. Jest to całkowita i absolutna nieprawda, ale tak mówił pan w wywiadzie dla Il Messaggero, proszę się więc nie irytować, kiedy się o tym panu wspomina.
W każdym razie debata została zamknięta. Przykro mi, ale to niemożliwe. Myślałam, że chce pan dodać pozycje do porządku obrad. Debata została zamknięta. Przejdźmy dalej. ... Sprzeciwiam się tej interwencji. Nie możemy dalej brnąć w ten temat; myślałam, że pan poseł Schulz chce dodać pozycję do porządku obrad.
komisarz. - (EL) Pani przewodnicząca! Chciałbym podziękować Parlamentowi Europejskiemu oraz w szczególności sprawozdawcom, pani poseł Gutiérrez-Cortines i panu posłowi Prodiemu, Komisji Ochrony Środowiska Naturalnego, Zdrowia Publicznego i Bezpieczeństwa Żywności oraz innym komisjom za ich wkład w pierwsze czytanie.
Wniosek komisji dotyczący tematycznej strategii dla ochrony gleby powstał na podstawie rozpoczętej w 1998 roku pracy z inicjatywy niemieckiego Ministerstwa Ochrony Środowiska. W wyniku przedłużających się konsultacji z zainteresowanymi stronami i państwami członkowskimi glebę uznano za cenny zasób naturalny, którego degradacja w Europie zaczyna stanowić problem. W następstwie Komisja współpracowała z zaangażowanymi stronami, przede wszystkim z Parlamentem i Radą, po to by kwestia ochrony gleby była lepiej zrozumiana, a konsensus w tym obszarze został osiągnięty.
W rezolucji Parlamentu w sprawie ochrony gleby znalazły się ważne zalecenia dla Komisji dotyczące kierunku, jaki musi ona obrać, by zagwarantować właściwą ochronę gleby w Europie. Na podstawie wniosków przyjętych na Majorce w 2002 roku Rada Europejska wezwała Komisję do zaproponowania wyczerpującej dalekosiężnej strategii ochrony gleb; strategia ta miałaby uwzględniać ogólne zasady, właściwe cele ilościowe i jakościowe oraz harmonogramy mierzenia i oceny planowanych środków.
Chciałbym teraz przejść do bardziej szczegółowych kwestii. Cieszę się, że degradację gleby uznano za poważny problem, problem który musimy przezwyciężyć. Dla przykładu, w świetle obecnego znacznego zainteresowania Parlamentu kwestią pustynnienia, ważne jest, abyśmy tu w Europie otwarcie deklarowali nasze zaangażowanie w radzenie sobie z przyczynami tego problemu; powinniśmy deklarować to otwarcie zarówno w Europie jak i na świecie. Zmiana klimatu i pewne nieodpowiednie praktyki uprawy gleby są dla gleby zagrożeniem. Określenie stopnia degradacji, a następne rozwinięcie metod zapewniających zrównoważone użytkowanie gleby jest bezpośrednim zastosowaniem opartego na wiedzy podejścia do tej sprawy - podejścia, które Parlament słusznie sobie ceni. Zagwarantujemy podjęcie bardziej skoncentrowanych wysiłków, a zasoby będą wykorzystane efektywniej, by służyć naszym celom.
Przedsiębiorstwa mają prawo oczekiwać, że państwa członkowskie spójnie zastosują wspólnotowe prawodawstwo. W przygotowanych przez Komisję środowiskowych analizach wpływu oszacowano, że prawdopodobnie około 3,5 miliona terenów w UE jest zanieczyszczonych. Część z nich, zapewne 15%, na pewno została zanieczyszczona. Przedsiębiorstwa powinny mieć pewność, że podobne procedury zostaną wprowadzone w celu określenia stopnia zanieczyszczenia terenów; działanie takie umożliwi tym samym planowanie inwestycyjne.
Musimy też mieć na uwadze bezpośredni związek, jaki istnieje pomiędzy klimatem a glebą. Dla przykładu podam, że, zgodnie z ostatnim badaniem opublikowanym w uznanym międzynarodowym przeglądzie artykułów naukowych Nature, w samej Wielkiej Brytanii w ciągu ostatnich 25 lat każdego roku uwalniało się z gleby do atmosfery 13 milionów ton CO2 - jest to ilość, jaką mogłoby wydzielić 5 milionów dodatkowych samochodów każdego roku. Warto też odnotować, że nie wykorzystano w pełni zdolności gleby do absorpcji węgla i przetworzenia jej w przydatny humus.
W świetle tego proszę mi pozwolić podsumować podstawowe cele środków zaproponowanych przez Komisję:
Po pierwsze, musimy rozwinąć wysoce elastyczną, ale spójną i wyczerpującą politykę dotyczącą europejskiej gleby. Polityka ta dzięki stworzeniu ram dla zrównoważonego użytkowania gleb oraz dzięki zastosowaniu środków u źródeł zapobiegnie dalszej degradacji gleby, której najważniejsze funkcje społeczne, środowiskowe i ekonomiczne zostaną w ten sposób zabezpieczone.
Po drugie, aby podejmować oparte na wiedzy decyzje polityczne oraz aby ukierunkować nasze wysiłki w te miejsca, gdzie dostrzeżono najpoważniejsze zniszczenia, musimy zdobyć niezbędne informacje na temat kondycji gleby w Europie.
Po trzecie, zdegradowane gleby powinny zostać poddane rekultywacji wszędzie tam, gdzie to możliwe; powinno się to odbyć na podstawie przeprowadzonej przez państwa członkowskie analizy środowiska glebowego. Celem rekultywacji powinno być osiągnięcie jakości gleby odpowiadającej przynajmniej aktualnemu i docelowemu zużyciu terenu.
Po czwarte, w celu zapewnienia spójnego podejścia państw członkowskich do kwestii ochrony gleby cała UE powinna przyjąć niezbędne minimum wspólnych zasad. Te wspólne zasady pomogą wprowadzić przejrzystość i zapobiegną zakłóceniom na rynku wewnętrznym.
Celem strategii i dyrektywy jest wprowadzenie długoterminowej polityki ochrony gleby w Europie, tak aby w ciągu kilku lat wszystkie państwa członkowskie dokonały zauważalnego postępu w tym obszarze.
Chciałbym zwrócić uwagę na pewne kluczowe aspekty dyrektywy ramowej dotyczącej ochrony gleby:
Po pierwsze, dokument, który ma powstać w wyniku podjęcia wspólnej decyzji, musi być jednoznaczny i zagwarantować wszystkim zainteresowanym stronom jasność prawną za pomocą procedury legislacyjnej. Musimy unikać wprowadzania poprawek zawierających luki prawne, prowadzących do niepotrzebnego ograniczenia zakresu przedmiotowej dyrektywy.
Po drugie, wniosek w znacznym stopniu uwzględnia zasadę pomocniczości i elastyczności. Rozumiem, że wnioskuje się o pewne poprawki po to, aby wciąż zwiększać stopień pomocniczości. Jednak muszą być państwo pewni, że poprawki te nie przyczynią się do dodatkowych trudności w zastosowaniu dyrektywy przez wszystkie państwa członkowskie. Odnosi się to w szczególności do wyszczególnionych w dyrektywie poprawek dotyczących programu środków zastosowanych na obszarach priorytetowych.
Po trzecie, aby osiągnąć wysoki stopień ochrony środowiska musimy opracować wspólne podejście wszystkich państw członkowskich do identyfikacji zanieczyszczonych gleb. Zaproponowane skreślenie załącznika II oddali nas od osiągnięcia naszego celu.
Na zakończenie chciałbym powiedzieć, że Komisja będzie śledzić postępy w tej sprawie podczas dyskusji w Radzie i w Parlamencie Europejskim nad swoim wnioskiem. Odpowiednio określi ona wtedy swoje stanowisko w tej sprawie.
sprawozdawczyni. -(ES) Pani przewodnicząca! Przed dyskusją nad wnioskiem, nad którym odbędzie się głosowanie tego ranka, chciałabym podziękować sprawozdawcom ze wszystkich grup politycznych, w szczególności zaś chciałabym podziękować pani poseł Sornosie z Grupy Socjalistycznej w Parlamencie Europejskim oraz naszemu przyjacielowi, panu posłowi Prodiemu, który, pracując z nami ramię w ramię, wzbogacił przedmiotową dyrektywę; podobnie współpracowali z nami: Grupa Zielonych/Wolne Przymierze Europejskie oraz wielu innych posłów.
Dokument, nad którym jutro odbędzie się głosowanie, zawiera kilka poprawek, które powstały w wyniku porozumienia; na jego kształt miały zatem wpływ inne partie polityczne. Jest to dokument, który w znacznej mierze oparty jest na konsensusie, co rzadko zdarza się w przypadku polityki środowiskowej; dokument ten, można powiedzieć, będzie generował nową europejską politykę i da początek nowej drodze.
Przedmiotowy dokument, dzięki temu, że podlega nowemu sposobowi rozstrzygania o dyrektywach, jest niesłychanie innowacyjny. Musimy stawić czoła sytuacji, w której tylko dziewięć z 27 państw zastosowało prawodawstwo w sprawie ochrony gleby; jest to kwestia, z którą musimy sobie w przyszłości poradzić. Europa rozwija się asymetrycznie i jest w niej obecnie wiele państw osiągających wysoki poziom rozwoju w zakresie polityki glebowej, nadal wiele państw ma jednak w tym zakresie bardzo słabe wyniki.
W jaki sposób możemy stworzyć politykę konsensusu, wspólną politykę, jeśli rozbieżności są tak potężne? Jest to wyzwanie, któremu musieliśmy sprostać. Jakie znaleźliśmy rozwiązanie? Zajrzeliśmy do Traktatu i zauważyliśmy, że w artykule 249 stwierdzono, iż dyrektywy są wspólnymi celami, a sposób ich wdrożenia i stosowania zależy od państw członkowskich; tak też uczyniliśmy.
W celu ustalenia jasnych wspólnych celów poszerzyliśmy artykuł 1 i 2 aż do artykułu 6. Innymi słowy, ustanowiliśmy sobie cel. Wiemy, w jakim kierunku mamy teraz podążać; musimy uznać zrównoważony rozwój za proces wymagający jasno określonych celów, nie wszystkie państwa mogą jednak rozwijać się w tym samym tempie. Nie możemy oczekiwać od państw, które jeszcze nie rozpoczęły działań w tym obszarze, że będą robiły to samo, co reszta.
Chcielibyśmy zatem, przy maksymalnym poszanowaniu zasady pomocniczości, by wybór sposobu wdrażania dyrektyw zależał od państw członkowskich; w ten sposób państwa, które już zrobiły postępy w przedmiotowej dziedzinie, nie będą musiały obawiać się powtarzania oficjalnych ustaleń. Nie ma potrzeby, aby państwa, które prowadzą przejrzystą politykę ochrony gleb, wprowadzały ją raz jeszcze.
Zmiana dyrektywy 2003/87/WE w celu uwzględnienia działalności lotniczej w systemie handlu przydziałami emisji gazów cieplarnianych we Wspólnocie (debata)
Kolejnym punktem porządku obrad jest sprawozdanie pana posła Petera Liese'a, w imieniu Komisji Ochrony Środowiska Naturalnego, Zdrowia Publicznego i Bezpieczeństwa Żywności, w sprawie wniosku dotyczącego dyrektywy Parlamentu Europejskiego i Rady zmieniającej dyrektywę 2003/87/WE w celu uwzględnienia działalności lotniczej w systemie handlu przydziałami emisji gazów cieplarnianych we Wspólnocie - C6-0011/2007 -.
komisarz. - (EL) Panie przewodniczący, panie i panowie! Ze szczególną satysfakcją otwieram dzisiejsze obrady dotyczące wniosku w sprawie uwzględnienia działalności lotniczej w systemie handlu przydziałami emisji gazów cieplarnianych we Wspólnocie, znanym jako system ETS.
Chciałbym wyrazić słowa podziękowania dla sprawozdawcy, pana posła Petera Liese'a, a także dla Komisji Ochrony Środowiska Naturalnego, Zdrowia Publicznego i Bezpieczeństwa Żywności za ich dotychczasowe starania. Chciałbym również podziękować pozostałym trzem komisjom za udział w dyskusji i wniesiony do niej wkład.
Powszechnie zgadzamy się już z tym, że następuje zmiana klimatu i że jest ona wynikiem działalności człowieka. Od środków, jakie podejmiemy w ciągu następnych 10 lat, zależy czy uda nam się przejąć kontrolę nad sytuacją, czy może pozwolimy na zaistnienie tak ogromnych zmian klimatycznych, że będą stanowiły one zagrożenie dla dobrobytu i stabilności naszych społeczeństw. UE posiada zdolności, zasoby i wolę, aby przewodniczyć globalnym staraniom na rzecz przeciwdziałania zmianom klimatycznym. Jest to wyraźny komunikat, który będziemy przekazywać za kilka tygodni na Bali, gdzie omawiane będą przyszłe międzynarodowe działania przeciwdziałające zmianom klimatycznym. Okazja ta pozwoliła trzem organom, Parlamentowi Europejskiemu, Radzie i Komisji, wyznaczyć ambitne i wiążące cele związane ze zmniejszaniem emisji. Aby osiągnąć te cele, wszystkie sektory, w tym także międzynarodowy transport lotniczy, muszą wziąć na siebie część odpowiedzialności.
Do tej pory międzynarodowy transport lotniczy był dość faworyzowany w porównaniu do innych gałęzi sektora transportowego. Jeśli chodzi o opodatkowanie i podatek VAT, międzynarodowy transport lotniczy nadal korzysta z przywilejów, które otrzymał po II Wojnie Światowej, gdy był małym, dopiero raczkującym sektorem gospodarki. W negocjacjach dotyczących Protokołu z Kioto w latach 90-tych, transport lotniczy i morski zostały zwolnione z osiągania celu polegającego na obniżaniu emisji gazów cieplarnianych. Obowiązek ten dotyczy jedynie lotów wewnętrznych. Obecnie transport lotniczy osiągnął dość pokaźne rozmiary i stał się kamieniem węgielnym globalizacji, zbliża bowiem narody i gospodarki. Komisja w pełni uznaje znaczenie transportu lotniczego dla międzynarodowej wymiany handlowej i rozwoju gospodarczego. Z drugiej strony, zaczynamy odczuwać negatywny wpływ transportu lotniczego na środowisko naturalne, ewidentnym przykładem tego jest dramatyczny wzrost emisji gazów cieplarnianych. Udział transportu lotniczego w globalnej emisji gazów cieplarnianych jest równy całkowitej emisji Wielkiej Brytanii czy Kanady. W UE emisja dwutlenku węgla pochodzącego z samolotów wynosi prawie dwukrotnie więcej niż jej całkowita ilość w 1990 roku, a do 2012 roku prognozuje się 150% wzrost.
Nie możemy oczywiście pozwolić, by taka sytuacja trwała bez podejmowania przeciwdziałających jej działań. Sektor transportu lotniczego musi również wnosić wkład w walkę ze zmianą klimatu, bo w przeciwnym razie będziemy świadkami faworyzowania transportu lotniczego nad innymi gałęziami gospodarki, które już podejmują znaczne starania w celu zmniejszenia swojej emisji. To właśnie dlatego Komisja zaproponowała w swoim komunikacie z września 2005 roku całościowe podejście do przeciwdziałania wpływowi transportu lotniczego na klimat.
Nasza strategia nie tylko opiera się na polityce prowadzonej już przez Wspólnotę, ale także umacnia ją i rozszerza jej zakres. Nasza bieżąca polityka przewiduje badania nad nowymi i czystszymi technologiami oraz dalsze doskonalenie systemu zarządzania ruchem lotniczym w Europie dzięki wdrażaniu takich programów, jak Jednolita Europejska Przestrzeń Powietrzna oraz Czyste Niebo. Ale same takie środki nie wystarczą; potrzebne są dalsze działania i z tego też względu w grudniu 2006 roku Komisja zaproponowała, by transport lotniczy został włączony do wspólnotowego systemu handlu przydziałami emisji. Ten właśnie wniosek jest przedmiotem naszej dzisiejszej debaty.
Podejście Komisji zakłada dwa etapy. Po pierwsze, od 2011 roku wszystkie loty w obrębie UE zostaną włączone do systemu. Na etapie drugim, czyli od 2012 roku, uwzględnione zostaną wszystkie loty kończące się lub rozpoczynające w portach lotniczych UE. Rozpoczynamy od lotów wewnętrznych: świadczy to o naszej gotowości na arenie międzynarodowej do objęcia przywództwa w tym zakresie. Jednocześnie usilnie namawiamy naszych międzynarodowych partnerów do przyłączenia się do wspólnych starań.
Na ostatniej konferencji Organizacji Międzynarodowego Lotnictwa Cywilnego (ICAO), która odbyła się we wrześniu, spotkaliśmy się ze stanowczym sprzeciwem wielu krajów trzecich wobec naszych planów uwzględnienia wszystkich samolotów, niezależnie od przynależności państwowej, w systemie handlu emisjami. Przyczyny są różne w różnych krajach, ale stało się jasne, że zwłaszcza kraje rozwijające się uważają. iż powinniśmy zacząć na własnym podwórku zanim obejmiemy systemem loty kończące się lub rozpoczynające w portach lotniczych w ich krajach oraz ich linie lotnicze.
W konsekwencji musimy okazać większą determinację. Jeden z głównych aspektów sprawozdania dotyczy konieczności uwzględnienia wszystkich linii lotniczych obsługujących trasy objęte systemem, niezależnie od przynależności państwowej, aby uniknąć dyskryminacji. Wniosek jest zgodny z Konwencją z Chicago i umowami dwustronnymi o komunikacji lotniczej. Stanowisko to zostało poparte przez wszystkie 42 państwa Europy na konferencji Organizacji Międzynarodowego Lotnictwa Cywilnego. Europa wniosła formalne zastrzeżenie dotyczące tej kwestii, dając nam pole do manewru.
Ambitność wniosku Komisji można zmierzyć jej wezwaniem do stabilizacji emisji na poziomie średniej z lat 2004 - 2006. Uwzględniając prognozy gwałtownego rozwoju transportu lotniczego, będzie miało to znaczący wpływ na środowisko naturalne. W 2020 roku będziemy oszczędzać ogółem 183 mln ton CO2 rocznie, co stanowi równowartość dwukrotności bieżącej rocznej emisji gazów cieplarnianych ze wszystkich źródeł w Austrii. Oznacza to 46% redukcję emisji w porównaniu do sytuacji, w której transport lotniczy nie zostałby włączony do wspólnotowego systemu handlu.
Jeśli chodzi o przydział praw do emisji liniom lotniczym, proponujemy zastosować proste podejście. W okresie poprzedzającym rok 2013, pewien odsetek praw do emisji w transporcie lotniczym będzie udostępniany w drodze licytacji, stosownie do odsetka podlegającemu licytacji dla innych sektorów. Pozostała część rozdzielana będzie bez opłat w oparciu o wzorzec porównawczy, stanowiąc formę wynagrodzenia linii lotniczych osiągających dobre wyniki. Od 2013 roku ilość przydziałów udostępnianych w drodze licytacji musi być zgodna z ilością uzgadnianą w ogólnym przeglądzie systemu ETS. W końcu ta sama zharmonizowana metoda rozdzielania przydziałów oparta na wzorcu porównawczym nadal będzie stosowana do rozdziału pozostałej części przydziałów.
Panie i panowie, przeciwdziałanie zmianie klimatu jest obecnie najwyższym priorytetem UE. Omawiany wniosek dotyczy jednego z najszybciej zwiększających się źródeł emisji gazów cieplarnianych. Odzwierciedla on zatem stanowczość Unii w tej kwestii. Oferując konkretne środki, ma on kontrolować trudny problem w takiej gałęzi gospodarki, w której dotychczas nie wdrożono pomyślnie skutecznej polityki. Europa ma obowiązek odgrywać wiodącą rolę, jednak w taki sposób, by nie prowokować swoich partnerów międzynarodowych. W świetle wyrażonych przez wielu z nich poważnych wątpliwości, musimy zarówno okazać swoje zdecydowanie, jak i przyjąć rozsądne stanowisko. Komisja stanowczo uważa, że omawiany dzisiaj wniosek dokładnie odpowiada takiej potrzebie.
Panie przewodniczący, komisarzu, panie i panowie! W ciągu kilku ostatnich miesięcy prawie każdy zdał sobie sprawę, że musimy coś zrobić, aby zapobiec radykalnej zmianie klimatu.
Ze sprawozdań Międzyrządowego Zespołu ds. Zmiany Klimatu (IPCC) oraz byłego głównego ekonomisty Banku Światowego, Sir Nicholasa Sterna, jasno wynika, że koszt nicnierobienia jest o wiele wyższy niż koszt podjęcia jakiegokolwiek działania. Sir Nicholas Stern stwierdził nawet, że jeśli zmiany klimatyczne nadal będą postępować w sposób niekontrolowany, mogą pod względem gospodarczym wywołać takie same negatywne skutki, co dwie Wojny Światowe. Przykład ten wyraźnie pokazuje, że nie jest to sprawa trywialna, ani jakieś mrzonki Zielonych, ale kwestia o namacalnym gospodarczym znaczeniu i coś, co rzeczywiście dotyczy każdego z nas. Logiczną zatem konsekwencją jest, że na marcowym szczycie głów państw i szefów rządów państw członkowskich UE postanowiono, iż Unia Europejska zmniejszy swoje emisje o co najmniej 20% do 2020 roku, a także - jeśli dojdzie do międzynarodowego porozumienia, czego naprawdę chcemy - o 30%.
W związku z tym niekonsekwencją jest pozwolenie istotnemu obszarowi gospodarki na niezmniejszanie emisji i dalszy niekontrolowany rozwój. Jak wspomniał komisarz, emisje pochodzące z lotnictwa wzrosły od 1990 roku dwukrotnie. To dobrze więc, że Komisja przedstawiła wniosek mający na celu zmniejszenie emisji CO2 w sektorze lotniczym. Niemniej wniosek ten ma również wady i jestem przekonany, że Parlament Europejski zajmie się nimi jutro, wprowadzając liczne poprawki.
Chciałbym podziękować wszystkim tym, którzy umożliwili nam dojść do tego, co jak mniemam, okaże się jutro zadowalającym rozwiązaniem, a w szczególności sprawozdawcom pomocniczym, panu posłowi Jarzembowskiemu, sprawozdawcy w Komisji Transportu i Turystyki, który był zaangażowany w procedurę Hughesa, a także wszystkim uczestnikom z innych komisji, które przedstawiły swoją opinię. Chociaż niektóre stanowiska były rozbieżne, myślę, że zgodziliśmy się w wielu istotnych kwestiach i że osiągniemy porozumienie również jutro, gdy nadejdzie pora głosowania.
Zgadzamy się, iż chcemy jedną datę rozpoczęcia. Zarówno loty w obrębie Europy, jak i loty międzykontynentalne, które rozpoczynają się lub kończą w Europie, należy uwzględnić w systemie w tym samym dniu. Jest to istotne przez wzgląd na konkurencyjną neutralność, a także dlatego, że dwie trzecie emisji CO2 pochodzi raczej z lotów międzykontynentalnych niż z lotów wewnętrznych w Europie. Musimy oczywiście rozmawiać z krajami trzecimi, aby Komisja Ochrony Środowiska Naturalnego, Zdrowia Publicznego i Bezpieczeństwa Żywności również przyjęła wniosek, że Komisja Europejska powinna kontynuować negocjacje z krajami trzecimi. Jeśli możemy zatem zgodzić się w kwestii wspólnych celów i wspólnego podejścia, osiągając prawie tyle, ile wniosek Komisji, powinniśmy więc także przystąpić do negocjacji z krajami trzecimi
Zgodni jesteśmy - i to jest druga kwestia, którą chciałbym podkreślić - że chcemy objąć licytacją o wiele większą liczę przydziałów. Jest to nie tyle ważne dla nowych podmiotów wchodzących na rynek, ile ze względu na zmniejszenie "niespodziewanych zysków” tak widocznych w sektorze energetycznym. Ceny energii elektrycznej wzrosły mimo iż przydziały rozdzielane były bezpłatnie. Dlatego należy objąć licytacją większą część, a przychody zwrócić obywatelom w formie niższych podatków i opłat za ekologiczne środki transportu; tak też postanowiła komisja.
Zgodni jesteśmy, że górna granica emisji powinna znajdować się poniżej 100%, ponieważ chodzi nam o zmniejszanie, a nie jedynie stabilizowanie poziomów CO2. Ponadto, Komisja Ochrony Środowiska Naturalnego postanowiła wprowadzić mnożnik dwa, aby uwzględnić emisje tlenku azotu. Jeśli Komisja Europejska złoży wniosek - który zostanie następnie przyjęty - dotyczący alternatywnego sposobu uwzględniania tlenków azotu, wówczas ze wspomnianego mnożnika można zrezygnować, ale na chwilę obecną potrzebujemy go. Co więcej, bardzo ważne jest również wprowadzenie zasady efektywności i Komisja Ochrony Środowiska Naturalnego również się tym zajęła. Cele, które wyznaczają sobie linie lotnicze w zakresie poprawy efektywności, muszą zostać osiągnięte i nie wolno pozwolić, by przemysł lotniczy po prostu się wykupił.
Panie i panowie! W niektórych obszarach jutrzejsze głosowanie okaże się jedynie formalnością. W niektórych aspektach mamy jednak odmienne zdania. W imieniu swojej grupy - nie jako sprawozdawca - mogę powiedzieć, że w niektórych aspektach Komisja Ochrony Środowiska Naturalnego posunęła się zbyt daleko. Na przykład, nie możemy poprzeć górnego limitu na poziomie 75% i nadal będziemy chcieli uzyskać ulgę dla małych i średnich przedsiębiorstw. Niemniej Grupa Europejskiej Partii Ludowej (Chrześcijańscy Demokraci) i Europejskich Demokratów będzie głosowała za sprawozdaniem i wierzę, że Parlament jako całość wyśle Radzie wyraźny sygnał.
Stawiając czoło zmianie klimatu, nie wolno nam poprzestawać na formułowaniu ogólnych celów; powinniśmy także wdrażać konkretne przepisy. Będziemy z dużym zainteresowaniem obserwować, czy Rada wprowadzi swoje słowa w czyn, czy też może nie zrealizuje swoich własnych celów, a nawet osłabi wniosek Komisji. Parlament Europejski nie będzie tego akceptował.
sprawozdawca komisji opiniodawczej ECON. - (FR) Panie przewodniczący, panie komisarzu, panie sprawozdawco! Na wstępie chciałbym gorąco podziękować Komisji za to, iż ośmieliła się złamać lotnicze tabu, nie czekając na decyzje IATA, a także pogratulować sprawozdawcy za udzielenie poparcia.
Jako sprawozdawca Komisji Gospodarczej i Monetarnej skoncentruję się tylko na jednym aspekcie, mianowicie konkurencji.
Wspomniał pan, panie komisarzu, że dyrektywa ta usuwa błąd w przepisach, które faworyzują inne środki transportu nad lotnictwem. To doskonała uwaga.
Nie chodzi o to, że sposób jej stosowania kładzie kres faworyzowaniu jednych przedsiębiorstw nad innymi. Praktycznie każdy z nas, przynajmniej raz w tym roku, korzystał z linii lotniczych, które nie istniały trzy lata temu. Nie możemy więc gwarantować przychodów istniejącym przedsiębiorstwom. Im więcej przydziałów rozdzielimy w drodze licytacji, tym lepsza będzie konkurencja.
sprawozdawczyni Komisji Przemysłu, Badań Naukowych i Energii. - (RO) Panie przewodniczący, panowie komisarze, drodzy koledzy! Będąc sprawozdawczynią komisji opiniodawczej ITRE mogę powiedzieć, że dyrektywa ta była przedmiotem intensywnych debat również w naszej komisji.
Staraliśmy się osiągnąć równowagę, możliwie najbardziej poprawną, między koniecznymi działaniami na rzecz ochrony przyrody z jednej strony, a działaniami niezbędnymi do zapewnienia konkurencyjności europejskiego przemysłu lotniczego i równego traktowania wszystkich linii lotniczych w Unii Europejskiej z drugiej strony.
wiceprzewodnicząca Komisji. - Panie przewodniczący! Reforma komitologii, w sprawie której decyzję podjęto w lipcu 2006 roku, wprowadziła "procedurę regulacyjną połączoną z kontrolą”, która daje Parlamentowi Europejskiemu prawo weta w odniesieniu do środków o zakresie ogólnym, które zmieniają podstawowy akt prawny przyjęty w ramach procedury współdecyzji.
W ramach tej reformy trzy instytucje wydały wspólne oświadczenie, w którym zobowiązały się do dostosowania 26 priorytetowych aktów podstawowych do tej nowej procedury, a Komisja przyjęła 26 priorytetowych wniosków w sprawie dostosowania pod koniec ubiegłego roku. W naszym wspólnym interesie leży, aby te instrumenty dostosowujące zostały możliwie najszybciej przyjęte. Dlatego Komisja z ogromnym zadowoleniem obserwuje, że Parlament jest obecnie gotowy do poddania pod głosowanie kilka rezolucji legislacyjnych po wypracowaniu słusznych rozwiązań kompromisowych między tymi trzema instytucjami.
Pozostałe ważne dokumenty zostaną uwzględnione w porządku obrad innej sesji Parlamentu Europejskiego nieco później w tym miesiącu i jestem przekonana, że będziemy w stanie również je zamknąć. Chciałabym podziękować sprawozdawcom z różnych komisji za ich chętne do współpracy i konstruktywne podejście.
W rezultacie cały pakiet 26 priorytetowych wniosków w sprawie dostosowania mógłby zostać przyjęty jeszcze przed końcem tego roku. Byłby to bardzo dobry rezultat, który utoruje drogę do tak zwanego "ogólnego dostosowania”. Jak wiecie, Komisja zobowiązała się dokonać przeglądu wszystkich dostępnych podstawowych aktów prawnych opartych na współdecyzji, oprócz tych 26 aktów priorytetowych, w celu dostosowania ich do nowej procedury regulacyjnej połączonej z kontrolą. Komisja będzie respektowała to zobowiązanie i zaproponuje ogólne dostosowanie wszystkich aktów niepriorytetowych. Dotyczy to ogółem około 220 aktów. Przyjmie to formę czterech lub pięciu wniosków zbiorczych lub pakietowych, z których pierwszy powinien dotrzeć do Parlamentu Europejskiego już w listopadzie. Dwa kolejne wnioski zbiorcze zostaną przedstawione w ciągu kilku tygodni, a ostatni wniosek tuż przed końcem roku lub zaraz na początku roku przyszłego.
Trzeci aspekt weryfikacji uprawnień kontrolnych Parlamentu dotyczy weryfikacji porozumienia zawartego w 2000 roku między Komisją i Parlamentem w odniesieniu do procedur komitologii. W tym miejscu chciałabym podziękować Parlamentowi, a szczególnie posłom Galeote i Corbettowi za współpracę we wspaniałym duchu, który dominował w czasie negocjowania tego porozumienia. Chciałabym również podziękować im za uwzględnienie tego, iż specjalne procedury przewidziane w porozumieniu będą stosować się we wszystkich wyjątkowo pilnych przypadkach.
Z zadowoleniem ogłaszam, że wyniki tych negocjacji uzyskały poparcie od strony politycznej oraz że Komisja będzie gotowa przystąpić do formalnego przyjęcia zrewidowanego porozumienia jak tylko Parlament wyrazi formalne poparcie dla wyniku negocjacji. Jestem pewna, że porozumienie to pomoże naszym dwóm instytucjom skuteczniej współpracować w przyszłości.
w imieniu grupy PPE-DE. - (DE) Panie przewodniczący, panie komisarzu! Debata na temat komitologii toczy się już od dłuższego czasu. Na podstawie sprawozdania "Bazylea II” Parlament Europejski wreszcie pozyskał uprawnienia kontrolne, które w rzeczywistości powinny być normą w demokratycznym społeczeństwie, mimo wielkiego sprzeciwu ze strony Rady oraz sprzeciwu Komisji. Teraz musimy zadbać o właściwe dostosowanie dyrektyw. Uwaga została tutaj skierowana na dostosowanie odpowiednich dyrektyw - i jest to zrozumiałe. Kwestia zakresu, w jakim dostosujemy dyrektywy pod względem legislacyjnym, jest z pewnością ważna.
Niemniej w porozumieniu między Parlamentem, Komisją i Radą chodzi o to, jak można w odpowiedni sposób zaangażować Parlament. Pani komisarz wyraziła nadzieję, że Parlament przyjmie odpowiednie środki dostosowawcze w bieżącym roku. Dla nas ważne jest, aby Parlament był informowany o stosowanych procesach w odpowiednim czasie oraz aby wymiana informacji z Parlamentem poprzez komisje w ramach procedury komitologii odbywała się szybko. Właściwa faza wdrażania dopiero się zacznie, a czas pokaże czy uprawnienia Parlamentu zostaną wzmocnione.
To samo dotyczy próśb o pilną debatę. Żeby podać jeden przykład: następnym punktem porządku obrad jest rachunkowość, międzynarodowy standard sprawozdawczości finansowej (MSSF) 8. W tym przypadku procedura była taka, że my, w ramach komitologii byliśmy, niestety, tylko informowani przez Komisję w ostatniej chwili. Następnie oczekiwało się od nas względnie szybkiego podjęcia decyzji. Zasadniczą kwestią, oprócz formalnego procesu dostosowania, będzie to, czy Komisja, właściwe Dyrekcje Generalne oraz urzędnicy pracujący w tym obszarze będą chętni włączyć Parlament w prowadzone prace w odpowiednim czasie. Tylko wówczas możliwe będzie prowadzenie efektywnej kontroli. I właśnie wtedy okaże się, czy Komisja jako całość jest za czy przeciw.
w imieniu grupy PSE. - (FR) Panie przewodniczący, panie komisarzu! No i proszę, znów rozmawiamy o komitologii. Jak już wspomniano, zasadniczo jest to kwestia wdrożenia porozumienia, które z zadowoleniem przyjęliśmy jako sukces podpisując je w lipcu 2006 roku.
Wiążą się z nim dwa aspekty: aspekt praktyczny, którego nie będę ponownie omawiała, ale także jego przełożenie na każdą z dyrektyw oraz, na dzień dzisiejszy, mamy 26 priorytetowych dyrektyw. Mówię w odniesieniu do tych kierowanych do Komisji Gospodarczej i Monetarnej. Z tego punktu widzenia chciałabym wyrazić naszą determinację, że stanowisko Parlamentu Europejskiego podczas rozpatrywania tych 26 priorytetowych dyrektyw powinno być możliwie najbardziej spójne. Do tych 26 dyrektyw należy stosować to samo porozumienie w sprawie komitologii, stąd pomysł o podejściu równoległym. Jednakże, jak dobrze wiemy, w tych negocjacjach diabeł tkwi w szczegółach, a udało się nam go napotkać podczas negocjowania trzech punktów, które chciałabym w skrócie omówić.
Punkt pierwszy dotyczy czegoś, co w Komisji Gospodarczej i Monetarnej - i nie tylko w niej - odczuliśmy jako pewnego rodzaju prowokację. W kwestii standardów rachunkowości, czyli w obszarze, w którym Parlament Europejski w pełni wykonuje swoje uprawnienia i kompetencje, Komisja przedstawiła wniosek, w którym stwierdzała, iż oznaczanie klauzulą pilności powinno być stosowane jako procedura automatyczna. Nie przyjęliśmy tej propozycji i na szczęście widzę, że zdołaliśmy skłonić Komisję do wycofania się w tym punkcie i zmusić ją do porzucenia swych żądań systematycznej pilności, która pozbawiłaby Parlament skutecznej kontroli w obszarze, w którym wykazał się on swoją użytecznością, skutecznością i odpowiedniością.
Punkt drugi dotyczy oczywiście zagadnienia, które znamy jako klauzule automatycznego wygaśnięcia ("sunset clauses”) lub klauzule weryfikacji. Komisja i Rada naprawdę chciały sprawić, by te klauzule zniknęły. Instytucje te miały poczucie, iż stanowiło to nieodłączny element zawartego w ubiegłym roku porozumienia w sprawie komitologii. W duchu współpracy zapewniliśmy, że Komisja będzie zapraszana do weryfikacji efektywności i demokratycznego funkcjonowania warunków przekazania uprawnień wykonawczych regularnie, co trzy lata. Wierzę, iż jest to dobry sposób, by kontynuować i widzę, iż w swoim zobowiązaniu Komisja zgodziła się podpisać to, co obecnie znane jest pod nazwą klauzuli weryfikacji, jest ona zapraszana, by ocenić zakres swoich kompetencji i uzasadnić wszelkie zmiany w legislacji lub brak takich zmian.
Trzeci obszar to oczywiście kwestia zakresu. Widzimy, że Rada nie zawsze postępuje zgodnie z wnioskami Komisji, czy to w odniesieniu do przejrzystości, broszur informacyjnych, definicji misji transgranicznych czy też równoważności.
Naprawdę wierzę jednak, że w duchu współpracy, również ze strony prezydencji portugalskiej, osiągamy rezultat, który powinien zaspokoić wszystkie instytucje i jestem z tego zadowolona.
(ES) Panie przewodniczący! Po wystąpieniach wiceprzewodniczącej Komisji i mojej koleżanki, pani poseł Berès, moje wystąpienie jest prawie zbyteczne.
Byłem odpowiedzialny za przygotowanie sprawozdania dla Komisji Prawnej i - w porozumieniu z naszymi kolegami, posłami z Komisji Gospodarczej i Monetarnej - doszliśmy do wniosku, że ta pilna procedura, a którą prosiła Komisja w art. 6 ust. 2 punkt 2, była niepotrzebna, ponieważ obecnie współpraca między Parlamentem i Komisją, a także Radą, jest doskonała.
W konsekwencji Komisja Prawna w swoim sprawozdaniu wnosi o usunięcie tego artykułu i przyjęcie dwóch dodatkowych akapitów, dwóch kolejnych zmian w akapitach, których celem jest podkreślenie elastyczności procedury.
Po przyjęciu akapitów 1 i 2 w komisji odbyły się negocjacje między Parlamentem i Komisją, o których wspomniała pani wiceprzewodnicząca Wallström, i złożyliśmy końcową poprawkę, Poprawkę 4, która zastępuje obecną Poprawkę 2, i określa model współpracy między tymi trzema instytucjami. Innymi słowy, w tym tekście ważne jest ostatnie zdanie, które mówi, że Komisja, Rada i Parlament Europejski muszą działać w trybie pilnym, aby zapewnić, że zasady te i interpretacje mogą zostać przyjęte w odpowiednim czasie, aby nie zakłócić postrzegania inwestorów i, w konsekwencji, nie podważyć ich zaufania.
Myślę, że w tym momencie taki model kompromisu między Parlamentem, Radą i Komisją mógłby pomóc rozwiązać problemy bez konieczności odwoływania się przez nas do procedury pilnej, którą Komisja pierwotnie proponowała.
wiceprzewodnicząca Komisji. - Panie przewodniczący! Dziękuję za konstruktywne uwagi wygłoszone o tak późnej już porze.
Pozwolę sobie jeszcze na przedstawienie dwóch krótkich i ostatnich już uwag. Po pierwsze, w sprawie rejestru, sądzę, że macie absolutną rację podkreślając konieczność posiadania informacji o procedurze, bycia dobrze poinformowanym o postępach prac w odniesieniu do różnych akt, oraz jeden z uzgodnionych przez nas środków, czyli oczywiście konieczność aktualizowania naszego rejestru dokumentów komitologii.
Tak uzgodniliśmy między instytucjami, a Komisja angażuje się w to i jesteśmy przekonani, że pełna realizacja nastąpi do marca przyszłego roku. Uważam zatem, że przynajmniej to pomoże, ale oczywiście będziemy także zachęcać nasze służby do jak najbliższej współpracy z Parlamentem.
Jeśli chodzi o drugą uwagę, po prostu powiem, że mam nadzieję, iż zgodzimy się, że cała koncepcja stojąca za tą konkretną procedurą polega na zapewnieniu, że w sposób konsekwentny i spójny stosujemy nowe zasady. Również dlatego zaproponowaliśmy tego rodzaju wnioski pakietowe lub zbiorcze i jest to, jak mniemam, droga naprzód: upewnić się, że dokładnie stosujemy się do tego, co zostało uzgodnione i że możemy, między dwiema instytucjami, zajmować się tym możliwie najbardziej efektywnie.
Kolejnym punktem obrad jest wniosek dotyczący rezolucji w sprawie międzynarodowych standardów rachunkowości.
przewodnicząca Komisji Gospodarczej i Monetarnej. - (FR) Panie przewodniczący, panie komisarzu! Jest pewna logika w sekwencji prowadzonych przez nas dyskusji, ponieważ w tej debacie musimy postanowić, czy przyjąć tak zwany standard MSSF 8 na poziomie europejskim.
W poprzedniej debacie, która odbyła się 25 kwietnia 2007 roku, kiedy to Parlament musiał podjąć decyzję w sprawie tego standardu, jednoznacznie oświadczyliśmy, że w naszym odczuciu warunki umożliwiające nam wykonanie tego nie są dla nas gotowe. Odpowiadały za to dwie przyczyny.
Pierwsza polegała na tym, iż właśnie przekazaliśmy Komisji Europejskiej i Radzie bardzo wyraźną wiadomość, iż w naszym odczuciu proces konwergencji, który właśnie zaczyna Unia Europejska z krajami spoza UE w celu uznania ich standardów rachunkowości, nie mógł po prostu polegać na metodzie wytnij i wklej standard międzynarodowy zamiast swoich. Wydawało nam się również, że proces konwergencji powinien być procesem opartym na wzajemności.
W przypadku standardu MSSF 8, mieliśmy wrażenie, iż nie taką ścieżką podążała międzynarodowa organizacja i chcieliśmy ostrzec o tym opinię publiczną.
Drugą przyczyną naszego działania były ostrzeżenia płynące od wielu osób, wierzę zresztą, że całkiem słusznie, iż ten standard rachunkowości był proponowany wszystkim użytkownikom, czyli audytorom, inwestorom i osobom odpowiedzialnym za nadzór, bez wcześniejszego wykonania oceny jego skutków.
Obecnie znamy obsesyjne wręcz dążenie Komisji pod przewodnictwem Barroso do regularnego wykonywania takich ocen skutków w ramach zapewnienia lepszego otoczenia regulacyjnego, które wykorzystuje jako mapę drogową. Wydaje nam się, że to, co ma zastosowanie na poziomie Unii Europejskiej, powinno również mieć zastosowanie wobec samoregulujących się międzynarodowych organów standaryzacyjnych. Dlatego skierowaliśmy do Komisji prośbę o wykonanie wspomnianej oceny skutków przez nią samą, z braku jakiejkolwiek oceny przeprowadzonej przez organ międzynarodowy.
Komisja spełniła swoje formalne zobowiązanie przedstawiając na początku września, jak uzgodniono, Komisji Gospodarczej i Monetarnej wnioski ze swojej oceny skutków. Niemniej w przyszłości musimy przyjąć do wiadomości, iż zakres tej oceny i sposób ankietowania wszystkich stron niewątpliwie powinien zostać poddany weryfikacji w celu ulepszenia spektrum osób objętych badaniem, aby były to nie tylko osoby określane jako przygotowujące, czyli te, które prowadzą księgi rachunkowe.
Dzięki pragnieniu posuwania się naprzód w tej debacie i, być może przekształcenia międzynarodowych standardów w punkt odniesienia na całym świecie, Parlament wciąż chce dzisiaj przyjąć standard MSSF 8 i pokazuje to zarówno jego poczucie wagi realizowania procedury przyjmowania standardów rachunkowości, jak i jego poczucie odpowiedzialności.
Rozpoczyna się ważna dyskusja ze Stanami Zjednoczonymi w celu określenia warunków przyjęcia przez nie standardów rachunkowości, więc ważne wydaje się dla nas pokazanie naszej determinacji w czynieniu tego przez nas samych w sposób jasny i odpowiedzialny.
Mam nadzieję, że ten Parlament przyjmie jutro standard MSSF 8, podkreślam przy tym, iż podczas jego weryfikacji - która jest już w toku w Radzie Międzynarodowych Standardów Rachunkowości (IASB) - brana jest pod uwagę potrzeba precyzyjnych informacji finansowych o realiach działań wewnątrz grupy przedsiębiorstw. Wiele organizacji pozarządowych jest wrażliwych na fakt, iż dzięki takim informacjom można przedstawić bardziej czytelny obraz działań grup - np. działalności wydobywczej w danym obszarze geograficznym lub kraju - tym, na których mają one wpływ.
Wreszcie, na zakończenie chciałabym ponownie przekazać Komisji, iż mamy wrażenie, że wynikiem tej procedury jest bardzo ważne wezwanie do respektowania głosu Europy, w ramach równoważności, oraz do umożliwienia wszystkim stronom wyrażenia swojego punktu widzenia w przypadku wykonywania ocen skutków.
Chciałbym zauważyć, że głosowanie nie odbędzie się jutro, ale w środę.
komisarz. - Panie przewodniczący! Chciałabym gorąco podziękować Komisji Gospodarczej i Monetarnej za wykonanie doskonałej pracy związanej z przyjmowaniem Międzynarodowego Standardu Sprawozdawczości Finansowej (MSSF) 8 - Segmenty Operacyjne, nowego standardu w zakresie informacji o segmentach.
Po przedstawieniu standardu w listopadzie 2006 roku przez Radę Międzynarodowych Standardów Rachunkowości (IASB), rozpoczęła się debata na temat odpowiedniości MSSF w kontekście europejskim. Debata okazała się pożyteczna. Musieliśmy upewnić się, że Unia Europejska nie przyjmie nowego standardu rachunkowości tylko przez wzgląd na zbieżność z równoważnym standardem amerykańskim, ale głównie dlatego, że poprawia on jakość informacji finansowej i sprzyja dobru publicznemu w Europie.
Przed podjęciem ostatecznej decyzji Komisja i Parlament uzgodnili w maju 2007 roku, że służby Komisji przeprowadzą analizę potencjalnych konsekwencji przyjęcia MSSF 8. W lipcu i sierpniu odbyły się publiczne konsultacje, podczas których zapoznano się z poglądami zainteresowanych stron w odniesieniu do potencjalnych kosztów/korzyści wynikających z przyjęcia MSSF 8 oraz jego ogólnego wpływu. Na podstawie prawie 200 odpowiedzi moje służby przygotowały sprawozdanie, które przedstawiono Parlamentowi w dniu 10 września 2007 roku. W głównym wniosku sprawozdania stwierdzono, że korzyści płynące z przyjęcia MSSF 8 byłby większe niż wynikające stąd koszty. Ponadto wielu ankietowanych podkreślało, że szybkie zatwierdzenie MSSF 8 zlikwidowałoby niepewność co do sposobu przedstawienia sprawozdań finansowych za okres kończący się w grudniu 2007 roku.
Pozwolę sobie podkreślić, że nie ignorowaliśmy obaw, które zgłaszano w związku z wprowadzeniem tak zwanego "podejścia zarządczego”, które przyznaje kadrze kierowniczej więcej swobody w porównaniu z istniejącymi standardami w zakresie sprawozdawczości dotyczącej segmentów. Niektórzy ankietowani obawiali się, że w MSSF 8 brakuje ścisłych wymogów w zakresie szczegółowej informacji geograficznej, gdyż rzekomo nie są wymagane wystarczająco szczegółowe informacje w każdym z krajów. Podczas dyskusji z ankietowanymi okazało się jednak, że od MSSF 8 oczekuje się raczej poprawy w ujawnianiu tego rodzaju informacji. Ponadto wydaje się, że szczególne obawy w tym obszarze, nie mogą naszym zdaniem - i zdaniem większości respondentów uczestniczących w konsultacjach z nami - zostać rozwiązane za pośrednictwem standardu sprawozdawczości finansowej dotyczącego informacji o segmentach. Można byłoby to lepiej zrobić w drodze dalszego rozwoju ram regulujących aspekty społecznej odpowiedzialności biznesu.
Uzgodniliśmy, że MSSF 8 nie powinny być przyjmowane tylko przez wzgląd na zbieżność, mimo iż uważamy, że ważne jest zobaczenie tej kwestii również w szerszym kontekście Unii Europejskiej przyjmującej zbiór standardów o prawdziwie globalnym charakterze. Kilka lat temu wszyscy zgodziliśmy się, że Europa nie powinna opowiadać się za własnym zbiorem standardów, ale raczej wspierać i promować rozwój standardów, podobnych do MSSF, o wysokiej jakości i globalnym charakterze.
Pracujemy nad doskonaleniem systemu zarządu IASB. Dnia 7 listopada Komisja Europejska, amerykańska Komisja Papierów Wartościowych i Giełd oraz japońska Agencja Usług Finansowych wydały wspólne oświadczenie, w którym ogłaszały, że zawarły porozumienie w celu wprowadzenia pewnych zmian, które umocnią ramy instytucjonalne Fundacji Komitetu Międzynarodowych Standardów Rachunkowości (IASC). Zmiany te mają wzmocnić rozliczalność administratorów Fundacji, w szczególności poprzez zastąpienie obecnego procesu samonominacji procesem mianowania administratorów, w którym organa publiczne odpowiedzialne są za ostateczne zatwierdzenie administratorów.
We wspólnym oświadczeniu uznano również wagę dalszego wzmacniania właściwego procesu IASB, w tym w drodze przeprowadzania ocen wpływu. Porozumienie to zapewnia mocny fundament do rozpatrywania obaw przedstawionych przez ten Parlament. Odzwierciedla również kwestie zidentyfikowane w dwóch sprawozdaniach monitoringowych Komisji dla ECOFIN dotyczących systemu zarządu IASB. Będziemy pracować z Fundacją IASC oraz partnerami międzynarodowymi w celu wypracowania bardziej szczegółowych propozycji w nadchodzących miesiącach. Będziemy oczywiście prowadzić bliski dialog z Parlamentem Europejskim w trakcie całego tego procesu. Jestem pewien, że wynik tego procesu zapewni, iż standardy będą odpowiadały europejskim potrzebom, a także będą łatwo akceptowalne i stosowane przez wszystkie zainteresowane strony w UE i na całym świecie.
Pozwolę sobie podsumować. Szybkie przyjęcie MSSF 8 jest ważne z dwóch powodów. Poprawia jakość informacji finansowych oraz daje pewność wszystkim uczestnikom rynku. Dyskusje prowadzone w ubiegłych miesiącach pokazały, że konieczne jest silniejsze zaangażowanie Parlamentu Europejskiego w proces zatwierdzania. Komisja będzie również nadal współpracowała z IASB i Fundacją IASC oraz naszymi międzynarodowymi partnerami, aby zapewnić, że proces opracowywania międzynarodowych standardów rachunkowości cechuje się pełną rozliczalnością i przejrzystością oraz zaspokaja potrzeby europejskich zainteresowanych stron.
w imieniu grupy PPE-DE. - Panie przewodniczący, panie komisarzu! Proces związany z MSSF 8 jest charakterystyczny dla sytuacji, w której się dzisiaj znajdujemy, jeśli chodzi o wdrażanie i zatwierdzanie MSSF w Europie. Chciałbym powiedzieć bardzo wyraźnie już na początku, szczególnie tym, którzy być może zawsze przyjmują stanowisko odmienne od Parlamentu, że większość w Parlamencie Europejskim jest za MSSF, za globalnym standardem i za obraniem takiego samego kursu w tym zakresie, prawidłowego kursu.
Powinniśmy dokonać analizy procesu MSSF, zwłaszcza w odniesieniu do tego, czy w tym momencie wszystko jest z nim w porządku: Komisja przedstawia standard Parlamentowi Europejskiemu ze zbyt małym wyprzedzeniem, oczekuje się, że Komisja i przemysł wdrożą go relatywnie szybko, presja ze strony przemysłu staje się coraz silniejsza, a tym, którzy mają obowiązek uzasadnienia go zwykłym obywatelom, nie stwarza się żadnej możliwości wyrobienia na jego temat opinii.
Komisja zaleciła odpowiednią fazę, ale będziemy musieli szczerze porozmawiać o tym, co dzieje się teraz, bo faza wdrożenia jest obecnie przesuwana wstecz. Aby uniknąć takich sytuacji w przyszłości, istotne jest, aby instytucje legislacyjne, takie jak Parlament Europejski, były informowane o prowadzonych pracach w odpowiednim czasie. Z zadowoleniem przyjmuję ubiegłotygodniowe obwieszczenie Komisji, wraz z SSI, japończykami i IOSCO. To, co prezentowała wtedy organizacja MSSF - w odniesieniu do zapewnienia własnego zarządu - jest prawidłowym, ale dość spóźnionym krokiem w kierunku odpowiedniej legitymizacji i zarządu. My w Parlamencie Europejskim zwrócimy szczególną uwagę, czy przestrzegane są demokratyczne zasady gry.
Nie oznacza to, że Parlament Europejski musi być bezpośrednio zaangażowany, ale tylko jeśli proces ten będzie działał prawidłowo, będziemy w stanie zapewnić, że będzie działał optymalnie w przyszłości, gdy wdrażany będzie każdy pojedynczy standard - bo w przyszłości będą konsultować się z nami w sprawie każdego pojedynczego standardu.
w imieniu grupy ALDE. - Panie przewodniczący! Przyjęcie standardu MSSF 8 pozwoli naszym przedsiębiorstwom skorzystać ze standardu w sprawozdaniach za bieżący rok finansowy i położy kres niepewności.
Podejście zarządcze pozwoli naszym spółkom na sprawozdawczość publiczną, przy wewnętrznym wykorzystaniu tej samej struktury, przez co zmniejszy się ciężar związany z obowiązkiem sprawozdawczym. Użytkownicy uzyskają dostęp do informacji, które do tej pory dostępne były jedynie wewnętrznie. Zatem MSSF 8 przynosi korzyści zarówno dla przedsiębiorstw, jak i dla inwestorów.
Niepokoi mnie jednak ocena wpływu, która odbywa się według schematu, o którym wspominałam już wcześniej. Tym razem respondentami byli w większości producenci aniżeli użytkownicy, a jeśli chodzi o użytkowników, nie było pytań dotyczących porównywalności. Być może trzeba będzie przyjąć ogólnie bardziej proaktywne podejście do ocen wpływu, a z pewnością nie mogło pomóc w tym przypadku to, że jednej części respondentów nie zadano kluczowych pytań.
Ponadto, niektóre uzasadnienia w sprawozdaniu niewiele mają wspólnego z uzasadnieniem. W rzeczywistości dla mnie wygląda to na taki typ dokumentu, który przygotowuje się przed spotkaniem w nadziei na osiągnięcie porozumienia.
Program legislacyjny i program prac Komisji na 2008 r. (debata)
Kolejnym punktem porządku obrad jest debata nad programem działalności legislacyjnej i prac Komisji Europejskiej na rok 2008.
przewodniczący Komisji. - Panie przewodniczący! Nadchodzących 12 miesięcy będzie miało fundamentalne znaczenie dla naszej przyszłej efektywności, dla naszego miejsca w świecie, dla zaufania naszych obywateli w naszą zdolność do zaspokajania ich oczekiwań. Możemy być pewni powodzenia naszych celów. Porozumienie w sprawie traktatu lizbońskiego zostało dobrze przyjęte, tak samo zresztą jak sposób, w jaki zostało ono osiągnięte. Nie pozwoliliśmy, aby cokolwiek odwróciło naszą uwagę od dążenia do osiągnięcia fundamentalnego celu, czyli wyposażenia Unii Europejskiej w narzędzia, których potrzebować będzie w przyszłości. Byliśmy bardzo zdeterminowani co do konieczności przejścia do rzeczy.
Jednocześnie cele ekonomiczne, które sobie wyznaczyliśmy, zaowocowały wzrostem i zwiększeniem liczby miejsc pracy, a tym samym przyczyniły się do zminimalizowania ryzyka dodanych w tym roku zawirowań. Stawiamy czoła dużym problemom: od energii do migracji, od zatrudnienia do pomocy rozwojowej, mianowicie w Afryce, a już za kilka tygodni będziemy mieć na Bali okazję do pokreślenia naszej pozycji globalnego lidera w walce ze zmianami klimatu.
Krótko mówiąc, Unia Europejska spełnia stawiane wobec niej oczekiwania. Była w stanie poradzić sobie z niezwykle trudną sytuacją z roku 2005. Zaproponowana w 2006 roku przez Komisję Europejską strategia dwutorowa, polegająca na skupieniu uwagi na osiągnięciu konkretnych rezultatów dla obywateli przy jednoczesnej inwestycji w rozwiązania instytucjonalne - opłaciła się.
W moim przekonaniu Unia jest gotowa na rok 2008. Musimy jak najlepiej wykorzystać tę sytuację, wprowadzając w życie nasze zobowiązania, wspierać już przedłożone kluczowe wnioski, podtrzymywać nadane tempo nowymi inicjatywami i równocześnie nie spuszczać z oczu długoterminowych wyzwań. Ponadto musimy oczywiście uszanować i promować proces ratyfikacji Traktatu i pokazać obywatelom, co Unia Europejska ma do zaoferowania przed wyborami do Parlamentu Europejskiego w 2009 roku.
Dlatego też z zadowoleniem przyjmuję możliwość przedstawienia wkładu Komisji Europejskiej w osiągnięcie sukcesu w 2008 roku poprzez przedstawienie państwu naszego programu działalności legislacyjnej i prac na rok 2008. Chciałbym przez to podziękować Parlamentowi Europejskiemu za jego aktywne zaangażowanie w pracę przy tworzeniu tego programu. W szczególności kompleksowe sprawozdanie podsumowujące, przygotowane przez Konferencję Przewodniczących Komisji i poparte przez Konferencję Przewodniczących pomogło nadać kształt naszemu programowi. Wiele wniosków Komisji pokrywa się z priorytetami przedstawionymi w naszym sprawozdaniu podsumowującym.
Ale najpierw chciałbym powiedzieć parę słów o wdrożeniu programu w roku 2007.
Dokładnie rok temu omawialiśmy docelową listę strategicznych inicjatyw, które chcieliśmy spełnić w tym roku. Aby zacytować tylko kilka najbardziej widocznych inicjatyw, lista obejmowała serię działań kluczowych, takich jak strategiczny przegląd sytuacji energetycznej, niedawno przedstawione wnioski migracji zarobkowej, elastycznego rynku pracy przy jednoczesnym zachowaniu bezpieczeństwa socjalnego, rynku win, dostępu do rynku.
Do końca przyszłego miesiąca wszystkie te inicjatywy zostaną przyjęte, z wyjątkiem jednej. Chodzi o dyrektywę w sprawie handlu emisjami, którą zdecydowałem się przełożyć o miesiąc, czyli do stycznia. Chciałem w ten sposób zapobiec odwróceniu uwagi od istotnych rozmów toczących się na Bali - gdzie chciałbym, aby Unia Europejska mówiła jednym głosem. Dzięki temu będziemy mieli również czas na sfinalizowanie konsultacji dotyczących sposób realizacji ustalonych celów unijnych w zakresie emisji gazów cieplarnianych i wykorzystania energii ze źródeł odnawialnych. Jestem przekonany, że zgodzą się państwo ze mną, że ma to sens i, co więcej, że może to symbolizować czas, który zdobywamy, ponieważ jestem pewny, że przygotowania pozwolą nam osiągnąć większe możliwości porozumienia z naszymi państwami członkowskimi.
Oprócz inicjatyw strategicznych podjęliśmy się przedstawienia dużej ilości inicjatyw priorytetowych w okresie 18 miesięcy. Wiele z nich przedstawimy w najbliższym czasie. W nadchodzących tygodniach przedstawione zostaną propozycje dotyczące kredytów hipotecznych, ochronnych instrumentów handlowych i ograniczenia emisji CO2 pochodzących z samochodów. Do końca roku współczynnik redukcji powinien wynieść 70%, a za osiemnaście miesięcy, tj. w czerwcu przyszłego roku, 100%.
Rok 2007 okazał się również istotnym rokiem w przygotowaniach do podjęcia przyszłych zadań. W szczególności w przyszłym tygodniu przedstawimy zbiór kluczowych wniosków dotyczących ekonomicznej i społecznej przyszłości Unii Europejskiej. Przegląd rynku jednolitego pozwala postrzegać rynek jednolity jako rynek silny, innowacyjny i konkurencyjny, przynoszący bezpośrednie korzyści konsumentom i przedsiębiorcom i umieszczający Unię Europejską w jak najlepszej pozycji, umożliwiającej wywieranie wpływu na kierunek globalizacji. Ponadto zdecydujemy się co do sposobu promocji możliwości, dostępu i solidarności w Europie XXI wieku, co w przyszłym roku poprzemy pełnym komunikatem w sprawie unowocześnionej agendy społecznej.
Szczególną uwagę poświęcimy możliwościom stosowania traktatu lizbońskiego i jego protokołów do wdrażania postępu w usługach leżących w interesie ogólnym, używając nowych możliwości do zastanowienia się, co możemy zrobić, aby prawdziwa wartość dodana poprawiła rolę odgrywaną przez te usługi w polepszaniu jakości życia wszystkich Europejczyków.
Z niecierpliwością oczekuję reakcji Parlamentu Europejskiego i Rady w odniesieniu do sprawozdania ze stanu rynku jednolitego i wizji dotyczącej rozwoju społecznego. Jestem przekonany, że razem pozwolą nam one osiągnąć równowagę potrzebną do poruszania się naprzód w kluczowych dziedzinach naszej ekonomiczno-społecznej agendy. Pokazują one, że Europa dysponuje potrzebnymi narzędziami i oferuje naszym obywatelom platformę umożliwiającą im przystosowanie się do globalizacji i kształtowanie jej.
Skoncentruję się teraz na programie działalności legislacyjnej i prac Komisji na 2008 rok. To jest nasz program polityczny na rok 2008. Wyznacza on nasze główne inicjatywy i bazuje na naszym zobowiązaniu do dostarczania wartości dodanej obywatelom Europy. Staraliśmy się wzmocnić zarówno treść polityki, jak i proces.
W porównaniu do roku 2007, program prac na rok 2008 koncentruje się na ograniczonej liczbie nowych inicjatyw politycznych, włączając w to 26 inicjatyw strategicznych pogrupowanych w 12 pakietów, które Komisja zobowiązuje się dostarczyć w ciągu roku, i 61 inicjatyw priorytetowych, zgrupowanych w 49 pakietach, które będą dostarczone w ciągu 12 do 18 miesięcy.
Nasze inicjatywy dotyczyć będą pięciu dziedzin o bezpośrednim znaczeniu dla wszystkich w Europie: wzrost i praca, zrównoważona Europa, kierowanie migracjami, stawianie obywateli na pierwszym miejscu i Europa na pozycji partnera światowego. Jesteśmy również zdeterminowani do wzmocnienia naszego zobowiązania, aby ulepszyć regulacje z gwarancją spełnienia naszych obietnic.
Z zadowoleniem zauważyliśmy, że sprawozdanie podsumowujące Parlamentu Europejskiego pokrywa się z kluczowymi dziedzinami, które uznaliśmy za dziedziny niezmiernie ważne w roku 2008. Ścisła współpraca między instytucjami i państwami członkowskimi będzie miała kluczowe znaczenie dla realizacji naszych celów. Dla kilku dziedzin wspomnianych w naszym sprawozdaniu konkretne inicjatywy albo już zostały przyjęte, albo zostaną przyjęte jeszcze w 2007 roku.
Mam przyjemność zauważyć, że w przyszłym roku do programu włączona zostanie seria inicjatyw uznanych za szczególnie istotne dla Parlamentu Europejskiego.
Wymienię tylko kilka z tych kluczowych dziedzin: strategia lizbońska na rzecz rozwoju i zatrudnienia, co do której zgadzamy się, że pozostaje w centrum naszych celów, które zmierzają w kierunku osiągnięcia bardziej dochodowej, odpowiedzialnej w stosunku do środowiska naturalnego i niewykluczającej społecznie Unii Europejskiej; zmiany klimatu, z tegorocznym akcentem na złagodzenie konsekwencji, uzupełniona nowym podejściem do adaptacji; przekształcanie sektora transportu na bardziej przyjazny środowisku; pakiet wsparcia i ułatwień dla małych i średnich przedsiębiorstw; prawodawstwo wspierające ochronę konsumentów dotyczącą praw wynikających z umów i nowej tablicy wyników dla rynków konsumenckich; lepszy dostęp do sprawiedliwości dla obywateli; poprawa środowiska regulacyjnego w Europie za pomocą strategicznego sprawozdania z możliwości lepszych regulacji.
Znaczną część naszej agendy zajmuje wysoki stopień porozumienia między Komisją a Parlamentem co do potrzeby działania i posuwania się naprzód.
Prawdą jest, że są pewne sugestie w sprawozdaniu podsumowującym, na które nie możemy dać na tym etapie definitywnych odpowiedzi. Na przykład aktywnie pracujemy nad kwestiami własności intelektualnej i usług finansowych, ale jest jeszcze zbyt wcześnie, aby móc podać teraz ostateczną formę i poziom ambicjonalny poszczególnych inicjatyw.
W kwestii zarządzania odpadami dostosujemy podniesione przez państwa kwestie raczej poprzez plan działania nad lepszym wdrażaniem prawodawstwa dotyczącego odpadów, niż nową inicjatywę na tym etapie.
Chciałbym wyjaśnić jedno: jeśli coś nie jest uwzględnione w wykazie nowych inicjatyw to nie znaczy, że jest zaniedbywane. Główna praca Komisji, polegająca na wdrażaniu prawa wspólnotowego, wykonywaniu programów i negocjacji porozumień międzynarodowych będzie kontynuowana i jest uwidoczniona w innych częściach tekstu programu. Również nowy rozdział o "tworzeniu nowych dziedzin polityki” ma odzwierciedlać wieloletnią naturę przeważającej części działalności Komisji.
W programie prac zamieściliśmy priorytety dotyczące komunikacji, ale dodaliśmy też nowy aspekt w tym kontekście: kilka z tych priorytetów proponujemy innym instytucjom, abyśmy mogli wspólnie pracować przy ich promocji.
Ale nie chodzi tu o centralizację - wręcz przeciwnie. Jesteśmy przekonani, że wspólne zrozumienie priorytetów stanowi znakomity punkt wyjściowy do wdrożenia zasad na szczeblu lokalnym, przyjęcia komunikatu tak, aby był jak najlepiej dopasowany do różnych potrzeb w różnych częściach Unii. Jesteśmy też przekonani, że w tej dziedzinie komunikacji, partnerstwo jest kluczowe, jeśli naprawdę chcemy połączyć Unię z jej obywatelami.
Komisja oczekuje żywej i owocnej debaty odzwierciedlającej strategiczny wymiar programu prac Komisji i silną wiadomość polityczną dla naszych obywateli. Rok 2008 to faktycznie kluczowy rok dla Europy. Komisja Europejska i Parlament Europejski mogą razem wykonać w roku 2007 znakomitą pracę, doprowadzić do zmian i, o czym jestem przekonany, uczynić rok 2008 wspaniałym rokiem dla Europy.
Panie przewodniczący Komisji! Ja również chciałabym ciepło powitać wielu obecnych tu na dzisiejszej debacie komisarzy.
w imieniu grupy PPE-DE. (DE) Panie przewodniczący, panie i panowie! Na początek chciałbym panu powiedzieć, panie przewodniczący Komisji, że usłyszawszy w ubiegłym roku pana groźne słowa dotyczące obecności członków tej Izby, w dniu dzisiejszym jest tu więcej posłów niż komisarzy, i jestem przekonany, że zauważył pan ten fakt. W imieniu grupy PPE-DE chciałbym wyrazić słowa zachęty: zachęcamy pana w nadchodzącym roku, kluczowym z punktu widzenia ratyfikacji nowego Traktatu, do wykorzystania najważniejszej kompetencji pańskiej Komisji, mianowicie prawa występowania z inicjatywą prawodawczą dla Europy, w sposób, który zapewni, że odniesie się pan w sposób efektywny do kwestii o najistotniejszym znaczeniu dla obywateli i wykorzysta możliwości leżące w pańskiej gestii w celu zmniejszenia dystansu między obywatelami a Unią Europejską.
sprawozdawca. - (FR) Panie przewodniczący, panie i panowie! Biorąc pod uwagę coraz większą jednolitość telewizji, usług telekomunikacyjnych oraz Internetu, należy zwrócić uwagę, iż telewizja stała się medium interaktywnym, a widzowie przekształcili się w "aktorów”.
Widz jest dzisiaj w stanie śledzić zawartość, wybierać programy oraz bezpośrednio reagować na nadawane materiały. Potrzebna jest do tego jednak coraz większa liczba urządzeń. W celu zwiększenia użyteczności przedmiotowego sprzętu oraz, aby uniknąć dodatkowych kosztów dla konsumenta, te urządzenia muszą być w stanie komunikować się ze sobą i działać razem. Nazywa się to "interoperacyjność”.
Prezentowane dzisiaj sprawozdanie ma na celu promowanie interoperacyjności w Unii Europejskiej. Jego zadaniem jest również zapewnienie poszanowania dla pluralizmu informacji oraz różnorodności materiałów w nowej erze technologicznej, która wymaga prowadzenia przez organy władzy publicznej aktywnej, stanowczej i czujnej polityki na szczeblu krajowym i europejskim.
8. Skład Konferencji Przewodniczących (zmiana art. 23 Regulaminu PE) (głosowanie)
sprawozdawca. - (EL) Panie przewodniczący! Liczba niezrzeszonych posłów może się zwiększyć w każdym momencie z przyczyn nieprzewidzianych. Idzie to w parze z polityczną spójnością istniejących ugrupowań politycznych oraz z możliwością osiągania konsensusu przez posłów niezrzeszonych, o ile jest ich wystarczająco dużo, aby utworzyć ugrupowanie polityczne.
Odnośnie do strategii ustawodawczej, postanowienia Regulaminu dotyczące składu Konferencji Przewodniczących nie powinny ograniczać się do sytuacji, gdzie liczba niezrzeszonych posłów jest niewielka.
Regulamin Parlamentu Europejskiego zawiera głównie długoterminowe postanowienia. Powinny one prowadzić do osiągania pozytywnych wyników, nie tylko w czasie prac nad aktami prawnymi bądź poprawkami, ale także w obliczu zmieniających się przyszłych okoliczności.
Z tego powodu sytuacje zaistniałe w trybie ad hoc, będące przedmiotem ciągłych zmian, mogą w każdej chwili powrócić do poprzedniego status quo i nie powinno to się wówczas wiązać z wprowadzaniem nowych przepisów. Ta kwestia dotyka suwerenności i niezależności parlamentarnej oraz zdolności Parlamentu do samoorganizacji i prosiłbym o głosowanie za.
Panie prezydencie Sarkozy, szanowni koledzy, panie i panowie! Parlament Europejski ma zaszczyt powitać pana, jako prezydenta Republiki Francuskiej, w dniu dzisiejszym na posiedzeniu plenarnym w Strasburgu. Goszczenie pana to zaszczyt dla tej instytucji i chciałbym zapewnić pana, że pańskie przemówienie będzie wysłuchane przez posłów tej Izby z dużym zainteresowaniem, co sugeruje też duża liczba moich kolegów parlamentarzystów obecnych tu dzisiaj. Podczas swojej kampanii prezydenckiej oraz po wyborach z 6 maja konsekwentnie i stanowczo udowadniał pan, że budowanie Europy pozostaje jednym z głównych priorytetów dla pana, a więc będzie ona również szczególnie istotna dla rządu francuskiego.
Panie prezydencie! Już w roku 1849 wielki francuski pisarz Wiktor Hugo wypowiadał się za zjednoczeniem się państw europejskich. Sto lat później historia integracji europejskiej nabrała impetu i rozpoczął się postęp, który zawdzięczamy szczególnie inicjatywie Francji. Jej efektem jest powstanie dzisiejszej Unii Europejskiej, której podwaliny stworzył w 1950 roku, w swoim planie, Robert Schuman. Robert Schuman blisko współpracował z Jean Monnet.
Ponieważ spotykamy się teraz w Strasburgu, chciałbym wyrazić moje uznanie dla Pierre'a Pflimlina, który przez wiele lat pełnił funkcję premiera Francji, przewodniczącego Parlamentu Europejskiego oraz burmistrza Strasburga. Szczególnie bolesne jest to, że właśnie obywatele Francji odrzucili w referendum projekt traktatu konstytucyjnego, który zawierał tak wiele odpowiedzi ważnych dla przyszłości Europy. Krótko po wybraniu pana na obecne stanowisko, panie prezydencie, określił pan, że jako głowa państwa, zrobi pan wszystko, co w pana mocy, aby przywrócić Francji centralne miejsce na europejskiej scenie.
Niewątpliwie potwierdził pan chęć wdrożenia tej decyzji w życie poprzez swój wkład w osiągnięcie rozwiązania negocjacji dotyczących traktatu reformującego oraz poprzez swoje poparcie dla przewodniczącej Rady Europejskiej, kanclerz Angeli Merkel, w tej sprawie.
Panie prezydencie! Pozwolę sobie zakończyć, przypominając, że po wyborze pana na stanowisko prezydenta zaprosił mnie pan na wizytę do Pałacu Elizejskiego, jako swojego pierwszego gościa niefrancuskiej narodowości. Chciałbym teraz ponownie podziękować za to zaproszenie w imieniu Parlamentu Europejskiego, ponieważ okazał pan w ten sposób nie tylko swoje oddanie Europie, ale także, co najważniejsze, wyraził pan swoje uznanie dla Parlamentu Europejskiego, jako ciała reprezentującego ludność Unii Europejskiej.
Panie prezydencie! Drugiego lipca, kilka tygodni po tym, jak został pan wybrany na prezydenta, wygłosił pan przemowę do ludności Strasburga i wypowiedział następujące słowa: "Chcę, aby Francja przyjęła na siebie swoją część odpowiedzialności, i chcę, aby wszyscy europejczycy posiedli świadomość swojej odpowiedzialności wobec historii. Chcę rozpoczynać dyskusje, chcę zadawać pytania i odnosić się do wszystkich istotnych spraw.” Panie prezydencie! Z niecierpliwością oczekujemy na pańskie przemówienie. Pozwolę sobie zaprosić pana do wygłoszenia przemówienia przed Parlamentem Europejskim.
prezydent Republiki Francuskiej. - (FR) Panie przewodniczący Parlamentu Europejskiego, szanowni posłowie do PE, panie przewodniczący Komisji, panie i panowie! Dziękuję za zaproszenie mnie, abym przemawiał do państwa w tym budynku, gdzie bije demokratyczne serce Europy.
Dziękuję, że taka możliwość nadarza się teraz, kiedy po okresie wahań Europa znowu bierze się w garść i rusza do przodu.
Dziękuję, że po raz kolejny pozwalacie mi państwo głosić przywiązanie Francji do Europy i podkreślać, że odrzucenie przez Francję konstytucji europejskiej w głosowaniu nie było wyrazem odwrócenia się Francuzów od Europy, ale raczej wyrazem ich większych oczekiwań wobec Europy.
Od początku integracja europejska opierała się na nadziei. Teraz nadszedł czas, aby nadzieja została spełniona, i jest to odpowiedzialność, która spoczywa na nas wszystkich. Nadzieja na pokój, na braterstwo, na rozwój. Ta nadzieja zrodziła się wraz z wielkimi tragediami XXego wieku. Ta nadzieja zrodziła się z krwi i łez milionów mężczyzn, kobiet i dzieci. Ta nadzieja zrodziła się z ogromnego cierpienia. Jest to nadzieja na to, że już nigdy więcej narody Europy nie będą prowadzić wojny przeciwko sobie, oraz że europejska ziemia nie będzie więcej świadkiem prób podbojów, dominacji i eksterminacji, co wszystko razem doprowadziło nasze państwa na skraj materialnej i moralnej zagłady.
Europejska idea zrodziła się, ponieważ pewnego dnia wielcy europejczycy wyciągnęli do siebie ręce ponad granicami, za które tylu ludzi oddało życie. Później ludzie, którzy tyle wycierpieli podążyli za nimi, zdając sobie sprawę, że nienawiść należy już do przeszłości, a przyjaźń jest tym, co jest obecnie najbardziej potrzebne.
Integracja europejska stała się możliwa, ponieważ nasze narody ogarnęło przerażenie tym, co zrobiły. Ludzie odmówili dalszej walki, ponieważ w głębi serca wiedzieli, że kolejna wojna byłaby opłakana w skutkach. Zamiast tego wybrano wzajemna miłość, zrozumienie oraz wspólny wysiłek, aby budować wspólne przeznaczenie.
Integracja europejska musi być odbierana jako to, czym jest w rzeczywistości: moralną koniecznością, duchową koniecznością.
Integracja europejska jest wyrazem pragnienia odczuwanego przez wszystkie narody Europy, dla których liczą się wartości, wspólna cywilizacja, oraz które chcą utrzymać te wartości i cywilizację przy życiu.
Europa nie może być jedynie maszyną. Europa nie może być maszyną administracyjną. Europa nie może być maszyną prawną, masowo produkującą normy, przepisy, dyrektywy, procedury i zasady.
Europa nie może być odseparowana od prawdziwego życia, uczuć, ludzkich namiętności. Europa nie stanie się rzeczywistością i nie będzie mieć możliwości realnego istnienia, o ile, dla milionów mężczyzn i kobiet, bez względu na poglądy, nie zaistnieje ona jako żywy twór, przemawiający do nich, dający nadzieję na lepsze życie w lepszym świecie. Albo Europa stanie się wielkim ideałem, albo przestanie istnieć.
Gdy ludzie głosują na "nie”, nie możemy mówić, że są w błędzie, ale musimy zapytać czemu tak głosowali.
Wszyscy wiemy, że głosy na "nie” Francji i Holandii (ja głosowałem na "tak”) odzwierciedlają dużo więcej niż tylko odrzucenie, jakkolwiek bardzo istotnego tekstu.
Wszyscy wiemy, że te głosy na "nie” manifestują głęboko zakorzeniony kryzys zaufania, którego nie wolno zignorować, a który należy rozwiązać.
Wszyscy ci, którzy kochają Europę muszą potraktować te głosy bardzo poważnie, ponieważ są to głosy pochodzące od dwóch fundamentalnych narodów europejskich, które zawsze wspierały Europę.
Głosy te odzwierciedlają głęboko zakorzeniony strach milionów mężczyzn i kobiet, którzy zaczęli tracić wiarę w Europę. Dlaczego? Ponieważ czuli, że Europa przestała zapewniać im wystarczającą ochronę. Ponieważ czuli, że Europa stała się obojętna na trudności piętrzące się w ich codziennym życiu. Nie jest istotne, czy te odczucia były błędne, czy nie. Jestem przekonany, że miliony mężczyzn i kobiet w naszych krajach tak właśnie odczuwają.
Te głosy na "nie” to katastrofa. Popchnęły Europę na skraj najbardziej poważnego kryzysu w historii. Ale kryzys ten, który mógł się zakończyć rozpadem Europy, mógł mieć także pozytywne skutki, mobilizując ludzi całkowicie oddanych Europie do zastanowienia się nad jego przyczynami.
To, co osiągnęła Europa od utworzenia Europejskiej Wspólnoty Węgla i Stali, jest godne podziwu.
Wszyscy tutaj zgromadzeni jesteśmy przedstawicielami narodów, które nienawidziły siebie nawzajem, dążyły do wzajemnego wyniszczenia i wypowiadały sobie wojny od wieków.
Na początku Paul-Henri Spaak, wielki europejczyk, przewodniczący Europejskiego Zgromadzenia Parlamentarnego, wypowiedział te zawsze aktualne i uniwersalne słowa: "Nie zapomnijmy o niczym, jako że byłaby to profanacja, gdyż zdecydowaliśmy się rozpocząć wielką przygodę, która, jeśli zakończy się sukcesem, pozwoli nam zachować wszystko, co mamy wspólnego oraz wszystko, co dla nas najcenniejsze”.
Przez pół wieku ta przygoda trwała pomimo niezliczonych trudności, jakie napotykała.
na piśmie. - (DE) Pomimo że Bułgaria i Rumunia zdołały przystąpić do Europejskiego Obszaru Gospodarczego, Bruksela jest najwidoczniej zdziwiona brakiem postępu w zakresie zwalczania przestępczości zorganizowanej i korupcji. Są to powszechne problemy, zakorzenione w wydarzeniach społeczno-politycznych w krajach postkomunistycznych. Ogół społeczeństwa jest podirytowany anonimowością i obojętnością kapitalizmu, dlatego ucieka się do znanych, wypróbowanych i sprawdzonych układów.
Jeszcze raz dowodzi to tego, że transformacja społeczna nie może być narzucona z zewnątrz: to, co Stany Zjednoczone starają się osiągnąć poprzez wojny agresji, a Unia Europejska kusząc perspektywą "przystąpienia”. Natomiast faktem jest, że to drugie traci swoją skuteczność, tracąc wszelką możliwość wywarcia wpływu jak tylko kraje wstąpią do "klubu”. I dlatego też Unia Europejska nie może powtórzyć tego błędu z Turcją.
Panie Przewodniczący! Chciałbym się odnieść do sprawozdania pani profesor Kudryckiej w sprawie zawarcia umowy o ułatwieniach w wydawaniu wiz krótkoterminowych między Wspólnotą Europejską a Ukrainą. Ma to wyjątkowe znaczenie dla relacji polsko-ukraińskich, dla krajów, narodów, które łączą wielowiekowe więzy historii. Powinniśmy jak najszybciej podjąć niezbędne działania, aby wprowadzić znaczące ułatwienia wizowe dla naszych przyjaciół z Ukrainy, zwłaszcza dla ludzi młodych, studentów, naukowców oraz pracowników sezonowych.
W dłuższej perspektywie powinniśmy dążyć do wprowadzenia ruchu bezwizowego. Jest to szczególnie istotne dla stworzenia podwalin pod przyszłą integrację Ukrainy z Unią Europejską. Unia musi wspierać rozwój demokracji w tym kraju, pomagać w budowaniu społeczeństwa obywatelskiego i ułatwiać kontakty między naszymi obywatelami.
na piśmie. - (PT) Przedmiotowa umowa między Wspólnotą Europejską a Ukrainą o ułatwieniach w wydawaniu wiz krótkoterminowych ma być podpisana równolegle z umową o readmisji, jako że są one "wzajemnie się warunkujące”.
Jak wskazano, umowy te stanowią część walki Unii Europejskiej z "nielegalną imigracją”, jak również jej instrumenty prawne. W sprawozdaniu wyraźnie akceptuje się "zalecenia, również w zakresie, w jakim odnoszą się one do zapewnienia przez Wspólnotę Europejską, a w szczególności przez Komisję Europejską, zaplecza technicznego i finansowego stanowiącego dla Ukrainy wsparcie umożliwiające zagwarantowanie wysokiego stopnia implementacji umowy o readmisji”. Jednakże pod tym względem jesteśmy krytyczni.
Pomimo tego, że umowa wprowadza ścisłe nieprzekraczalne terminy proceduralne, ustala preferencyjne opłaty wizowe, w tym całkowite zwolnienie z opłaty wizowej dla pewnych "kategorii osób” (?), oraz uwzględnia uproszczoną procedurę w wielu przypadkach, to jest to mało w porównaniu z tym, czego domaga się i potrzebuje tysiące ukraińskich obywateli.
Umknęło uwadze sprawozdawców to, że istnieje potrzeba skutecznego wdrożenia środków mających na celu ułatwienie wydawania wiz w szerszych częściach społeczeństwa ukraińskiego lub nawet niedyskryminacyjnego systemu zwolnień z obowiązku wizowego, takiego jaki Ukraina zapewnia obywatelom różnych krajów UE.
na piśmie. - (DE) Unia zbyt długo podawała pomocną dłoń krajom na całym świecie, podczas gdy nie uzależniła tych pieniędzy od readmisji nielegalnych imigrantów. Spowodowało to nasilenie fali nielegalnych uchodźców ekonomicznych, przybywających tłumnie do krajów przeznaczenia bez edukacji i perspektyw na przyszłość. Równocześnie pojawiły się różne skandale związane z wizami, kiedy to niezliczona liczba osób przekroczyła granicę UE, podając się za turystów, aby zniknąć w sektorze niskopłacowym UE, pogarszając tym sposobem sytuację zatrudnienia na masową skalę. Najwyższy czas, aby regulacje readmisyjne stały się stałym elementem umów. Możliwości zniknięcia w anonimowości naszych konurbacji powinny być za wszelką cenę usunięte.
Rosnąca tendencja do tworzenia centrów wizowych - które są potem zamykane z powodu braku podań - powinna być traktowana z rezerwą. Taka praktyka nie może w żadnym przypadku prowadzić do sytuacji, gdy wizy są wydawane arbitralnie tylko po to, by uniknąć takiego zamknięcia.
na piśmie. - (PT) Przedmiotowa umowa między Wspólnotą Europejską a Mołdową o ułatwieniach w wydawaniu wiz krótkoterminowych ma być podpisana równolegle z umową o readmisji, jako że są one "wzajemnie się warunkujące”, tak samo jak w przypadku umów z Rosją i Ukrainą.
Pomimo tego, że umowa wprowadza ścisłe, nieprzekraczalne terminy proceduralne, ustala preferencyjne opłaty wizowe, w tym całkowite zwolnienie z opłaty wizowej dla pewnych "kategorii osób” (?) (takich jak członkowie oficjalnych delegacji, biznesmeni, dziennikarze, uczestnicy wydarzeń naukowych, kulturalnych i sportowych, studenci, uczestnicy programów wymiany, bliscy krewni, przedstawiciele społeczeństwa obywatelskiego, osoby przyjeżdżające z powodów zdrowotnych), oraz uwzględnia uproszczoną procedurę w wielu przypadkach, to jest to mało w porównaniu z tym, czego domaga się i potrzebuje tysiące obywateli mołdawskich. Istnieje potrzeba skutecznego wdrożenia środków mających na celu ułatwienie wydawania wiz w szerszych częściach społeczeństwa mołdawskiego lub nawet niedyskryminacyjnego systemu zwolnień z obowiązku wizowego, takiego jaki Mołdowa zapewnia obywatelom różnych krajów UE.
Ponadto umowy te mieszczą się w ramach polityk Wspólnoty dotyczących imigracji i "obszaru Schengen”, w tym instrumenty przetrzymywania danych biometrycznych.
na piśmie - (RO) Rumuńscy posłowie do Parlamentu Europejskiego, członkowie PSE, zagłosują przeciw albo wstrzymają się od głosu w sprawie Umowy między UE a Mołdową o wizach krótkoterminowych i Umowy o readmisji. Nie oznacza to sprzeciwu co do istoty tych dokumentów, ale wobec nieścisłych pojęć tam zawartych, a które były zapoczątkowane przez stalinowski reżim radziecki, aby uzasadnić pogląd, że istnieje język mołdawski, różniący się od języka rumuńskiego. Odniesienie do języka mołdawskiego pozostaje bez mocy prawnej dla danych posłów Parlamentu Europejskiego.
Panie Przewodniczący! Zgłaszałem to już wcześniej. Wyjaśnienie dotyczące głosowania w sprawie sprawozdania pana Webera dotyczącego interaktywnej telewizji cyfrowej. Chciałem powiedzieć, że jest tam bardzo ważny fragment, mówiący o tym, że nie należy osłabiać, ale wzmacniać publiczne środki audiowizualne. Głosowałem za tym sprawozdaniem, ponieważ ostatnio kandydat na premiera mojego kraju stwierdził, że należy osłabiać telewizję publiczną. Cieszę się, że Parlament Europejski w tej kwestii mówi wyraźnie - trzeba wzmacniać telewizję publiczną i publiczne środki audiowizualne.
na piśmie. - (SV) Z całym należnym szacunkiem dla tematu, chcielibyśmy zwrócić uwagę na to, że Unia Europejska mogłaby się obyć bez tego sprawozdania. Ten Parlament Europejski powinien poświęcić się sprawom w mniejszym zakresie, a nie wypowiadać się na każdy temat pod słońcem.
Komisja Kultury i Edukacji Parlamentu Europejskiego powinna zostać zamknięta, ponieważ zajmuje się sprawami, które są poza obszarem współpracy w ramach UE. Komisja przeważnie opracowuje sprawozdania, w których proponuje się, aby Unia wkroczyła i uregulowała obszary szczegółowe, dla których Unia Europejska nie ma kompetencji.
Zgodnie z obecnymi ramami współpracy Unii Europejskiej państwa członkowskie ponoszą wyłączną odpowiedzialność za organizację edukacji. Sprawy dotyczące kultury są również w gestii państw członkowskich, a Unia jest obecnie zaangażowana w bardzo ograniczoną współpracę w zakresie różnych programów kulturalnych.
Z tych też powodów nie ma uzasadnienia dla istnienia Komisji Kultury i Edukacji Parlamentu Europejskiego.
na piśmie. - Głosowałem za tym sprawozdaniem. Popieram wykorzystanie technologii interaktywnej telewizji cyfrowej, aby przyniosła korzyści obywatelom europejskim pod wieloma względami. W sprawozdaniu podkreśla się znaczenie przejścia z nadawania analogowego, co ma miejsce w Zjednoczonym Królestwie, ale kuleje w innych państwach członkowskich UE.
na piśmie. - (MT) Chciałbym skorzystać z możliwości, jaką daje mi ta debata, aby wyrazić moje rozczarowanie tym, jak rozwija się telewizja cyfrowa na Malcie.
Po pierwsze, maltańscy konsumenci powinni mieć prawo nadal oglądać nieodpłatnie stacje krajowe, które są darmowe.
W praktyce wszyscy dostawcy telewizji cyfrowej powinni nadawać te stacje nieodpłatnie. Ponadto każdy, kto nie zakupi odbiornika cyfrowego od tych firm, nadal powinien mieć prawo do odbierania sygnału z tych stacji.
Następna kwestia to interoperacyjność różnych platform w przypadku Malty, cyfrowych, naziemnych i kablowych. Brak interoperacyjności wpływa na zmniejszenie wyboru dla konsumentów, ponieważ gdy chcą oni skorzystać z usług innej firmy, muszą zainstalować inny odbiornik.
Mam nadzieję, że uaktualniona polityka kompetentnych do tego organów zajmie się tymi problemami.
na piśmie. - Pan Poseł przedstawił bardzo ciekawe sprawozdanie na temat problematyki bardzo dziś aktualnej. Gdyż obecnym środowisku cyfrowym usługi, sieci i systemy przedsiębiorstw uległy znacznym przemianom, oferując konsumentom szeroki wybór, interoperacyjność stanowi dziś podstawowe pojęcie dla sieci telekomunikacyjnych i informatycznych.
Stosowanie przepisów dorobku prawnego Schengen - Stosowanie przepisów dorobku Schengen w Republice Czeskiej, Estonii, Łotwie, Litwie, na Węgrzech, na Malcie, Polsce, Słowenii i Słowacji (debata)
sprawozdania posła Carlosa Coelho w imieniu Komisji Wolności Obywatelskich, Sprawiedliwości i Spraw Wewnętrznych, dotyczącego projektu decyzji Rady w sprawie pełnego stosowania przepisów dorobku Schengen w Republice Czeskiej, Republice Estońskiej, Republice Łotewskiej, Republice Litewskiej, Republice Węgierskiej, Republice Malty, Rzeczpospolitej Polskiej, Republice Słowenii i Republice Słowackiej (11722/2007 - C6-0244/2007 -.
urzędujący przewodniczący Rady. - (PT) Panie przewodniczący, panie i panowie! Jest mi niezmiernie miło, że mogę dziś stanąć przed tą Izbą, aby w imieniu prezydencji i Republiki Portugalskiej omówić bliskie poszerzenie strefy Schengen.
Jeszcze rok temu nad Europą gromadziły się czarne chmury. Istniało ryzyko wyjątkowo poważnego kryzysu politycznego z powodu technicznych problemów z uruchomieniem w 2007 roku systemu informacyjnego Schengen drugiej generacji (SIS). Odłożenie na czas nieokreślony spełnienia słusznych oczekiwań swobodnego przepływu obywateli krajów członkowskich, które wstąpiły do Unii Europejskiej w 2004 roku, nie tylko byłoby niedopuszczalnym przejawem niewydolności technicznej, lecz również szczególnie dotkliwą porażką europejskiego ideału oraz dowodem niemocy i niekompetencji instytucji unijnych oraz krajów członkowskich. Moglibyśmy udzielać tym obywatelom tysiące wyjaśnień, ale wszystkie brzmiałyby jak kiepskie wymówki i skłaniałyby tylko do poszukiwania winnych, stając na przeszkodzie praktycznemu rozwiązaniu problemu.
Na szczęście wybraliśmy inną drogę, a szybkość i spójność podjętych działań była naprawdę bezprecedensowa. Po pierwsze, w Lizbonie znaleźliśmy właściwe rozwiązanie problemu technicznego.
Projekt SISone4all narodził się w około 30 dni, następnie najwyższej klasy europejscy eksperci mniej więcej tyle samo czasu poświecili na studium jego wykonalności. W grudniu 2006 roku Rada WSiSW mogła już dać pozwolenie na rozpoczęcie przedsięwzięcia, którego skala mogłaby służyć za podstawę do nakręcenia europejskiej wersji filmu "Mission Impossible”, zaś budżet tego projektu wynosił jedynie nieco ponad pół miliona euro. Zgodnie z obietnicą w marcu nowe oprogramowanie, będące klonem portugalskiej wersji N.SIS (National SIS), było gotowe i dostarczono je nowym partnerom projektu. Zaktualizowano całkowicie również oprogramowanie C.SIS (Central SIS) dzięki całkowitemu zaangażowaniu Republiki Francuskiej, której należą się za to podziękowania.
Niemiecka prezydencja na czas opracowała niezbędne środki prawne. Dnia 31 sierpnia udało się zakończyć instalację aplikacji i przenieść dane do nowego systemu, co było bardzo trudnym i złożonym procesem. Następnego dnia siły bezpieczeństwa nowych państw członkowskich uzyskały dostęp do nowego narzędzia pracy, z którego zaczęły korzystać z wielkim powodzeniem. Należało jedynie sprawdzić, czy pozostałe warunki konieczne do wstąpienia do strefy Schengen zostały spełnione równie dobrze. Chodzi tu o ochronę granic lądowych i morskich, współpracę policji, ochronę danych i wydawanie wiz. Na szczęście spełniono je wszystkie. W ubiegłym tygodniu, 8 listopada, Rada WSiSW została poinformowana, że przedmiotowe państwa wykazały wystarczający poziom przygotowania do zadowalającego zastosowania zarówno przepisów niezwiązanych z SIS, jak i przepisów dotyczących systemu informacyjnego Schengen w ramach dorobku Schengen.
Chciałbym tu podziękować wszystkim, którzy wprowadzali te zmiany i w ciągu ostatnich miesięcy uczestniczyli w programie oceny przygotowań. Szczególnie należy wspomnieć o ważnej pracy wielu ekspertów zaangażowanych w inspekcje, dzięki którym przekształcenia dokonane w zaledwie kilka miesięcy zostały potwierdzone, nie budząc zastrzeżeń.
Na nowych zewnętrznych granicach Unii Europejskiej mamy obecnie najnowocześniejszy i najbardziej zaawansowany technicznie sprzęt, rozwiązania organizacyjne zasługujące na wyróżnienie za innowacyjność i właściwe procedury, które zapewniają najwyższy poziom walki z przestępczością. Rozwiązań tych dopełniają specjalne działania patrolowe, już uzgodnione na szczeblu dwu- i wielostronnym. Tak więc dzień po zniesieniu kontroli panować będzie większa swoboda, ale nie zmniejszy się bezpieczeństwo.
Muszę też podkreślić, że dbałość o maksymalną przejrzystość pozwoliła portugalskiej prezydencji podjąć udane kroki w celu udostępnienia Parlamentowi Europejskiemu informacji na temat poczynionych starań. Izba mogła zatem zweryfikować bezwzględną surowość oceny skutków wprowadzenia nowych rozwiązań w podsumowaniu, które chcielibyśmy przedstawić również w formie oddzielnego dokumentu. Muszę pogratulować sprawozdawcy, panu posłowi Coelho, pełnego zaangażowania w dotrzymanie ustalonych terminów i doskonałej jakości przedstawionego sprawozdania.
Panie i panowie! Właśnie taką metodę pracy musimy stosować, aby sprostać przyszłym wyzwaniom wprowadzania i zintegrowanego zarządzania systemami SIS II, VIS (wizowy system informacyjny) oraz nowymi systemami informacji na temat osób podróżujących, które zapowiedział ostatnio wiceprzewodniczący Frattini. Nie należy tu mieć złudzeń, gdyż wiadomo, że tak wielkie projekty mogą zakończyć się albo wielkim sukcesem, albo okazać się bolesną porażką. Sukces można osiągnąć, tylko mając silne struktury dowodzenia, zdecydowane przywództwo i ścisły harmonogram prac.
Nie potrzebujemy technokracji, lecz dużego nakładu pracy w demokratycznym środowisku angażującym Komisję, państwa członkowskie i Parlament Europejski, co przykładnie pokazano w omawianym dziś przypadku. Chciałbym też oficjalnie podziękować wszystkim, którzy przyczynili się do tego sukcesu. Oto tajemnica powodzenia systemu SISone4all. Tylko w ten sposób możemy oszczędzać zasoby, osiągnąć efekt synergii w prowadzonych projektach i przede wszystkim, panie i panowie - dotrzymywać terminów.
Pozostał tylko jeden wymóg, który należy spełnić, zanim Rada podejmie planowaną na grudzień 2007 roku decyzję w sprawie pełnego stosowanie przepisów dorobku Schengen w nowych państwach członkowskich. Tym wymogiem jest państwa głos, głos Parlamentu Europejskiego. Zważywszy na przychylną teść projektu rezolucji, który wprowadzono już do porządku obrad, mam nadzieję, że mogę z ufnością liczyć na pozytywny wynik tego głosowania.
Pozwólcie państwo, że na końcu serdecznie podziękuję za niezwykle pochlebne uwagi, jakie w projekcie rezolucji Parlament Europejski wyraził względem prezydencji i Republiki Portugalskiej. W imieniu wszystkich osób, które w ciągu ostatnich miesięcy poświęciły się zadaniu przygotowania do tej historycznej decyzji, która ostatecznie zlikwiduje żelazną kurtynę, muszę powiedzieć, że nie kierowaliśmy się tu wyłącznie pragnieniem zwycięstwa lub obawą przed poważnym kryzysem. Aby jak najszybciej omówić plan działania i czekające nas trudności, zmobilizowaliśmy najlepszy europejski know-how i skorzystaliśmy z rozwiązań nowej cyfrowej Europy, tworząc w ten sposób doskonałą sieć ekspertów oraz działające non-stop centrum pomocy w rozwiązywaniu problemów. Wszystkiemu towarzyszyła ścisła i niespotykana dotąd współpraca ekspertów i polityków - zajmujących się tą sferą ministrów, którzy spotykali się okresowo, aby kierować całym procesem w pełnej solidarności z Komisją. Muszę szczególnie podkreślić rolę wiceprzewodniczącego Franco Frattiniego.
Panie i panowie! Nigdy nie zapominamy, że Europa ma swoich parlamentarnych przedstawicieli, których opinia musi mieć wpływ na nasze działanie. Z należną starannością wzięliśmy pod uwagę państwa zalecenia i liczymy na obecność przedstawicieli Izby na uroczystości upamiętniającej powiększenie europejskiego obszaru swobodnego przepływu osób, która odbędzie się 21 i 22 listopada. Dziękuję również państwu za wkład w osiągnięcie tego historycznego wyniku.
wiceprzewodniczący Komisji. - Panie przewodniczący! Przede wszystkim chciałbym pogratulować wszystkim państwom członkowskim osiągnięcia, które umożliwia obywatelom Polski, Estonii, Litwy, Łotwy, Czech, Słowenii, Węgier, Słowacji, Malty i obecnych krajów strefy Schengen ostatecznie i w pełni korzystać ze swobodnego przepływu osób, który stanowi jeden z filarów Unii Europejskiej.
Dla krajów, które wstąpiły do UE w 2004 roku, jest to prawdziwy pożytek. Dzięki niemu podróżowanie będzie szybsze i łatwiejsze. Wszystkim państwom członkowskim Unii Europejskiej to wydarzenie pokazuje korzyści płynące ze współpracy w ramach struktur europejskich. Obszar bez kontroli na granicach wewnętrznych jest osiągnięciem niezwykłym, bez precedensu w historii. Począwszy od 21 grudnia, będzie możliwa podróż na przykład z Półwyspu Iberyjskiego do państw bałtyckich lub z Grecji do Finlandii bez żadnych kontroli granicznych. Jest to prawdziwie symboliczne wydarzenie dla zjednoczonej Europy, a zarazem podstawowe prawo wszystkich europejskich obywateli.
Jak wszyscy państwo wiedzą, to historyczne osiągnięcie poprzedzone było długimi przygotowaniami. Wejście do strefy Schengen nie jest przedsięwzięciem prostym. Jest to wyzwanie i trzeba tu znaleźć złoty środek między wolnością a bezpieczeństwem. Zniesienie kontroli na wewnętrznych granicach jest również kwestią zaufania między państwami członkowskimi. Właśnie dzięki wzajemnemu opiniowaniu w procesie tzw. "oceny Schengen” państwa członkowskie uzyskują do siebie zaufanie w sprawie zdolności do ochrony zewnętrznych granic w imieniu wszystkich członków oraz do wydawania wiz ważnych na całym obszarze Schengen.
Państwa członkowskie poprawią również współpracę policyjną i kontrolę bezpieczeństwa wewnątrz strefy Schengen, aby nie dopuścić do swobodnego przemieszczania się przestępców i korzystania z tej swobody do działań nielegalnych. Wszystko to byłoby niemożliwe bez solidarności finansowej. Instrument finansowy Schengen o wartości niemal miliarda euro pozwolił nowym państwom członkowskim sprostać w szczególności wyzwaniom budowy systemu skutecznej kontroli granic oraz stać się pełnoprawnymi partnerami obszaru Schengen.
Chciałbym również podziękować sprawozdawcy, panu posłowi Coelho, oraz Parlamentowi Europejskiemu za pozytywne wsparcie tego wielkiego dokonania, a w końcu - pogratulować także portugalskiej prezydencji. Gratuluję państwu osobiście, również ministrom spraw wewnętrznych, panu ministrowi Costa i panu ministrowi Pereira, strategicznego partnerstwa i jasności obranego celu w udanym wdrożeniu systemu informacyjnego Schengen, znanego jako "SIS One For All”. Wspólnie z poprzednimi prezydencjami, niemiecką i słoweńską, ciężko pracowaliśmy, wspierając naszych portugalskich kolegów i osiągnęliśmy sukces. Ta współpraca pokazuje, co można osiągnąć, kiedy wszyscy są w pełni oddani realizacji złożonego projektu. Dziś, panie i panowie, praca się nie skończyła. Naszym ostatecznym celem jest uruchomienie systemu informacyjnego Schengen II do grudnia 2008 roku. Znów będziemy musieli bardzo ciężko wspólnie pracować.
sprawozdawca. - (PT) Panie przewodniczący, panie wiceprzewodniczący Komisji, urzędujący przewodniczący Rady, panie i panowie! Strefa Schengen jest jednym z największych sukcesów w historii integracji europejskiej. Zniesienie wewnętrznych granic i wprowadzenie pewnych środków wyrównawczych, na przykład wzmocnienie kontroli na granicach zewnętrznych, współpraca policyjna i sądowa oraz stworzenie systemu informacyjnego Schengen, jest najlepszym sposobem zapewnienia swobody przemieszczania się.
Podobnie jak sama Unia Europejska, poszerzyła się też strefa Schengen. Z pięciu państw członkowskich, które na początku podpisały układ z Schengen, jest nas teraz 15, wliczając w to dwa państwa spoza Wspólnoty, Islandię i Norwegię, oraz uczestniczące w systemie częściowo Irlandię i Wielką Brytanię. Stoimy przed historycznym wydarzeniem: największym rozszerzeniem w historii Schengen przy jednoczesnym zniesieniu wewnętrznych granic dziewięciu państw członkowskich: Republiki Czeskiej, Estonii, Węgier, Łotwy, Polski, Litwy, Słowenii, Republiki Słowackiej i Malty. Jest to wydarzenie o ogromnym znaczeniu dla Europy, dla swobody przemieszczania się i dla nowych państw członkowskich oraz ich obywateli.
Zacznę od gratulacji i powitania ich w strefie Schengen. Pragnę pogratulować im nie tylko wejścia do strefy, ale również systematycznego i pełnego zaangażowania w spełnienie surowych wymogów układu. W sprawozdaniach z grudnia 2006 roku, jak wspomniał już pan minister Magalhães, zwrócono uwagę na pewne problemy, które zostały w głównej mierze rozwiązane. Zespoły oceniające składały się z ekspertów pochodzących ze wszystkich państw członkowskich. Grupy ekspertów skontrolowały granice i konsulaty oraz przygotowały szczegółowe sprawozdania zawierające opis stanu faktycznego, opinie oraz zalecenia, z których wiele wymagało dodatkowych środków i dalszych inspekcji ze względu na problemy, które nadal istniały w znacznej większości państw członkowskich.
Pragnę pogratulować grupie oceniającej, której przewodniczył pan doktor Carlos Moreira, nie tylko ciężkiej pracy przeprowadzonej w krótkim czasie, ale również tego, że grupa nie ograniczała się do samych inspekcji, lecz często także podpowiadała działania i rozwiązania zauważonych problemów.
Panie przewodniczący, brak wewnętrznych granic nie tylko wymaga lepszej kontroli na granicach zewnętrznych oraz sprawnej wymiany informacji i danych za pośrednictwem systemu informacyjnego Schengen (SIS), jest to również szczególna próba wzajemnego zaufania, w której każda strona musi ściśle stosować się do przyjętych reguł. Zagwarantowanie skutecznej kontroli na naszych granicach zapewnia bezpieczeństwo wszystkim obywatelom Europy. Bezpieczeństwo strefy Schengen zależy w istocie od rygorystycznego i skutecznego przestrzegania przez wszystkie państwa członkowskie kontroli na własnych granicach zewnętrznych, a także od jakości i szybkości wymiany informacji w systemie SIS. Wszelkie słabości lub błędne działanie któregokolwiek z elementów systemu może zagrozić bezpieczeństwu Unii.
Właśnie dlatego należy uporać się z pozostałymi drobnymi problemami. Choć nie stanowią one przeszkody w zniesieniu wewnętrznych granic, należy je rozwiązać. Właśnie dlatego Parlament Europejski w planowanej rezolucji politycznej, której konsygnatariuszem jest pięć grup politycznych, jak również w rezolucji legislacyjnej, prosi o dostarczenie w ciągu sześciu miesięcy szczegółowych informacji na temat nierozwiązanych kwestii. Dlatego też chcemy, aby w ciągu dwóch lat przeprowadzono globalną ocenę funkcjonowania strefy Schengen, zarówno w nowych, jak i starych państwach członkowskich.
Wreszcie, chcę podziękować prezydencji portugalskiej za zaangażowanie i ducha współpracy. W szczególności dziękuję portugalskiemu rządowi i portugalskiemu sekretarzowi stanu, panu José Magalhãesowi, który jest tu dziś obecny, dziękuję też za znalezienie rozwiązania w postaci systemu SISone4all, o czym mówił już pan wiceprzewodniczący Frattini. Rozwiązanie to umożliwiło nowym państwom członkowskim podłączyć się do systemu SIS. Gdyby się tak nie stało, zważywszy na opóźnienie systemu SIS II, nie byłoby możliwe rozszerzenie strefy Schengen w tym roku. Panie ministrze Magalhães! Jest mi dobrze znane pańskie wielkie osobiste zaangażowanie w tę sprawę. Chcę również podziękować pani doktor Eduardzie Peixeiro, której zawdzięczamy wiele przyjętych rozwiązań.
Mam dwie uwagi końcowe. Pierwszą kieruję do Komisji Europejskiej. Chciałbym jeszcze raz przypomnieć, że utworzenie systemu SIS II jest dla Parlamentu Europejskiego w dalszym ciągu priorytetem. Nie jest on już konieczny, by udostępnić go nowym państwom członkowskim, gdyż ten problem rozwiązał system SISone4all. Potrzebujemy go głównie dlatego, że w ramach Wspólnoty umożliwi skuteczniejsze wykorzystanie danych, poprawiając bezpieczeństwo zarówno dzięki wprowadzeniu danych biometrycznych, jak i umożliwiając wzajemne powiązanie systemów ostrzegania. Drugą uwagę kieruję do Rady. Muszę wyrazić żal, że na początku procesu konsultacji Rada nie przestrzegała zasady racjonalnej współpracy z Parlamentem, kiedy to odmówiono przesłania nam przygotowanych przez ekspertów sprawozdań oceniających, zakrywając się względami bezpieczeństwa. Choć osiągnięto kompromis tymczasowo rozwiązujący sytuację, należy znaleźć jakieś trwałe rozwiązanie tego problemu. Odmawianie Parlamentowi materiałów, za pomocą których sprawuje on kompetencje legislacyjne jest rzeczą absurdalną.
Z radością witamy dziś na naszej galerii delegację państw EFTA, pod przewodnictwem pani Katrín Júlíusdóttir, której towarzyszą członkowie z Islandii, Norwegii i Liechtensteinu wraz z kilkoma obserwatorami ze Szwajcarii.
Delegacja odwiedza Izbę w ramach 29. sesji wspólnej komisji parlamentarnej Europejskiego Obszaru Gospodarczego, która odbywa się tu w Strasburgu 14 i 15 listopada.
Życzę naszym kolegom sukcesu w pracach nad porozumieniem EOS i w sprawach przyszłych perspektyw dla obszaru, kwestii energetycznych i klimatycznych, a także rozmów z panem komisarzem Borgiem na temat europejskiej polityki morskiej, które są w planach posiedzeń komisji.
Bardzo się cieszę, że delegaci zdecydowali się odwiedzić Parlament Europejski podczas naszej sesji.
Stosowanie przepisów dorobku prawnego Schengen - Stosowanie przepisów dorobku Schengen w Republice Czeskiej, Estonii, Łotwie, Litwie, na Węgrzech, na Malcie, Polsce, Słowenii i Słowacji (ciąg dalszy debaty)
Kolejny punkt debaty dotyczy deklaracji Rady w sprawie stosowania przepisów dorobku Schengen i sprawozdania posła Carlosa Coelho na temat stosowania dorobku Schengen w Republice Czeskiej, Estonii, Łotwie, Litwie, na Węgrzech, Malcie, w Polsce, Słowenii i Republice Słowackiej.
Panie Przewodniczący! Na wstępie chciałbym podziękować rządowi portugalskiemu za propozycję technicznego rozwiązania dla okresu przejściowego, które pozwoli na włączenie nowych państw członkowskich do SIS jeszcze w tym roku, zanim nowy system zostanie zatwierdzony i wdrożony przez Komisję.
Wyrażam zadowolenie ze względu na moich rodaków podróżujących do kraju na święta Bożego Narodzenia, którzy tym razem nie spędzą długich godzin w kolejkach w oczekiwaniu na przekroczenie granicy w drodze do domu.
To wszystko jest jednak możliwe tylko dlatego, że wszystkie bez wyjątku państwa po początkowych trudnościach uporały się z problemami wynikającymi z wdrożenia systemu SIS i zaadaptowały go do miejscowych warunków.
(SK) Chciałabym także skorzystać z okazji i wyrazić uznanie dla prezydencji portugalskiej za jej inicjatywę i za znalezienie rozwiązania poprzez zaproponowanie SISone4all, co umożliwiło dziewięciu nowym państwom członkowskim wejście do strefy Schengen.
Nie można przecenić historycznego znaczenia tego kroku. Nie tylko sprawia on, że swobodny przepływ osób staje się rzeczywistością, ale także stanowi historyczny krok w kierunku zjednoczenia Europy.
Chciałabym także podziękować sprawozdawcy, panu posłowi Carlosowi Coehlo, za jego doskonałą pracę i znakomite ujęcie wszystkich zagadnień. Należą się także podziękowania komisarzowi Frattiniemu za jego oddanie i pomoc w spełnianiu kryteriów Schengen.
W sprawozdaniu kilka razy podkreślono, że wejście do strefy Schengen było kwestią wzajemnego zaufania i uważam, że zaufanie to znajduje się także w tle naszej obecnej debaty. Oczywiste jest, że bezpieczeństwo granic nie jest tylko kwestią technologiczną, ale także wzajemnego zaufania. Działa to jednak w obie strony. Bardziej zaawansowany system technologiczny bez wątpienia ułatwiłby poszczególnym państwom członkowskim ochronę bezpieczeństwa zewnętrznych granic Unii. Musimy więc zapytać dlaczego i jak długo będziemy musieli czekać na SIS II, który wzmocni bezpieczeństwo i przyspieszy zarówno sądową, jak i policyjną współpracę pomiędzy państwami członkowskimi w tej dziedzinie. Przedłużanie tymczasowych rozwiązań jest kosztowną i nieodpowiednią formą zastępczą nieistniejącego SIS II.
Chciałabym także poprzeć poprawki przedstawione w sprawie spełnienia kryteriów Schengen, zgodnie z którymi Parlament powinien być poinformowany w ciągu sześciu miesięcy o ocenie sytuacji w państwach członkowskich. Nie powinna powtórzyć się sytuacja, kiedy to Komisja nie chciała przekazać Parlamentowi informacji istotnych dla procesu podejmowania decyzji.
Panie przewodniczący! Radość ze wspaniałego prezentu świątecznego widoczna wśród nowych obywateli Europy XXI w. jest zrozumiała. Rozszerzenie strefy Schengen - bardzo popularyzowane przez Portugalię - jest historycznym wydarzeniem o ogromnym znaczeniu psychologicznym i symbolicznym, które zniosło w Europie coś więcej niż granice i podziały.
Jednak mimo że można teraz podróżować z nadbałtyckiego Wilna do nadatlantyckiej Lizbony, przed Ukrainą, Rosją, Mołdawią i Białorusią pojawia się nowa europejska kurtyna, nie żelazna, ale finansowa i biurokratyczna. Nie tak dawno temu nasi sąsiedzi mogli podróżować bezwizowo do wielu krajów strefy Schengen, jednak teraz muszą płacić 35-60 euro. W niektórych z tych krajów jest to ćwierć lub nawet jedna trzecia miesięcznej pensji. Nie potrzebujemy Europy-fortecy, a kluczem do mocniejszej i bardziej spójnej Europy jest dorobek prawny Schengen.
(LT) Z radością przyjmuję znaczne rozszerzenie strefy Schengen, które ma mieć miejsce pod koniec tego roku. Pojęcia "Schengen” i "roaming” są bardzo dobrze rozumiane przez obywateli Europy. One naprawdę działają; w ten czy inny sposób wpływają na życie każdego. Dla większości Europejczyków są one związane z koncepcją zjednoczonej Europy.
Wejście do strefy dziewięciu nowych państw członkowskich jest historycznym krokiem nie tylko dla Litwy, ale dla całej Europy. Dla Litwy oznacza to kolejny krok w kierunku mocniejszej integracji europejskiej. Przygotowania wymagały dużo pracy i wysiłku. Jestem zadowolony, że eksperci docenili te wysiłki i że wszyscy kandydaci będą mogli dołączyć, ponieważ "zdali oni egzamin”. Chciałbym podziękować krajowi, który przewodzi UE, Portugalii, za przedstawienie rozwiązania w sprawie Systemu Informacyjnego Schengen, który zapobiegł zmarnowaniu przez państwa członkowskie kilku lat.
Panie Przewodniczący! Jak wynika ze sprawozdania pana posła Carlosa Coelho dziewięć nowych państw członkowskich jest dobrze przygotowanych do otwarcia granic lądowych z dniem 31 grudnia tego roku, a powietrznych z dniem 30 marca 2008 roku.
Mimo wcześniejszych zastrzeżeń wszystkim tym państwom udało się nadrobić niedociągnięcia i przygotować system informacji umożliwiający wymianę danych między organami odpowiedzialnymi za ochronę granic zewnętrznych Unii.
W ten sposób po blisko trzech latach od przystąpienia tych państw do Unii Europejskiej będzie zrealizowana zasada swobodnego przepływu osób, stanowiąca jedną z czterech najważniejszych zasad funkcjonowania Unii Europejskiej.
Dobrze także się stało, że Rada Unii Europejskiej, wychodząc naprzeciw oczekiwaniom Parlamentu Europejskiego, formalnie zdecydowała o otwarciu granic w nocy z 20 na 21 grudnia tego roku. To będzie swoisty prezent pod choinkę dla wielu tysięcy Europejczyków podróżujących pomiędzy starymi a nowymi państwami członkowskimi w związku ze świętami Bożego Narodzenia i Nowego Roku.
(MT) Chciałbym rozpocząć, przyłączając się do podziękowań wyrażonych przez moich współpracowników i od najlepszych życzeń dla pana posła Coelho w związku z wykonaną przez niego pracą.
Panie przewodniczący! Poszerzenie strefy Schengen jest nie tylko kolejnym historycznym krokiem w rozwoju Europy; więcej, jest to także zdobycz dla obywateli Europy, ponieważ daje im ono nowe prawa. Panie przewodniczący! Czasami zapominamy, że był taki czas, kiedy gdziekolwiek w Europie się pojechało, urzędnicy imigracyjni przystawiali w paszporcie pieczątkę. Aby wyjechać z kraju i wrócić do niego, należało wypełnić odpowiedni formularz wyjaśniający władzom, dokąd się jedzie i na jak długo. Po przyjechaniu do danego kraju należało jeszcze raz przejść przez kontrolę imigracyjną, czekać w kolejce i odpowiadać na pytania: dlaczego przyjechałeś, co będziesz robił, jak długo tu pozostaniesz? Zamiast witać nas z radością, witano nas podejrzliwie, co było irytujące dla wiele osób.
Po powrocie czekało nas to samo - kontrole w kraju, z którego się wyjeżdżało i kontrole po powrocie do swojego kraju. Nie powinniśmy także zapominać, że jeszcze do niedawna urzędnicy celni sprawdzali nasze bagaże, pytali o to, co kupiliśmy, ile wydaliśmy, jak gdyby był to przemyt.
Panie przewodniczący! Nie działo się to 50 lat temu; było to całkiem niedawno. Teraz kontrole skończą się raz na zawsze. Oznacza to, że dany kraj znajduje się w strefie Schengen. Kiedy podróżuje się w strefie Schengen, można być tak swobodnym jak we własnym kraju; wyjeżdża się z jednego kraju, przyjeżdża do drugiego i powraca bez żadnej kontroli, bez stempli, bez granic, bez pytań. Poczucie wolności spowodowane swobodą przemieszczania się bez kontroli jest główną zdobyczą, którą doceniamy jako jeden z największych sukcesów Europy. Dla tych z nas, którzy pochodzą z wysp Schengen jest mostem pomiędzy peryferiami i środkiem; Schengen nas łączy: Schengen oznacza poczucie wolności, oznacza poczucie wyzwolenia.
-(SK) Utworzenie strefy Schengen, która kończy okres kontroli na granicach wewnętrznych pomiędzy wszystkimi uczestniczącymi państwami i w ten sposób sprawia, że swobodnie przemieszczanie się osób staje się rzeczywistością na terenie całej UE, może być słusznie uważane za jedno z największych osiągnięć Unii Europejskiej.
Obywatele krajów wchodzących do tej strefy w grudniu przyjmą naszą decyzję jako decyzję leżącą w interesie ludzi, urzeczywistniającą ich prawo do swobodnego przemieszczania się. Poszerzenie strefy Schengen wymaga jednak wprowadzenia środków kompensacyjnych, w tym także efektywnej kontroli na granicach zewnętrznych, lepszej współpracy pomiędzy administracją, policją, służbami celnymi i władzami sądowniczymi, wspólnej polityki wizowej i stworzenia Systemu Informacyjnego Schengen. Rząd Słowacji, według wszystkich ocen, pomyślnie ukończył fazę przygotowawczą i z dumą mogę dziś ogłosić w Parlamencie Europejskim, że Republika Słowacka jest w pełni przygotowana do wejścia do strefy Schengen.
(LT) Dziś mamy sfinalizować dyskusję na temat stosowania dorobku prawnego Schengen i jego warunków w nowych państwach członkowskich. Z radością przyjmuję fakt, że cała ciężka praca wykonana przez kraje mające przystąpić do strefy Schengen, wraz z wysiłkami istniejących państw członkowskich i Komisji, doprowadziła do zwycięstwa.
Utworzenie strefy Schengen jest jednym z największych projektów Unii Europejskiej. Aby przyspieszyć jego wdrożenie po rozszerzeniu w 2004 roku, kiedy mieliśmy trudności w realizacją SIS II, państwa członkowskie wykazały się prawdziwą solidarnością; Portugalia zaproponowała wersję SISone4all, co umożliwiło otwarcie granic pomiędzy 15 istniejącymi państwami członkowskimi, a dziewięcioma nowymi przed następnymi świętami.
Oznacza to podniesienie swobody przemieszczania się w Europie; jest to także racjonalna decyzja, która zapobiega narażaniu się państw członkowskich na straty związane z opóźnieniami w wyznaczaniu daty zastosowania SIS II. SISone4all, który ma rozpocząć działanie za rok, umożliwi przepływ osób, jednocześnie wnosząc pozytywny wkład we wzrost gospodarczy krajów.
(ET) Panie i panowie! Powiększenie Schengen jest ważnym wydarzeniem dla wszystkich 500 milionów Europejczyków, a w rzeczywistości dla całego świata. Poprzez usunięcie kontroli na granicach wewnętrznych, Unia Europejska kładzie kres erze, którą charakteryzowały podziały i przeciwieństwa - wschód i zachód.
Jako dziecko i nastolatka mieszkałam w Związku Radzieckim. Pamiętam niepokój wywołany świadomością, że ziemia i niebo są odcięte, że żołnierze okupujących wojsk strzegli żelaznej kurtyny. Przystąpienie do Schengen oznacza ostateczne wyzwolenie z przeszłości. Zniknięcie granic jest potężnym symbolem dla 75 milionów Europejczyków.
Dziewięć krajów przystępujących do Schengen jest gotowych do przyjęcia zmian w wymianie danych, co idzie w parze z przywilejem swobodnego przemieszczania się. Mój kraj rodzinny, Estonia, strzeże jednej z granic zewnętrznych. Niemniej jednak jestem zawiedziona, że ta historyczna okazja została podzielona na dwa mniejsze wydarzenia bez żadnego powodu, ponieważ dla osób z Europy Wschodniej granice powietrzne nie znikną aż do końca marca przyszłego roku.
Kolejnym punktem jest oświadczenie Rady i Komisji dotyczące przygotowań do konferencji ministrów państw partnerstwa eurośródziemnomorskiego (EUROMED) w sprawie migracji.
Przed oddaniem głosu Radzie i następnie Komisji, chciałbym poprosić posłanki i posłów do PE o ścisłe przestrzeganie czasu wystąpień, ponieważ został już wykorzystany dodatkowy czas, który mamy do dyspozycji. Prawdą jest, że poprzednia debata była bardzo istotna. Teoretycznie, jeśli każdy będzie przestrzegał czasu wystąpienia, wszystko będzie w porządku.
urzędujący przewodniczący Rady. - (PT) Panie przewodniczący, panie wiceprzewodniczący Komisji, panie i panowie! Pierwsza eurośródziemnomorska konferencja ministrów w sprawie migracji odbędzie się w Santa Eulália, w prowincji Algarve w Portugalii, w dniach 18 i 19 listopada. Powiedziane w ten sposób brzmi to jak bardzo banalne stwierdzenie, jednak wcale tak nie jest. Udało się zorganizować tę konferencję ministerialną na wysokim szczeblu po tym, jak zostało to określone jako priorytet przez głowy państw i rządy w listopadzie 2005 roku. Było to prawie dwa lata temu, z okazji dziesiątej rocznicy procesu barcelońskiego, kiedy to uznano coraz większe znaczenie kwestii migracyjnych w ramach partnerstwa eurośródziemnomorskiego. Następnie, jak niektórzy z państwa z pewnością pamiętają, w Rabacie i Tripoli mieliśmy okazję do zatwierdzenia naszego wspólnego programu politycznego.
Według opinii Rady zrobiliśmy to w sposób realistyczny i klarowny. Po dwóch stronach regionu śródziemnomorskiego istnieją spore społeczności imigracyjne, które w naszym społeczeństwie odgrywają znaczną rolę. Mamy obowiązek, aby nadać nowy rozpęd Partnerstwu, które może wykorzystać istnienie tych prężnych społeczności. Złożoność i doniosłość kwestii migracyjnych oznacza, że wszyscy muszą się nimi zająć, zarówno kraje pochodzenia, jak i kraje tranzytowe i docelowe. Podczas tej pierwszej konferencji w Algarve zdaniem Rady debata powinna się skupić tylko na najbardziej palących kwestiach, a także na podejściu do tych spraw według zasady "krok po kroku”.
Główne punkty porządku obrad to obszary priorytetowe uzgodnione na spotkaniu ministerialnym w Tampere, mianowicie imigracja i rozwój, legalna migracja i walka z nielegalną migracją. Te obszary obejmują tak istotne kwestie jak program przekazów migrantów, nowe wyzwanie, jakim są mikrokredyty, szanse dla legalnej migracji stwarzane w Unii Europejskiej i po obu stronach Morza Śródziemnego, poruszana w innym kontekście przez wiceprzewodniczącego Frattiniego podstawowa kwestia bezpieczeństwa dokumentów - bezpieczeństwo dokumentów podróżnych jest kluczowe do bezpiecznego rozwoju przepływów migracyjnych - i bardzo istotna kwestia warunków powrotu, tam gdzie ma to zastosowanie.
Uważam, że prace przygotowawcze przeprowadzone w ostatnich tygodniach mogą doprowadzić do pozytywnych wniosków, które dobrze wróżą debacie, która ma być przeprowadzona w Algarve. Po obu stronach istnieje wyraźna determinacja do znalezienia pozytywnych rozwiązań i konkretnych środków i do zatwierdzenia i wdrożenia tych środków. Rada informuje Parlament Europejski o swoim przekonaniu, że konferencja osiągnie porozumienie w sprawie konkretnych środków umożliwiających dalszy rozwój Partnerstwa.
Mamy nadzieję, że te starania zaowocują ostatecznym oświadczeniem, które ze względu na staranny proces przygotowawczy uzyska poparcie ministerialne w Algarve. Oświadczenie to musi jednoznacznie zdefiniować priorytety i konkretne projekty, które mają w krótkim czasie zostać wdrożone. Dlatego też uważamy, że inicjatywa ta rozwija się we właściwym kierunku i okaże się inspirującym i znaczącym momentem w partnerstwie eurośrodziemnomorskim. Jest to obowiązek Rady i rezultat, którego pragniemy i który jest w naszym zasięgu.
wiceprzewodniczący Komisji. - Panie przewodniczący! Poprawienie zarządzania migracją w regionie śródziemnomorskim będzie z pewnością jednym z priorytetów dla UE i partnerów z Euromedu. Zbyt wielu ludzi tonie, a my nie odnosimy odpowiednich korzyści z potencjału, który może wnieść dobrze zarządzana migracja.
Podczas szczytu w 2005 r., który został właśnie wspomniany, szefowie państw i rządy państw Euromedu przyjęli program prac, który wyznacza cele dla współpracy w zakresie migracji, integracji społecznej, wymiaru sprawiedliwości i bezpieczeństwa. Teraz, dzięki doskonałej inicjatywie podjętej przez prezydencję portugalską, ministrowie odpowiedzialni za migrację będą mieli szansę podjąć dalsze kroki w celu nadania współpracy konkretnego wymiaru. Ma to być kamieniem milowym. Z zadowoleniem przyjmuję nacisk prezydencji na konkretne wyniki operacyjne z konferencji, ponieważ nasi obywatele chcą widzieć konkretne rezultaty.
Te trzy zagadnienia, które mają być poruszone na spotkaniu, są zrównoważone i w pełni zgodne z podejściem globalnym. Po pierwsze, legalna migracja: żyjemy w świecie wzrastającej mobilności, a dobrze zarządzana migracja leży w interesie wszystkich partnerów. Unia Europejska potrzebuje migracji w pełni szanującej prawo. Wyraźnie widać, że w wielu państwach członkowskich potrzebni są pracownicy, na przykład w rolnictwie, opiece zdrowotnej i turystyce. Unia Europejska musi jednak być w stanie radzić sobie z migrantami i integrować ich. Musimy lepiej niż w przeszłości dopasowywać umiejętności, a także musimy przygotować imigrantów do życia w UE i do ich ewentualnego powrotu, jeśli migracja jest tymczasowa lub z natury wahadłowa. Żadna strategia imigracyjna nie będzie możliwa, dopóki europejska polityka dotycząca integracji imigrantów, którzy mieszkają i pracują w UE, nie będzie w pełni zgodna z prawem.
Będziemy omawiać, jak wykorzystać Europejski Fundusz na rzecz Integracji, który po raz pierwszy jest dostępny w UE, dzięki wnioskowi przedstawionemu półtora roku temu przez Komisję i popartemu przez Radę i Parlament. Musimy sprawić, by Europa była bardziej atrakcyjna dla imigrantów. Nasz ostatni wniosek dotyczący europejskiej "niebieskiej karty” dla wysoce wykwalifikowanych imigrantów jest pierwszym przykładem i jest także istotny w kontekście Euromedu.
W przyszłym roku pojawią się inicjatywy legislacyjne dla pracowników niewykwalifikowanych i sezonowych, a także dla stażystów pobierających wynagrodzenie. Wnioski dotyczące rozpoczęcia dyskusji na temat tych kwestii z partnerami Euromedu wydają się logiczne i przedstawione w odpowiednim czasie.
Kolejnym punktem jest migracja i rozwój. Aby z powodzeniem zarządzać migracją, musimy także zająć się kwestią głównych powodów migracji, czyli nierównościami ekonomicznymi, brakiem możliwości zawodowych, niestabilnością, słabym zarządzaniem etc. Aby to osiągnąć, konieczna jest dobra współpraca z miastami partnerskimi i szczegółowa znajomość sytuacji w zakresie zapotrzebowania na pracę, braku wykwalifikowanych pracowników i wymagań w zakresie budowania potencjału. Dlatego też ministrowie będą omawiać z Komisją konkretne propozycje dotyczące przekazów migrantów i jak mogą być bardziej owocne dla rozwoju - ta debata jest bardzo oczekiwana.
Trzecim obszarem rozmów jest migracja nielegalna, ponieważ abyśmy byli wszechstronni, musimy także zająć się nielegalna migracją i chronić granice zewnętrzne.
Nasi partnerzy Euromedu są krajami pochodzenia, tranzytu i docelowymi. Naszym celem powinno być ustanowienie współpracy, aby ludzie nie tonęli w morzu. Podczas Konferencji Euromedu będziemy rozmawiać z ministrami na temat współpracy i możliwej nowej roli agencji Frontex w poszukiwaniach i działaniach ratowniczych, a nie tylko w patrolowaniu i w zawracaniu nielegalnych migrantów. Robiąc to musimy się upewnić, że szanujemy nasze zobowiązania w kwestii ochrony międzynarodowej i praw człowieka. Poparlibyśmy projekt, zgodnie z którym Frontex stałby się narzędziem wspierania krajów trzecich w ich wysiłkach mających na celu lepsze zarządzanie migracją i kontrolę granic przy jednoczesnych poszanowaniu zobowiązań międzynarodowych.
Czekamy na to spotkanie ministerialne. Migracja jest tematem, który nas wszystkich interesuje, a to powoduje powstawanie gwałtownych emocji na szczeblu państw członkowskich i na szczeblu Wspólnoty. Nie inaczej dzieje się w naszych krajach partnerskich. Wspólna praca jest jednak jedynym sposobem na to, by pójść do przodu. Sama współpraca już nie wystarcza. Potrzebujemy partnerstwa opartego na wspólnych celach i na równości wszystkich partnerów. Potrzebujemy pakietów politycznych, w tym także działań mających na celu zarówno przemieszczanie się uczciwych ludzi, poszanowanie krajowego i europejskiego prawa, a także wzrost wskaźników lokalnego rozwoju w krajach pochodzenia.
Na koniec chciałbym powiedzieć, że wierzę, że ministrowie odniosą sukces w identyfikowaniu konkretnych obszarów współpracy. Komisja jest gotowa do wspierania procesu wdrażania, w tym także w zakresie finansów. Jesteśmy oddani wspieraniu takich działań poprzez program MEDA, poprzez Europejski Instrument Sąsiedztwa i Partnerstwa, a także nowe programy tematyczne.
w imieniu grupy PPE-DE. - (ES) Panie przewodniczący! Z zadowoleniem przyjmuję to spotkanie z partnerami śródziemnomorskimi. Wolałbym jednak, aby obecni byli ministrowie spraw zagranicznych, tak jak podczas spotkania Europa-Afryka w Rabacie. Dlaczego? Chciałbym, aby byli tam obecni, aby podkreślić fakt, że imigracja musi być główną kwestią w naszych stosunkach z krajami na południu regionu śródziemnomorskiego.
Są to sąsiednie kraje o dużych różnicach w dochodach. Wielu z ich obywateli pracuje na północy regionu i ich transfer stanowi ważną kwestię rozwojową, jak to już zostało powiedziane. Kraje te doświadczają znacznego wzrostu populacji, która teraz szuka lepszego życia w Europie. Cierpimy z powodu efektów nielegalnej imigracji z tych krajów, którą są z kolei krajami tranzytowymi dla emigrantów z obszarów subsaharyjskich.
Oznacza to, że integracja mieszkańców, związek pomiędzy imigracją i rozwojem i nielegalna imigracja są niezwykle istotne. Dlatego też podczas spotkania ministerialnego w Algarve mamy dużo do zrobienia.
Ostatnio omawialiśmy w tej Izbie imigrację: mam na myśli sprawozdania Klich i Moreno. Mam nadzieję, że podczas dyskusji zostanie im poświęcona należyta uwaga.
Pierwszy dotyczy konieczności zapewnienia, by kraje południowe ściśle z nami współpracowały w zakresie kontroli przepływów migracyjnych i zachęcania ich do tego, co określiłbym mianem "pozytywnej warunkowości”. Zjawisko imigracji jest znacznie łatwiej kontrolować tam, gdzie istnieje wola polityczna, by to robić. Rezultaty osiąga się wtedy, kiedy sąsiad naprawdę chce współpracować.
Po drugie, nielegalna imigracja jest bardzo aktualną kwestią. Musimy dopilnować, by nielegalni imigranci nie przybywali drogą morską; narażają oni też swoje życie. Są wśród nich nawet dzieci, ofiary działań tych, którzy bez skrupułów handlują ludzkim życiem. Kraje śródziemnomorskie powinny podpisać i ratyfikować dwa protokoły do Konwencji ONZ przeciwko ponadnarodowej przestępczości zorganizowanej w zakresie handlu ludźmi.
Po trzecie, muszę ponownie podkreślić konieczność przygotowania umów o readmisji. Stało się tak w przypadku Rosji, Ukrainy i Mołdawii; dlaczego nie zrobiono tego przez tyle lat w przypadku Maroko? Co się dzieje z Algierią?
Panie przewodniczący! Życzę sukcesów podczas konferencji Euromedu. Mam nadzieję, że uczestnicy uzyskają konkretne zobowiązania i stałe porozumienia, które zostaną wdrożone i nie skończą jako zestawienie wzajemnych życzeń, niepoparte żadnymi praktycznymi działaniami.
w imieniu grupy PSE. - (ES) Panie przewodniczący, panie wiceprzewodniczący Komisji, panie urzędujący przewodniczący Rady, panie i panowie! Naukowcy twierdzą, że prawie dwa miliony lat temu zmiana klimatyczna doprowadziła do pierwszej migracji na dużą skalę z Afryki do Europy. W naszym stuleciu, pomimo że zmiany klimatyczne mogą mieć z tym coś wspólnego, ubóstwo i niedostatek wolności i szans są nadal głównymi przyczynami, dla których imigranci ryzykują życie, by mieć większe możliwości na naszym kontynencie.
Wyzwaniem, przed którym stoimy jako Europejczycy, jest sprawienie, by imigracja stała się prawdziwą częścią rozwoju dla kraju pochodzenia i kraju docelowego, a także, by rozwój przyczynił się do ograniczenia nielegalnej imigracji. Dlatego też musimy pracować razem z krajami pochodzenia i krajami tranzytu w kierunku prawdziwej mobilności siły roboczej, która ma prawa i obowiązki, a nie siły roboczej niewolników.
Chciałbym zatem powtórzyć, że potrzebujemy dialogu, współpracy i solidarności, aby zbudować pomiędzy północą a południem miejsce, w którym wszyscy będą mogli zamieszkać. Dlatego też z ogromnym zadowoleniem przyjmujemy szczyt Euromedu, zgodnie z konferencjami ministerialnymi w Rabacie i Tripoli. Dialog pomiędzy krajami pochodzenia i tranzytowymi a europejskimi krajami przyjmującymi imigrantów musi zostać zinstytucjonalizowany, aby stać się kamieniem węgielnym dla prawdziwego stowarzyszenia opartego na rozwoju.
Kolejnym punktem jest sprawozdanie autorstwa Jo Leinena, w imieniu Komisji Spraw Konstytucyjnych w sprawie przepisów dotyczących statusu i zasad finansowania partii politycznych na szczeblu europejskim - C6-0202/2007 -.
urzędujący przewodniczący Rady. - (PT) Pani przewodnicząca, pani komisarz, panie i panowie! Jak państwo wiedzą, w dniu 27 czerwca tego roku Komisja przedstawiła wniosek oparty na art. 191 traktatu WE, który ma na celu poprawienie rozporządzenia (WE) nr 2004/2003 w sprawie statusu i finansowania partii politycznych na szczeblu europejskim.
Po wniosku tym przedstawiono sprawozdanie oceniające zastosowanie rozporządzenia. Rezolucja została przyjęta przez Parlament Europejski w dniu 23 marca 2006 roku. Wniosek Komisji wprowadza nowy element: możliwość finansowania europejskich fundacji politycznych, pamiętając, że odgrywają one ważną rolę w umacnianiu i promowaniu działań i celów partii politycznych na szczeblu europejskim.
Ponieważ fundacje polityczne są blisko stowarzyszone z europejskimi partiami politycznymi, zaproponowano, aby musiały one składać wnioski o fundusze poprzez partię polityczną na szczeblu europejskim, z którą są związane, na tej samej podstawie prawnej, która ma zastosowanie do funduszy tych drugich, innymi słowy, zgodnie z art. 191 traktatu WE.
Wiem, że partie polityczne reprezentowane w tej Izbie tworzą lub już stworzyły fundacje na szczeblu europejskim. Rada patrzy przychylnie na możliwość zapewnienia wspólnotowego wsparcia finansowego dla działań tych fundacji zgodnie z przejrzystymi zasadami, które pozwolą, między innymi, na jasne rozróżnienie obszarów interwencji partii, które muszą się uzupełniać, a nie nakładać na siebie.
Drugim ważnym celem wniosku Komisji jest ocena zasad finansowych regulujących fundusze partii politycznych na szczeblu europejskim w świetle nabytego w tym czasie doświadczenia. W tym celu Komisja proponuje, między innymi, dwie derogacje od zasady non-profit przewidzianej w art. 109 ust. 2 rozporządzenia finansowego. Pierwszy rodzaj działań przewiduje możliwość przeniesienia nawet 25% rocznego całkowitego dochodu na pierwszy kwartał kolejnego roku, umożliwiając partiom lepsze reagowanie na zmienne okoliczności i priorytety polityczne. Drugi środek ma na celu zezwolenie partiom politycznym na szczeblu europejskim na tworzenie rezerw finansowych z uzyskanej przez nie nadwyżki, przekraczającej nowy minimalny poziom współfinansowania obniżony do 15%.
Muszę także podkreślić, że proponuje się jasne ustalenie, aby fundusze przyznawane z budżetu UE mogły być także wykorzystywane do finansowania kampanii prowadzonych przez partie polityczne na szczeblu europejskim w kontekście wyborów do PE, pod warunkiem, że nie stanowi to bezpośredniego lub pośredniego finansowania krajowych partii politycznych lub ich kandydatów.
W Radzie propozycja ta została początkowo oceniona trzy razy przez grupę ds. ogólnych, we wrześniu i październiku tego roku, i została pozytywnie przyjęta przez delegacje. Niektóre delegacje wyraziły jednak zaniepokojenie proponowanymi podstawami prawnymi i odstępstwami od dyscypliny budżetowej.
W tej sprawie zażądano opinii Służby Prawnej Rady. Służba Prawna Rady orzekła, że odstępstwa od zasady non-profit przewidzianej w art. 109 ust. 2 rozporządzenia Rady nr 1605/2002 mogą być zagwarantowane w oddzielnym rozporządzeniu opartym na art. 279 traktatu WE i że ma zamiar wprowadzić te odstępstwa do rozporządzenia finansowego poprzez poprawkę. Opinia ta doprowadziła do rozbicia wniosku na dwa akty prawne i do konsultacji Parlamentu Europejskiego i Trybunału Obrachunkowego.
W dniu 17 października 2007 r., tak więc niedawno, Komitet Stałych Przedstawicieli osiągnął kompromis w sprawie tekstu prezydencji portugalskiej i opinii Służby Prawnej Rady. Tydzień później, w dniu 24 października 2007 r., Komitet Stałych Przedstawicieli osiągnął porozumienie w dwóch punktach: po pierwsze, w kwestii rozdzielenia wniosku na dwa akty prawne, na rozporządzenie oparte na art. 279 traktatu WE zawierające postanowienia zmieniające rozporządzenie finansowe i jedno rozporządzenie zawierające inne postanowienia wniosku oparte na art. 191 traktatu WE; po drugie konsultację Parlamentu Europejskiego i Trybunału Obrachunkowego dotyczącą poprawki art. 109 rozporządzenia nr 1605/2002 zgodnie z art. 279 traktatu WE. Konsultacja ta odbyła się natychmiast.
Te dwa będące kompromisem teksty wynikające z rozdzielenia zostały ocenione przez grupę ds. ogólnych w dniu 9 listopada 2007 r., tak więc bardzo niedawno. W związku z tym mam przyjemność ogłosić, że grupa ds. ogólnych, która zebrała się w zeszły piątek, potwierdziła istnieje porozumienia pomiędzy delegacjami krajowymi na temat kwestii zawartych w dwóch wynikłych z rozdzielenia rozporządzeniach.
Powtórzę, że nie ma znaczącej różnicy zdań pomiędzy tymi trzema instytucjami. Komisja, Parlament i Rada zgadzają się w kwestiach zasadniczych dotyczących europejskich fundacji politycznych i poprawek rozporządzeń regulujących funkcjonowanie europejskich partii politycznych. Kwestia podstawy prawnej była i jest kwestią ściśle prawną, a niedopuszczenie do osiągnięcia porozumienia między trzema instytucjami nie było i nie jest intencją Rady.
Mogę potwierdzić w imieniu Rady, że chcemy przyjęcia dwóch rozporządzeń do końca tego roku, tak aby mogły one zacząć obowiązywać od dnia 1 stycznia 2008 roku. W tym celu proponuję, aby Parlament przełożył głosowanie zaplanowane na ten tydzień, abyśmy mogli osiągnąć porozumienie w kwestii rozporządzenia na podstawie art. 191 traktatu WE przy pierwszym czytaniu, zgodnie z procedurą współdecyzji.
W takim wypadku opinia Parlamentu na temat poprawki rozporządzenia finansowego powinna zostać przyjęta jak najszybciej. Poprosiliśmy też o natychmiastowe działanie Trybunał Obrachunkowy. Mamy mało czasu, ale według nas mamy go wystarczająco do przyjęcia dwóch rozporządzeń, zgodnie z warunkami wymaganymi przez Parlament, Komisję i Radę.
wiceprzewodnicząca Komisji. - Pani przewodnicząca! Z okresu refleksji dowiedzieliśmy się, że jest wyraźne zapotrzebowanie i że istnieje szansa, że działania umocnią i rozwiną dialog polityczny. Zawsze powtarzałam, że jeśli chcemy stworzyć europejską sferę publiczną, musimy stworzyć europejską kulturę polityczną, a ta konkretna kwestia jest kluczowa, aby tak się stało.
Oczywiście nie ma jednego magicznego rozwiązania, aby przerzucić pomost między polityką europejską i naszymi obywatelami i nie ma prostej metody na to, aby wypełnić demokratyczne aspiracje naszych obywateli i ich pragnienie większego zaangażowania. Należy promować te aspiracje poprzez szeroki zakres inicjatyw o wspólnych celach, aby zapewnić najszersze możliwe uczestnictwo obywateli, w tym także ludzi młodych, a także kobiet, w demokratycznym życiu Unii.
Działalność europejskich partii politycznych wraz z utworzeniem europejskich fundacji politycznych stanowi nieodłączną część prawdziwej europejskiej sfery publicznej, gdzie różne opinie mogą stawiać sobie wyzwania, a obywatele mogą lepiej rozumieć wchodzące w grę wyzwania i dokonywać świadomych wyborów. Debata polityczna i kontrowersje polityczne są częścią demokracji i mamy nadzieję, że pomoże to podnieść frekwencję wyborów do Parlamentu Europejskiego.
Mogę z radością powiedzieć, że Komisja i Parlament zawsze zgadzały się w tej kwestii. Komisja mogła szybko zareagować na prośbę Parlamentu, a nasza propozycja była popierana przez Komisję Spraw Konstytucyjnych.
W dniu 25 października wyraziłam w tej Izbie zaniepokojenie, że Komitet Stałych Przedstawicieli zdecydował się pójść drogą inną od drogi Komisji i Parlamentu; obawy te podzielali posłowie i posłanki, jak i przewodniczący Pöttering i pan poseł Leinen. Wyraziłam także nadzieję, że kluczowy cel Rady, Parlamentu i Komisji będzie nadal ten sam: zatwierdzenie treści naszego wniosku przed końcem tego roku.
Trzy tygodnie później, po wysłuchaniu tego, co powiedziała prezydencja, mogę jedynie z radością przyjąć sposób, w jaki rozwija się sytuacja i wyrazić satysfakcję, że znów jesteśmy na wspólnej drodze. Słuchała tego Rada, a grupa robocza w zeszły piątek jednomyślnie zatwierdziła pełną treść naszego wniosku. Oznacza to, że możemy iść naprzód. Jednak mimo że porozumienie osiągnięte w Radzie jest ważnym krokiem naprzód i bardzo pozytywną wiadomością, nie jest to jeszcze koniec procesu. Musimy sfinalizować szczegóły by umożliwić szybkie przyjęcie i wejście w życie tego rozporządzenia.
Nawet rozdzielenie naszego wniosku nie ma bezpośredniego wpływu na jego treść, pociąga za sobą oddzielne, bardziej skomplikowane procedury prawodawcze i wymaga opinii Trybunału Obrachunkowego, która, mam nadzieję, zostanie dostarczona na czas. Grafik jest napięty i stawia przed nami wyzwania.
Chciałbym podziękować panu posłowi Leinenowi za oddanie i pracę na tym tekstem, a także wszystkim zaangażowanym posłom. Chciałabym także podziękować przewodniczącemu Pötteringowi, Konferencji Przewodniczących i grupom politycznym, którzy odegrali ważną rolę w przygotowaniu gruntu dla porozumienia w tej sprawie. Pani przewodnicząca, panie przewodniczący Rady, panie pośle Leinen,
sprawozdawca. - (DE) Pani przewodnicząca, pani wiceprzewodnicząca Komisji, panie urzędujący przewodniczący, panie i panowie! Nowy traktat lizboński jest wizją przewodnią demokracji parlamentarnej na szczeblu Unii Europejskiej. Do demokracji parlamentarnej potrzebne są partie polityczne. Partie polityczne są niezbędne do reprezentowania interesów społeczeństwa i do oferowania obywatelom różnorodności kandydatów i manifestów, z których można wybierać podczas wyborów. We wszystkich 27 państwach politycznych mamy partie, które stają do wyborów krajowych; teraz musimy umożliwić partiom europejskim wykonanie ich demokratycznej pracy także na szczeblu europejskim.
Chcemy upewnić się, że przed wyborami europejskimi dla naszych obywateli dostępny będzie szeroki wybór partii politycznych, spośród których będzie można wybierać, które mogą zmobilizować elektorat i które powiedzą wyborcom, dokąd mają zamiar ich zaprowadzić. Chcemy, aby obywatele mogli zdecydować o naturze Europy, na którą głosują; chcemy dać im prawdziwy wybór. Pierwsze rozporządzenie dotyczące statutu i finansowania partii europejskich, które przyjęliśmy w 2004 r., było ogromnym sukcesem. Obecnie mamy dziesięć zarejestrowanych partii politycznych, co pokazuje szerokość spektrum politycznego w Unii Europejskiej. Ocena rozporządzenia ma na celu wstrzyknięcie elastyczności w te demokratyczne struktury i jednoczesne ich rozwinięcie.
W większości krajów mamy nie tylko partie polityczne, ale także fundacje polityczne. Są narzędziami głębszej analizy trendów społecznych, a także forum dla debaty, która wykracza poza przynależność partyjną. Fundacje te w wielu krajach pokazały swoją wartość. Wykonują one dobrą pracę, tak więc tym ważniejsze jest stworzenie możliwości, aby przeprowadzić tę debatę, tę rozmowę o Europie także na szczeblu europejskim, ponad granicami krajowymi. Dlatego też z zadowoleniem przyjmuję fakt, że ten instrument, który jest dodatkiem do partii politycznych, otrzymał błogosławieństwo Rady.
Panie i panowie! Żaden program partii politycznej nie jest tworzony wokół roku finansowego. Jest on odpowiedzią na wydarzenia polityczne, tak więc partie polityczne muszą być traktowane inaczej niż pozostałe stowarzyszenia. Taki jest cel nowego rozporządzenia: wstrzyknięcie elastyczności w zarząd finansowy. Mamy tu trzy cele: po pierwsze, chcemy możliwości rozszerzenia roku finansowego o trzy miesiące w kwestii wydatków, co ma pozwolić partiom politycznym na reagowanie na wydarzenia polityczne. Po drugie, nie chcemy, aby partie polityczne wydawały wszystkie pieniądze pod koniec roku. Chcielibyśmy, aby mogli oni wykorzystywać swoje środki, opłaty członkowskie i darowizny do zgromadzenia rezerw, które mogą zostać wykorzystane w odpowiedzi na wydarzenia polityczne i oczywiście szczególnie na wybory parlamentarne.
Na koniec chciałbym powiedzieć, że aby wesprzeć mniejsze partie polityczne, ale także aby działały fundacje polityczne, potrzebujemy innych ustaleń w kwestii proporcji między grantami a środkami własnymi. W nowym rozporządzeniu przewidujemy, że środki własne powinny wynosić 15%, a subsydia 85%.
Panie i panowie! Rada zdecydowała o podziale podstaw prawnych. Twierdziliśmy, że nie jest to konieczne. Niestety spowoduje to utratę przejrzystości, ponieważ obywatele będą musieli sprawdzać w dwóch miejscach prawne podstawy nowego rozporządzenia. Nie chcemy jednak przedłużać sporów w kwestiach prawnych. Przedłużyłoby to proces i odwróciło uwagę od prawdziwego celu rozporządzenia. W interesie europejskich partii politycznych i ich przygotowań do europejskiej kampanii wyborczej 2009 powinniśmy skoncentrować się na kwestiach zasadniczych i zakończyć tę sprawę przed końcem roku. Z przyjemnością usłyszałem, że treść tego rozporządzenia spotkała się z powszechną zgodą. Uważam, że powinniśmy teraz zrobić wszystko co możliwe, aby zakończyć prace nad tym aktem prawnym podczas prezydencji portugalskiej, abyśmy mieli podstawy prawne dla fundacji politycznych i podstawy dla bardziej elastycznego zarządzania finansami w roku budżetowym 2008. Wymagane będzie porozumienie tymczasowe od Rady, jak początkowo zaproponowaliśmy w Komisji Spraw Konstytucyjnych.
Zaczynamy z opóźnieniem, więc proszę państwa o dotrzymanie ograniczeń czasowych i zapraszam, tak jak poprzednio, aby zechcieli państwo podejść do przodu półkola. Proszę podejść do przodu. Nikt nie będzie miał pretensji, jeżeli usiądą państwo na nieswoich miejscach. Atmosfera będzie znacznie przyjemniejsza i bardziej sprzyjała komunikacji, jeżeli zechcą państwo podejść do przodu.
Mając na uwadze, że wyższa wartość euro prowadzi do zmniejszania się konkurencyjności w branży turystycznej, jakie kroki planuje podjąć Komisja, aby utrzymać atrakcyjność Europy, jako miejsca popularnego wśród turystów.
wiceprzewodniczący Komisji. - (DE) Pani przewodnicząca, panie i panowie! Trendy w kursie walutowym euro mają oczywiście wpływ na cenę europejskich usług turystycznych dla konsumentów z państw trzecich. Pomimo że kurs walutowy euro nie jest instrumentem politycznym, ale podlega niezależnemu formowaniu poprzez zagraniczny rynek wymiany walutowej, konsekwencje ostatniej podwyżki kursu wymiany euro do dolara powinny być postrzegane z szerszej perspektywy.
Po pierwsze, wahania kursu euro mają bardzo mały wpływ na przepływ turystów w granicach Unii Europejskiej. Według dostępnych danych, 70% dochodu generuje turystyka transgraniczna w Unii Europejskiej, czyli turyści z innych państw członkowskich.
Po drugie, nie powinniśmy się skupiać jedynie na kursie wymiany euro do dolara. Kalkulacje dotyczące efektywnego kursu wymiany euro pokazują, że ogólny trend jest znacznie mniej dramatyczny. Wzrost kursu euro wobec chińskiego jena był w tym roku znacznie bardziej wyraźny, a jednak dochód z turystyki z państw nienależących do Unii Europejskiej ledwo się podwoił pomiędzy rokiem 1995 a 2005, podczas gdy dochód pochodzący od turystów z Chin zwiększył się dwunastokrotnie.
Komisja zdaje sobie sprawę, że cena jest głównym czynnikiem wpływającym na konkurencję. Jednakże Komisja przedstawiła europejską turystykę przyszłości, w niedawno przyjętym komunikacie, jako zorientowaną na wysoką jakość, a nie na niski koszt.
Jesteśmy przekonani, że nawet z silnym euro Europa pozostanie turystycznie światowym celem numer jeden, jeśli w najlepszy możliwy sposób skorzysta ze sowich zalet: dziedzictwa, pięknego środowiska naturalnego, geograficznego skupienia miejsc atrakcyjnych oraz reputacji związanej z wysokim standardem usług.
(ES) Pani przewodnicząca! Ostatnia wypowiedź pana komisarza odbiega od rzeczywistości. Obecnie duża część turystyki europejskiej celuje w państwa z poza Europy - Karaiby, państwa rozwijające się, daleki wschód, Afryka - głównie z powodu wzrostu wartości waluty europejskiej.
Ponadto istnieją plany wprowadzenia nowych uregulowań skierowanych przeciwko europejskiej turystyce, jak rekompensowanie firmom strat wynikających z wzrastających emisji CO2. Innymi słowy, wydaje się, że istnieje wiele czynników wpływających negatywnie na turystykę europejską, a nie ma obecnie planów wprowadzenia nowej europejskiej strategii odnośnie do turystyki. Jest to obecnie nadal problem rządów państw członkowskich i pragnę zapytać pana komisarza, czy uważa, że Komisja mogłaby zainicjować jakąś europejską strategię w celu zwalczania trendu obniżającej się konkurencyjności europejskiej turystyki.
wiceprzewodniczący Komisji. - (DE) Boję się, że pan poseł i ja musielibyśmy się zgodzić, aby się nie zgodzić. Jak państwo wiedzą, kilka dni temu w Portugalii odbyła się ważna konferencja dotycząca turystyki europejskiej i wszystkie te kwestie były tam omawiane szczegółowo. Na konferencji spotkało się 500 głównych specjalistów z całej Europy i nie odniosłem bynajmniej wrażenia, żeby przemysł turystyczny w państwach członkowskich czuł się zagrożony zmniejszaniem się jego atrakcyjności.
Dostępne dane nie potwierdzają słów pana posła odnośnie do zaistnienia szczególnie poważnej sytuacji w tej dziedzinie. Pozwolę sobie powtórzyć raz jeszcze, że wahania kursu walut mają wpływ na cenę, ale to, co Europa oferuje gościom z innych państw, nie jest zależne jedynie od ceny. Decyzja odwiedzenia Europy nie jest decyzją, którą podejmuje się, wyłącznie biorąc pod uwagę cenę, ale raczej zwraca się uwagę na jakość tego, co Europa ma do zaoferowania.
Niemniej jednak zgadzam się z panem posłem, że musimy bardzo bacznie obserwować ciężar, jaki spoczywa na europejskiej turystyce i upewniać się, że istnieją warunki ramowe pozwalające temu sektorowi na realny rozwój w kwestii wzrostu oraz zwiększania swojego potencjału tworzenia nowych miejsc pracy.
Z powodu nieobecności autorów rezygnujemy z pytań nr 37, 38 i 39.
Na otwarciu Europejskich Dni Rozwoju (EDD) między 7 a 9 listopada będzie obecny pan Maumoon Abdul Gayoom, prezydent Malediwów. Było to możliwe, ponieważ Malediwy pozostają poważnie zagrożone zmianami klimatycznymi i "Zmiany klimatu a rozwój" są głównym tematem Europejskich Dni Rozwoju. Z drugiej strony jednak, będzie to znakiem, że Unia Europejska akceptuje prezydenta i jego reżim. Międzynarodowe organizacje broniące praw człowieka mocno atakują prezydenta Gayooma z powodu autokratycznej natury jego reżimu i wielu sytuacji łamania praw człowieka w jego kraju przez policję oraz służby bezpieczeństwa.
Dlaczego Komisja zaprosiła pana Maumoon Abdul Gayooma (istnieje przecież dużo innych państw zagrożonych zmianami klimatycznymi, gdzie mają miejsce dużo bardziej demokratyczne rządy) i jaka jest postawa Komisji wobec reżimu na Malediwach?
członek Komisji Europejskiej. - (FR) Dziękuję bardzo za to pytanie, ponieważ pozwoli mi ono na naświetlenie sytuacji na Malediwach.
Jak prezydent Maumoon Abdul Gayoom podkreślał na ostatnim szczycie ONZ, Malediwy, znajdując się nie więcej niż 1,5 metra nad poziomem morza, pozostają zagrożone nieustannym wzrostem poziomu wody w oceanach w wyniku globalnego ocieplenia. To zmusiło już ponad 300 000 uchodźców do opuszczenia wysp. A więc, jak pan poseł słusznie zauważył, zaproszenie prezydenta Malediwów pozwala na naświetlenie niebezpieczeństwa, które zagraża mieszkańcom tych wysp.
Co więcej, Malediwy zawsze odgrywały aktywna rolę na konferencjach międzynarodowych dotyczących państw mniej rozwiniętych oraz małych, rozwijających się państw wyspiarskich. Ta gorliwość potwierdziła się, gdy Malediwy wzięły udział w trzeciej Konferencji Narodów Zjednoczonych na temat najsłabiej rozwiniętych państw, której gospodarzem był Parlament Europejski w 2001 roku oraz ponownie, gdy Malediwy podjęły się przewodniczenia grupie ekspertów przy Ramowej Konwencji Narodów Zjednoczonych w Sprawie Zmian Klimatu.
Jeżeli chodzi o sytuację polityczną na Malediwach, zgodnie z oświadczeniem prezydencji Rady Unii Europejskiej, Komisja jest zadowolona z ostatnio wykonanych kroków w kierunku reform w tym kraju. Publikacja planu działania dla programu reform w 2006 roku była pozytywnym sygnałem. Wybory, które mają się odbyć w przyszłym, 2008 roku, będą ważnym krokiem w kierunku pełniejszej demokracji. Komisja jest gotowa udzielić wsparcia dla procesu reform, wliczając w to udostępnienie specjalnej pomocy w wyborach 2008 roku.
Oczywiście nie tracimy czujności w kwestii praw człowieka. Komisja jest usatysfakcjonowana niedawnym postępem w tej dziedzinie, czym jest przykład wypuszczenia w zeszłym roku na wolność dwojga ważnych aktywistów: Jennifer Latheef oraz Mohammeda Nasheeda.
Skarga Boeinga (USA) przeciwko Airbusowi (UE) w ramach Światowej Organizacji Handlu (debata)
Kolejnym punktem porządku dziennego jest oświadczenie Komisji w sprawie skargi Boeinga (US) przeciwko Airbusowi (UE) w ramach Światowej Organizacji Handlu.
komisarz. - (FR) Pani przewodnicząca, panie i panowie! Należy pamiętać o tym, że członkowie Komisji zostali zaproszeni tutaj po to, aby przedyskutować spór pomiędzy Stanami Zjednoczonymi i Unią Europejską w kwestii wsparcia udzielonego przez zainteresowane rządy dla koncernów Airbus i Boeing.
Wiele się już o tych sprawach mówiło, tak więc na początek przypomnijmy sobie główne fakty. Czego dana kwestia dotyczy? Rząd amerykański twierdzi, że zainwestowanie przez rządy europejskie środków pieniężnych w koncern Airbus narusza zasady Światowej Organizacji Handlu w sprawie subsydiów. W październiku 2004 roku Stany Zjednoczone jednostronnie i bez wcześniejszego powiadomienia wycofały się z dwustronnego porozumienia podpisanego z Unią Europejską w 1992 roku, które wyraźnie zezwalało na tego typu inwestycje, oraz zdecydowały się na wniesienie sprawy do Światowej Organizacji Handlu.
Unia Europejska zauważyła, że Stany Zjednoczone przedłożyły spór sądowy nad negocjacje, i ze swojej strony zaapelowała do Światowej Organizacji Handlu o wydanie oświadczenia, że subwencjonowanie przez Stany Zjednoczone Boeinga jest niezgodne z prawem. Jak wygląda ta sprawa teraz, trzy lata później? Pomimo podjętych w ciągu ostatnich kilku lat szeregu prób, różnice występujące pomiędzy stronami nie pozwoliły na polubowne rozstrzygnięcie sporu.
Stany Zjednoczone zaprzeczyły informacjom, jakoby subwencjonowały Boeinga i oświadczyły, że Unia Europejska przed podjęciem wszelkich negocjacji koniecznie powinna zaniechać wspierania koncernu Airbus, co wcześniej odbywało się w oparciu o system pożyczek zwrotnych.
Zgodzicie się państwo co do tego, że w takich warunkach nie da się stworzyć sprawiedliwej i zrównoważonej podstawy dla osiągnięcia porozumienia na drodze negocjacji. Kilka tygodni temu Boeing publicznie odrzucił ostatnią "gałązkę oliwną”, o ile mogę posłużyć się taką metaforą, będącą propozycją Airbusa. Miało to miejsce 18 października.
W związku z tym jesteśmy sceptyczni co do tego, czy spór ten w ogóle można będzie rozwiązać w najbliższym czasie na drodze negocjacji. Oznacza to, że nadal będziemy bronić w ramach Światowej Organizacji Handlu europejskiego wsparcia dla Airbusa, które wpływa na zwiększenie innowacyjności sektora lotniczego, bezpieczeństwa i efektywności organizacji transportu lotniczego.
Należy zauważyć, że Airbus zwrócił 40% więcej środków, niż otrzymał od rządów państw członkowskich od 1992 roku, i jak dotąd spłacił ponad 7 miliardów euro. W związku z tym mamy nadzieję, że uczestnicy dyskusji zwrócą uwagę na to, że dość skromne sumy przyznane przez rządy państw członkowskich w formie pomocy na rzecz celów badawczych i rozwojowych, jak również pożyczek zwrotnych, nie mają żadnego wpływu na konkurencyjność Boeinga.
Myślę, że mogą państwo sami to ocenić: Boeing dopiero co ogłosił, że nowy Boeing 787, nazywany "Dreamliner”, już w trakcie budowy stał się najbardziej opłacalnym samolotem w historii. Poza jego opłacalnością prawdopodobnie jest to też samolot, na którego budowę przyznano największą ilość subsydiów.
Przed przesłuchaniem w ramach Światowej Organizacji Handlu, które miało miejsce we wrześniu bieżącego roku, przedstawiliśmy moim zdaniem solidne dowody na subsydiowanie przez Stany Zjednoczone budowy Boeinga 787. Udowodniliśmy przede wszystkim to, że ta pomoc finansowa, ofiarowana przez władze federalne i niektóre stany, wyniosła w sumie 24 miliardy dolarów, łącznie z 16 miliardami dolarów z NASA i departamentu obrony w formie wsparcia na rzecz badań i rozwoju sektora lotniczego, co umożliwiło koncernowi Boeing opracowanie najnowocześniejszych technologii lotniczych i poszerzenie wiedzy specjalistycznej, nie ponosząc przy tym żadnych kosztów. Ponadto przyznane zostały nielegalne subsydia państwowe przeznaczone wyłącznie na rzecz Boeinga, w szczególności w stanie Waszyngton, gdzie Boeingowi przyznano subsydia sięgające 4 miliardów dolarów, ale też w Kansas, w formie "obligacji Boeing”, i w Illinois. Trzecią kwestią są nielegalne subsydia eksportowe, jakie Boeing nadal otrzymuje na mocy przepisów prawnych FSC/ETI (Foreign Sales Corporation and Extraterritorial Income Exclusion), mimo iż Światowa Organizacja Handlu przy wielu okazjach je unieważniała.
W momencie, gdy Światowa Organizacja Handlu podejmie decyzję, a prawdopodobnie nastąpi to w 2008 roku, najprawdopodobniej nie będzie to ostatecznym rozstrzygnięciem sporu. Obie strony będą miały możliwość odwołania się, co może potrwać do 2009 roku. Uważamy, że z chwilą podjęcia przez Światową Organizacją Handlu decyzji w tych dwóch sprawach sensowne byłoby przedyskutowanie ze Stanami Zjednoczonymi kwestii zarządzania odnośnymi konsekwencjami, ale oczywiście nie możemy mieć pewności, że doprowadzi to do podjęcia negocjacji.
Komisja uważa, że na podstawie wynegocjowanego rozwiązania można by na koniec opracować konieczne długoterminowe rozwiązanie, którego rynek potrzebuje jako podstawy przyszłej pokojowej i sprawiedliwej konkurencji w tym sektorze. Jeżeli to się nie powiedzie, Komisja nadal będzie stanowczo i kategorycznie bronić interesów Europy w ramach Światowej Organizacji Handlu.
Przecież uczciwa konkurencja leży nie tylko w interesie Airbusa, ale też dostawców, linii lotniczych i ich klientów, którzy powinni czerpać korzyści ze zdrowej rywalizacji pomiędzy głównymi producentami samolotów cywilnych.
Rywalizacja pomiędzy Airbusem i Boeingiem powinna odbywać się na poziomie rynku: oczekujemy, że będzie ona zaciekła, ale też sprawiedliwa i rozsądna. Jednakże jest to bez znaczenia, jeżeli Stany Zjednoczone próbują przedstawić niektóre państwa członkowskie Unii Europejskiej jako, cytuję "niesolidnych partnerów biznesowych z branży lotniczej i kosmonautycznej oraz zagrożenie bezpieczeństwa amerykańskiej gotowości militarnej”, lub chcą opracować w Kongresie Stanów Zjednoczonych projekty ustawodawstwa, które będą blokowały fundusze przeznaczone na adaptację amerykańskich lotnisk na potrzeby A380. Tego typu kampania szkodzi stosunkom transatlantyckim i nie powinna być stosowana przez przedsiębiorstwo, które uważa się za globalnego (czasami też nawet europejskiego) gracza, ilekroć służy spełnieniu jego potrzeb.
Przesłanie, jakie chcemy państwu dzisiaj przekazać, brzmi następująco: na oficjalnym poziomie zarówno Unia Europejska jak i Stany Zjednoczone podjęły pewien wysiłek, i uważam, że udało im się zagwarantować, że spór ten nie zniszczy szerszego partnerstwa pomiędzy Unią Europejską i Stanami Zjednoczonymi.
Chcemy podążać w tym kierunku i wierzymy, że rząd amerykański postąpi podobnie, zapewniając, że spory pomiędzy koncernami Airbus i Boeing w żaden sposób nie wpłyną na ich zdolność uczciwego konkurowania w przetargach publicznych. Prawodawstwo i polityka wykonawcza powinny być przede wszystkim wolne od wszelkich akcji antykonkurencyjnych, które mogłyby ograniczać zdolność przedsiębiorstw działających na terenie Unii Europejskiej do konkurowania w aktualnym programie rekapitalizacji amerykańskiego tankowca powietrznego.
Pragniemy podkreślić znaczenie roli, jaką Parlament Europejski i parlamenty krajowe poszczególnych państw mogą odegrać w monitorowaniu tej sytuacji. Państwa międzyparlamentarne kontakty przydadzą się w rozpowszechnianiu przedstawionych informacji w Unii Europejskiej i być może też za Atlantykiem.
w imieniu grupy PPE-DE. - (FR) Pani przewodnicząca, panie komisarzu, panie i panowie! Wypowiadam się również w imieniu pani poseł Tokii Saïfi, która jest członkiem Komisji Handlu Zagranicznego.
Skarga Boeinga przeciwko Airbusowi w ramach Światowej Organizacji Handlu świadczy o tym, że Boeing nie potrafi przegrywać. Boeing to grupa przemysłowa, która od dziesięcioleci dominuje na rynku; teraz, od początku tej dekady, od roku 2003 i 2004, Airbus wyprzedza Boeinga. Kto by o tym pomyślał 20 lat temu? Tak więc dokładnie w tym samym czasie Boeing zgłasza skargę Światowej Organizacji Handlu. Skarga ta jest niedorzeczna, bowiem amerykański producent od zawsze czerpał korzyści z ważnych wojskowych programów badawczych i rozwojowych, organizowanych przez Pentagon lub NASA. Wiele technologii było po raz pierwszy wykorzystywanych w samolotach wojskowych i Boeing korzysta z darmowego transferu technologii z sektora wojskowego do cywilnego, tak samo zresztą, jak w przypadku różnego rodzaju czasowych zwolnień podatkowych z ramienia rządu amerykańskiego.
Z jakich możliwości korzysta producent europejski, Airbus? Zamiast subsydiów Airbus otrzymuje pożyczki zwrotne, które, jak sama nazwa wskazuje, muszą zostać zwrócone. Nie tylko muszą zostać one spłacone, ale zgodnie z tym, co powiedział pan, panie komisarzu, spłacane sumy znacznie przekraczają pierwotne sumy pożyczki, ponieważ zależą one od ilości sprzedanych samolotów, a praktycznie wszystkie samoloty wyprodukowane przez koncern Airbus cieszą się dużym powodzeniem. Z pewnością odegra to również duże znaczenie w przyszłości, ponieważ ostatnio spływa całe mnóstwo zamówień na A380 i A350. Ponadto system ten jest otwarty i publiczny, jak również charakteryzuje się pełną przejrzystością. Airbus nie czerpie korzyści z żadnych ukrytych środków pomocowych.
Panie komisarzu! Zarówno w swoim imieniu, jak i w imieniu moich koleżanek i kolegów z międzynarodowej grupy ds. lotnictwa działającej przy Parlamencie Europejskim, chciałabym powiedzieć, że będziemy kontrolować tę sprawę bardzo dokładnie. Oczekujemy, że będzie pan, panie komisarzu, zgodnie ze złożonymi w tej kwestii zapewnieniami stanowczo bronił gospodarczych interesów producentów europejskich. Rolą Unii Europejskiej, podobnie jak Stanów Zjednoczonych, nie jest prześciganie się w ramach Światowej Organizacji Handlu, ale skłonienie partnerów do podjęcia dwustronnych negocjacji, których celem jest wyjaśnienie istniejących między nimi różnic.
w imieniu grupy PSE. - Jak państwu wiadomo, Unia Europejska broni obecnie Airbusa w sprawie prowadzonej w ramach Światowej Organizacji Handlu, jaką wniosły Stany Zjednoczone w imieniu Boeinga. Uważam, że ważne jest, aby na tym etapie sporu wesprzeć stanowisko Unii Europejskiej i jednocześnie osłabić w tej kwestii pozycję Stanów Zjednoczonych.
Powinnam powiedzieć na samym początku, że cały ten spór zapoczątkował fakt, iż Boeing nie chciał już dłużej uczestniczyć w obopólnym międzynarodowym porozumieniu pomiędzy Stanami Zjednoczonymi i Unią Europejską - porozumieniu, które zezwalało zarówno koncernowi Airbus, jak i Boeingowi, jedynym producentom dużych samolotów cywilnych na świecie, na korzystanie z niektórych form wsparcia rządowego. Jak państwu wiadomo, tego typu porozumienia są optymalną podstawą, na której opierają się stosunki międzypaństwowe. To na państwach spoczywa obowiązek wypełniania zobowiązań wynikających z tych porozumień. Airbus wypełnia swoje zobowiązania. Unia Europejska również. Niestety nie robią tego Stany Zjednoczone.
Airbus i Unia Europejska w swoich działaniach zawsze uwzględniają charakter i cele dwustronnej umowy lotniczej z 1992 roku. Przez 11 lat rywalizacja pomiędzy Airbusem i Boeingiem funkcjonowała znakomicie, co doprowadziło do ważnych przełomów w technologii lotnictwa komercyjnego i opracowania konstrukcji, które zwiększają bezpieczeństwo, wydajność i ekologiczność transportu lotniczego. Jednakże Boeing zadecydował, że nie będzie już dłużej stosować się do zobowiązań wynikających z tego porozumienia. Zamiast tego, Boeing z pomocą Stanów Zjednoczonych zaatakował koncern Airbus w sprawie egzekwowania tak zwanych "nielegalnych subsydiów”, dokładnie tej samej pomocy rządowej, na jaką Boeing pierwotnie zgodził się w umowie z 1992 roku.
Jak wielu z państwa wiadomo, rządowe finansowanie pożyczkowe Airbusa jest celowym i nie mającym wpływu na handel wykorzystaniem ograniczonych, rządowych środków badawczych. Oferuje ono rządom tak zwany godziwy zwrot i wprowadza na rynek innowacyjne produkty, które przynoszą korzyści wszystkim. Innymi słowy finansowanie badań i rozwoju z ramienia rządów europejskich jest ograniczone, spłacalne i w żaden sposób nie wpływa na konkurencyjność Boeinga.
Tymczasem z uwagi na to, że Boeing produkuje dla Stanów Zjednoczonych zarówno samoloty cywilne jak i wojskowe, technologia stosowana w komercyjnych samolotach Boeinga w znacznym stopniu korzysta z amerykańskich środków rządowych przyznawanych w ramach kontraktów na badania i rozwój Boeinga. Na przykład, obecna wiedza pracowników Boeinga na temat kompozytów, które są powszechnie stosowane w nowym samolocie 787 Dreamliner, pochodzi, jak koncern Boeing sam przyznaje, z prac prowadzonych podczas opracowywania konstrukcji V-22, F-22, B-2 i Joint Strike Fighter.
Dane wsparcie federalne ustępuje miejsca pomocy krajowej i lokalnej z ramienia rządu amerykańskiego, świadczonej na rzecz Boeinga w formie czasowych zwolnień podatkowych, korzystnych ulepszeń w zakresie nieruchomości i lokalnej infrastruktury, których celem jest zabezpieczenie obecności przedsiębiorstwa i bazy pracowniczej w wybranych miastach amerykańskich. Boeing z jednej strony sprzeciwia się programowi pomocowemu w formie pożyczek, z jakiego korzysta Airbus, z drugiej natomiast nie przeszkadza mu, że koncern Boeing korzysta z takich samych programów w Japonii. Nie podkreślam tych kwestii dlatego, że chciałabym zasugerować, iż pomoc, jaką otrzymuje Boeing (programy pożyczkowe w Japonii, ale nie w Stanach Zjednoczonych), jest w jakiś sposób gorsza od pożyczek zwrotnych udzielanych przez rządy państw członkowskich Airbusowi. Mówię o tej pomocy, jaką otrzymuje Boeing, w celu zilustrowania rzeczywistego faktu, że obie strony korzystają z pewnych form pomocy rządowej ze strony krajów, które chcą utrzymać swoje globalne przywództwo w lotnictwie. Mimo iż Boeing sam korzystał ze wsparcia rządowego, kwestionuje podobne programy realizowane w Europie.
Uważam, że powinniśmy nalegać, aby Komisja zaapelowała do obu koncernów, Airbusa i Boeinga, o opracowanie przyszłościowego porozumienia, które dla obu stron zagwarantowałoby stabilne środowisko, sprzyjające zarówno konkurencji jak i budowaniu najnowocześniejszych samolotów. Być może sześciomiesięczne moratorium na proces toczący się w ramach Światowej Organizacji Handlu pozwoliłoby ustanowić w tej kwestii nową dyscyplinę. Jest to szansa, którą możemy teraz wykorzystać. Możemy rozpamiętywać przeszłość albo spojrzeć w przyszłość.
w imieniu grupy ALDE. - (DE) Pani przewodnicząca, panie komisarzu! Dla wielu obserwatorów spór pomiędzy Airbusem i Boeingiem w ramach Światowej Organizacji Handlu zaczyna przybierać formę niekończącej się historii. Cieszę się, że przynajmniej pokazał nam pan, panie komisarzu, światełko na końcu tunelu. Uważam, że aby móc ocenić obecną sytuację i wydać zalecenie dotyczące polityki w kwestii dalszego postępowania, warto jest jeszcze raz przeanalizować tło tego sporu, uwzględniając przy tym gospodarczy rozwój tych dwóch gigantów lotniczych.
Sprawozdanie w sprawie obrad Komisji Petycji w roku 2006 (debata)
Kolejnym punktem porządku dziennego jest sprawozdanie Carlosa José Iturgaiz Angulo w imieniu Komisji Petycji w sprawie obrad Komisji Petycji w roku parlamentarnym 2006.
komisarz. - (EL) Pani przewodnicząca, panie i panowie! Praca Komisji Petycji jest niezwykle ważnym źródłem wyczerpujących informacji na temat problemów i skarg obywateli odnośnie do kwestii europejskich.
Mimo iż działania Komisji Petycji obejmują wiele różnych obszarów politycznych, często dotyczą kwestii związanych z zagospodarowaniem terenu i ochrony środowiska. W zasadzie odnoszą się one do wszystkich państw członkowskich i obejmują dużą część społeczeństwa obywatelskiego, począwszy od pojedynczych obywateli aż po międzynarodowe organizacje pozarządowe.
Uważam, że poseł sprawozdawca słusznie podkreśla znaczenie pracy polegającej na rozpatrywaniu 1 000 lub też więcej petycji rocznie. Chciałbym zwrócić uwagę na trzy aspekty tego sprawozdania oraz podjętą rezolucję.
Pierwszy z nich dotyczy rozwoju obecnej sytuacji: wizyt, jakie Komisja składa w miejscach, gdzie występują konkretne problemy. Wizyty te mogą mieć znaczny wydźwięk medialny i bez wątpienia podwyższą status pracy Komisji. Misje te, oprócz tego, że ogólnie rzecz biorąc mają wsparcie prasowe i medialne, są źródłem bardzo szczegółowych sprawozdań, które moim zdaniem charakteryzują się wysoką jakością. Uważam, że są to ważne dokumenty traktujące o państwa działalności, które z pewnością zasługują na szerszy rozgłos. Ci, którzy w zeszłym tygodniu słuchali programów radiowych na temat działalności Komisji Petycji, zrozumieją, jak ważne jest rozpatrywanie nadchodzących petycji w obecności wszelkich niezbędnych ekspertów. Wymaga to co prawda znacznego zaangażowania czasowego i merytorycznego, ale jestem pewny, że się opłaci.
Kolejny punkt, jaki chciałbym podkreślić, od zawsze cieszył się dużą popularnością podczas tego typu debat: współistnienie lub nawet powielanie petycji i skarg, co może prowadzić do naruszeń. Zgodnie z informacjami zawartymi w sprawozdaniu w 2006 roku Komisja po raz kolejny nie przekazywała na bieżącą informacji Parlamentowi, mimo iż Parlament wyraził takie życzenie. Z pewnością przewidzieli państwo, że teraz wspomnę o naszym ostatnim porozumieniu w sprawie egzekwowania prawa wspólnotowego, znanego pod nazwą "skuteczna Europa”. Porozumienie to dotyczy zachowania przejrzystości, ustalenia priorytetów, modernizacji, lepszej współpracy z władzami krajowymi oraz wszelkich innych elementów, jakich życzyliby państwo sobie w kwestii duplikacji. Jednakże to nie wszystko. Rozpoczęliśmy już prace nad dokumentem, który będzie wyznaczał strategie. Dokument ten odniesie to wszystko do sektora ochrony środowiska, który, o ile dobrze wywnioskowałem ze sprawozdania, jest jednym z sektorów priorytetowych.
Trzecim i jednocześnie ostatnim punktem, o którym chciałbym tutaj wspomnieć, bardziej dotyczy przyszłości. Chciałbym jeszcze raz zapewnić państwa, że dążymy do optymalnej współpracy pomiędzy Komisją i Parlamentem. Taka współpraca jest korzystna dla obu stron. Systematyczna współpraca prowadzi do lepszej wymiany informacji i w rezultacie do podniesienia poziomu usług oferowanych naszym obywatelom we wszystkich sektorach. Właśnie tego chcemy, tak więc spróbujmy zagwarantować przykładność rozpatrywania petycji.
Jeszcze raz chciałbym podziękować posłowi sprawozdawcy za poruszenie tego tematu.
sprawozdawca. - (ES) Pani przewodnicząca! Po pierwsze chciałbym podziękować komisarzowi Dimasowi za komentarze i refleksje, jak również oczywiście też wszystkim osobom, które były zaangażowane w opracowywanie tego sprawozdania, łącznie z pracownikami sekretariatu, wszystkimi posłami do PE, którzy uczestniczyli w debatach komisji, jak również tymi, którzy zgłosili poprawki mające na celu ulepszenie tego sprawozdania. Dziękuję wam wszystkim.
Panie i panowie! Przedmiotowe sprawozdanie przedkładam zgodnie z zasadą 192 regulaminu w sprawie obrad Komisji Petycji w roku parlamentarnym 2006. Sprawozdanie to jest przeglądem głównych punktów działalności Komisji Petycji w ciągu ostatniego roku. Wymienione zostały w nim osiągnięcia Komisji Petycji, ale też zwrócono uwagę na konkretne obszary, które wymagają dalszego zaangażowania, ponieważ oczywiście cały czas musimy myśleć o postępie.
Ze wszystkich komisji działających przy Parlamencie to właśnie Komisja Petycji ma najbliższy kontakt z obywatelami. Obywatele mogą zgłaszać się indywidualnie lub grupowo, zaś komisja stara się zaproponować im optymalne rozwiązania, jednocześnie zapewniając, że petycje będą rozpatrywane w sposób przejrzysty i skuteczny, i że wszyscy obywatele otrzymają wyczerpujące odpowiedzi na zgłoszone kwestie.
Prawo petycji, zapisane w artykułach 21 i 194 Traktatu WE, jest istotną cechą obywatelstwa europejskiego, gdyż umożliwia zarówno obywatelom Unii Europejskiej, jak i osobom fizycznym i prawnym, mieszkającym lub posiadającym swoją siedzibę na terenie państwa członkowskiego, zwracanie się do Parlamentu Europejskiego w sprawach, które należą do kompetencji unijnych.
W związku z tym z pewnym zadowoleniem pragnę zwrócić uwagę na to, że statystyki ponownie wskazują na stały napływ petycji. Na przykład w 2005 roku wpłynęły 1 032 petycje, zaś w roku 2006 1 016. Około jedna trzecia została uznana za niedopuszczalne. Należy przy tym zauważyć, że główne obszary zainteresowania wnioskodawców ogólnie rzecz biorąc dotyczą środowiska i swobodnego przepływu towarów, osób i kapitału.
Petycje odzwierciedlają istotny wizerunek stosowania europejskiego prawodawstwa i jego wpływ na obywateli. Za pośrednictwem petycji europejscy obywatele podkreślają wady i trudności procesu transpozycji i stosowania prawodawstwa: są oni w idealnej sytuacji, która umożliwia kontrolowanie wdrażania unijnego prawodawstwa na szczeblu krajowym.
Odsetek petycji, które są uznawane za niedopuszczalne, również świadczy o ciągłej potrzebie zwiększania świadomości publicznej i skuteczniejszych sposobów informowania europejskich obywateli o prawodawstwie UE i strategiach unijnych, jak również o ich prawie do składania petycji do Parlamentu Europejskiego.
Aby to osiągnąć, wymagany jest wspólny wysiłek Parlamentu Europejskiego oraz różnych krajowych instytucji w poszczególnych państwach członkowskich.
Mając na uwadze Komisję Europejską, chciałbym również powiedzieć, że Komisja Petycji polega na znawstwie Komisji w kwestii prowadzenia dochodzenia w sprawie ewentualnych naruszeń prawodawstwa wspólnotowego, które wychodzą na światło dzienne dzięki petycjom.
Zalecenia Komisji odgrywają zasadniczą rolę w definiowaniu najwłaściwszych odpowiedzi na problemy zgłaszane przez wnioskodawców. Niemniej jednak Komisja Petycji zachęcała i nadal też zachęca Komisję Europejską, aby unikała standardowych, czasem też raczej ogólnych odpowiedzi, opierających się na ścisłej interpretacji swoich kompetencji i informacji udostępnionych przez państwa członkowskie.
Komisja Petycji stale podkreśla znaczenie gwarancji, że przy ocenianiu petycji należy położyć większy nacisk na rzeczywiste problemy obywateli, jak również apeluje do Komisji Europejskiej o prowadzenie niezależnych kontroli, które mogłyby przyczynić się do spójniejszego podejścia do konkretnych spraw.
Pragnę również zwrócić uwagę na fakt, że w ramach dialogu z Komisją Europejską Komisja Petycji stale podkreśla istotne znaczenie roli, jaką petycje odgrywają w osiąganiu wspólnego celu, jakim jest zbliżenie Europy do jej obywateli.
Należy też wspomnieć o konstruktywnych relacjach pomiędzy Komisją Petycji i Europejskim Rzecznikiem Praw Obywatelskich, które opierały się na ciągłym dialogu i wzajemnym poszanowaniu swoich kompetencji i przywilejów, oraz o dwóch przedstawionych sprawozdaniach.
w imieniu grupy PPE-DE. - (DE) Pani przewodnicząca! Po pierwsze chciałbym jeszcze raz złożyć zażalenie co do faktu, że zwłaszcza to sprawozdanie jest omawiane o tak niedogodnej porze pod względem swego rodzaju publicznego oddźwięku. W sumie chciałbym przedstawić pięć komentarzy.
Po drugie potrzebne są decyzje Komisji odnośnie procedur postępowania w przypadku naruszeń Traktatu. Panie komisarzu! Nie wystarcza przygotowanie dokumentu, w którym mówi się po prostu o własnej determinacji, co przed chwilą zostało skomentowane; ważniejsze jest wniesienie rzeczywistych ulepszeń. Do pana zadań należy usprawnienie procesu podejmowania decyzji odnośnie do procedur w sprawie uchybienia zobowiązaniom państwa członkowskiego określonym w Traktacie, które następnie powinien pan opublikować, w miarę konieczności wraz z odnośnymi decyzjami sądu lub orzeczeniami prawnymi.
Po trzecie Rada zaczyna mieć coraz bardziej polityczny charakter. Wraz z głosowaniem większością kwalifikowaną Rada jako instytucja współuczestnicząca w procesie legislacyjnym przejmuje na siebie bardziej ogólną odpowiedzialność za swoją legislację i w ten sposób też za wykonywanie swoich praw. Jeszcze raz chcielibyśmy podkreślić fakt, że w związku z tym przyjęlibyśmy z zadowoleniem większe zaangażowanie ze strony Rady w działania Komisji Petycji i na przykład mianowanie wysokiego urzędnika, którego obowiązkiem byłaby koordynacja kwestii związanych z petycjami.
Mój piąty i jednocześnie ostatni komentarz brzmi następująco: naszym celem nie jest tylko i wyłącznie krytykowanie innych. Za pośrednictwem tego sprawozdania chcemy zademonstrować obywatelom, że my jako Parlament Europejski potrzebujemy ulepszeń. Można o tym przeczytać w punktach 25 i 26. Potrzebujemy ulepszonego procesu postępowania w ramach Parlamentu Europejskiego. Potrzebne nam są odpowiednie zasoby ludzkie, odpowiedni czas udzielania odpowiedzi, sprawniejszy system przepływu pracy, bardziej przejrzyste procedury, jak również potrzebujemy ulepszonego sposobu odsiewania nieistotnych petycji i tych, które zostały uznane za niedopuszczalne, na wczesnym etapie, co umożliwiłoby nam skoncentrowanie się na tych petycjach, które są ważne i zostały uznane za dopuszczalne. Parlament wykonał w tej kwestii ważny krok naprzód, powołując komisję śledczą, tak więc jesteśmy na dobrej drodze.
w imieniu grupy PSE. - Pani przewodnicząca! Nie popieram poprawki 1 do punktu 15 i dziwię się, że poseł Atkins się pod tym podpisał. Uważam, że poprawka ta podważa rolę Komisji Petycji i Europejskiego Rzecznika Praw Obywatelskich, i nakłaniałbym posłów do jej odrzucenia.
Komisja Petycji odgrywa ważną rolę w zbliżaniu Unii do swoich obywateli. Rzeczywiście wielokrotnie udawało nam się zdobywać odszkodowanie i przestrzegać zasad fair play, zarówno w przypadku osób indywidualnych jak i całych społeczności. Parlament Europejski jest w coraz większym stopniu postrzegany przez obywateli jako ważna platforma, która broni ich środowiska, jakości wody pitnej i dziedzictwa archeologicznego.
Jednakże istnieją też słabe punkty, które należy uwzględnić w mechanizmach, jakimi posługuje się Komisja Petycji i Komisja Europejska przy dochodzeniu zadośćuczynienia i narzucaniu rządom i władzom lokalnym swoich decyzji w kwestii zaniedbań i w niektórych przypadkach też w kwestii zamierzonego uchylania się od wdrażania prawa europejskiego.
Można podać następujące przykłady: projekt autostrady M30 w Madrycie, któremu miałem okazję przyjrzeć się osobiście podczas wizyty złożonej w imieniu Komisji Petycji - władze nadal nie wdrażają tam ustalonych działań, które mają na celu zniwelować naruszenia prawa unijnego; podobna sprawa dotyczy lettori, nauczycieli języków obcych we Włoszech, którzy byli sfrustrowani dążeniem do bycia traktowanym fair play przez ponad 20 lat; oraz nieodpowiednie przepisy i procedury ochrony wody pitnej i dziedzictwa archeologicznego w Irlandii. Uważam że jako Komisja Petycji i Unia Europejska powinniśmy zagwarantować wnioskodawcom przynajmniej wdrożenie takich decyzji, które zostały podjęte przeciwko rządom i władzom lokalnym.
Kolejnym punktem porządku dziennego jest sprawozdanie Nikolaosa Vakalisa w imieniu Komisji Rozwoju Regionalnego w sprawie regionalnego wpływu trzęsień ziemi.
sprawozdawca. - (EL) Pani przewodnicząca, panie komisarzu, panie i panowie! Zwróciłem się z prośbą o przygotowanie tego sprawozdania po zaobserwowaniu następującej rzeczy: mimo iż w XX wieku trzęsienia ziemi spowodowały śmierć 1,5 mln osób na całym świecie, a obrażenia odniosło jeszcze więcej ludzi; mimo iż trzęsienia ziemi są katastrofą naturalną, która plasuje się na drugim miejscu pod względem śmiertelności; i mimo iż w latach 2002-2007 trzęsienia ziemi były czwartą najczęściej występującą klęską żywiołową w państwach członkowskich i krajach kandydujących, Unia Europejska odnosi się do tego problemu stosunkowo rzadko i traktuje je jako drugorzędne zjawisko w porównaniu z innymi klęskami naturalnymi.
Sądzę, że moja prośba była słuszna i jestem zadowolony, że moje sprawozdanie zostało zaakceptowane przez Komisję Rozwoju Regionalnego i że cieszy się poparciem wszystkich grup politycznych. Przesłanie Parlamentu Europejskiego jest jasne: w przyszłości my jako Unia Europejska nie możemy podejmować problemu trzęsień ziemi jedynie sporadycznie i marginalnie; trzęsienia ziemi musimy traktować jako wyraźny i odrębny problem, jak również sprawdzać jego wszystkie poszczególne aspekty i elementy.
Sprawozdanie w szczególności wzywa Komisję do tego, aby nie marnotrawiła czasu, przygotowując komunikat zawierający ocenę ryzyka wystąpienia trzęsienia ziemi i kontrolę działań zapobiegawczych, zarządzania, kwestii naprawy szkód i rekompensaty. Innymi słowy komunikat ten musi przypominać komunikat w sprawie powodzi. Parlament Europejski oczekuje, że Komisja sprawdzi, przynajmniej w zakresie tego typu komunikatu, ilość wniosków zawartych w sprawozdaniu.
Po pierwsze podjęcie środków ochronnych w odniesieniu do trzęsień ziemi powinno stanowić w przyszłości podstawowy wymóg finansowania projektów infrastrukturalnych z funduszy strukturalnych, zwłaszcza biorąc pod uwagę fakt, że trzęsienia ziemi mają ogólny negatywny wpływ na spójność gospodarczą i społeczną odnośnych regionów. Trzęsienia ziemi przede wszystkim stanowią zagrożenie dla życia i zdrowia, infrastruktury, zatrudnienia, środowiska, dziedzictwa kulturowego i turystyki.
Po drugie powinniśmy wspierać nowe budownictwo oraz konserwację i modernizację starych budynków i struktur, do których należą pomniki niespełniające wymogów sejsmicznych.
Po trzecie Komisja Europejska powinna zapewnić, że większa ilość funduszy będzie przeznaczana na system informowania obywateli i szkolenia personelu zajmującego się trzęsieniami ziemi.
Po czwarte należy opracować europejską strategię badań nad trzęsieniami ziemi. Należy zwrócić uwagę nie tylko na korzyści społeczne, ale też na korzyści ekonomiczne, jakie tego typu działania za sobą pociągają.
Po piąte należy sporządzić protokół techniczny dotyczący wspólnego działania, jakie powinna podjąć Unia Europejska w przypadku poważnej klęski spowodowanej trzęsieniem ziemi, skupiając się przede wszystkim na niezbędnej infrastrukturze transportowej, energetycznej, telekomunikacyjnej i zapewniającej opiekę zdrowotną.
Na koniec chciałbym zwrócić uwagę na konieczność przywrócenia wniosku komisarza Barniera. Należy również uzupełnić propozycję Sarkozy-Karamanlis dotyczącą stworzenia europejskich sił ochrony ludności ustawodawczym wnioskiem Komisji - podkreślam tutaj słowo ustawodawczy.
Pani przewodnicząca, panie komisarzu! Sprawozdanie, które ma zostać jutro zatwierdzone przez Parlament, zawiera konkretne propozycje. Zarówno Komisja jak i państwa członkowskie chcą odpowiedzieć na te propozycje natychmiast, co umożliwi podjęcie działań zgodnie ze zobowiązaniami poszczególnych stron.
Na koniec chciałbym podziękować sprawozdawcom pomocniczym za wspaniałą współpracę, jak również członkom wszystkich innych grup politycznych, którzy ulepszyli moją pierwotną propozycję dzięki swoim interwencjom i poprawkom.
komisarz. - (EL) Pani przewodnicząca, panie i panowie! Komisja, jak również ja osobiście chciałbym podziękować posłowi sprawozdawcy, posłowi Vakalisowi, za przygotowanie niezwykle pouczającego i wartościowego sprawozdania.
Trzęsienia ziemi są trudnym problemem. Wymagane jest odpowiednie przygotowanie, zaś wystarczające środki należy podjąć odpowiednio wcześnie, umożliwiając tym samym poradzenie sobie nawet z najpoważniejszymi rezultatami trzęsień ziemi.
Rok 2007 był ważnym rokiem ze względu na opracowanie metod radzenia sobie z klęskami żywiołowymi na szczeblu UE. Nie tylko doszło do maksymalnej mobilizacji unijnego mechanizmu ochrony ludności, ukierunkowanej na zwalczanie pożarów lasów w Grecji, ale uchwalono również dwa nowe środki ustawodawcze w kwestii ochrony ludności: instrument finansowy skierowany na ochronę ludności oraz poprawiony europejski mechanizm ochrony ludności. Ponadto Komisja zamierza podjąć specjalną inicjatywę zorientowaną na zwiększenie kompetencji UE w kwestii radzenia sobie z klęskami, co zostało ogłoszone w sierpniu w wyniku rezolucji Parlamentu Europejskiego w sprawie pożarów lasów i powodzi.
Natychmiastowa i skuteczna reakcja na klęski żywiołowe ma oczywiście kluczowe znaczenie zwłaszcza w przypadku trzęsień ziemi, których praktycznie nie da się przewidzieć. Jednakże nawet w przypadku wystąpienia nieprzewidzianych zdarzeń skutecznej reakcji może i musi towarzyszyć podjęcie właściwych środków zapobiegawczych, jak na przykład wczesne ostrzeżenie, tak aby ograniczyć ewentualne szkody i umożliwić kontrolę sytuacji.
W związku z tym w 2008 roku Komisja opracuje kompleksowe działania, mające na celu ogólną poprawę instrumentów służących zapobieganiu klęskom.
Po omówieniu kwestii reagowania i zapobiegania skupimy się teraz na trzecim etapie zarządzania klęskami żywiołowymi, jak na przykład trzęsieniami ziemi, czyli naprawie szkód. W tym kontekście z zadowoleniem przyjmuję apel Parlamentu do Rady dotyczący promowania wykorzystywania Funduszu Solidarności.
Ten finansowy instrument ochrony ludności umożliwia długoterminowe finansowanie ramowych działań związanych z ochroną ludności, jak na przykład reagowanie w przypadku trzęsienia ziemi. Nowe rozporządzenie mówi o udostępnieniu praktycznie podwojonej sumy. Komisja opracowała również specjalne plany radzenia sobie z kwestiami związanymi z trzęsieniami ziemi i dzięki kapitałowi przeznaczonemu przez Parlament Europejski na budżet UE na rok 2006 Komisja wspiera już projekt STEP. Projekt ten jest wdrażany na podstawie partnerstwa pomiędzy Włochami, Portugalią i Niemcami, i jego celem jest rozwój mobilnej jednostki zajmującej się oceną i administracją zarządzania trzęsieniami ziemi. Komisja popiera również apel sprawozdawcy, posła Vakalisa, o lepszą współpracę. Wydarzenia, które miały miejsce ostatniego lata, pokazują, że pomimo iż reakcja Unii Europejskiej zorientowana na ochronę ludności była imponująca, nadal jest tam miejsce na poprawę. W oparciu o zalecenia zawarte w sprawozdaniu Barniera Komisja tworzy obecnie gotowe jednostki ochrony ludności, które składają się z ekspertów w dziedzinie reagowania na trzęsienia ziemi, przygotowanych na natychmiastową mobilizację.
Na koniec chciałbym powiedzieć, że poseł sprawozdawca, pan Vakalis, podkreśla znaczenie współpracy z państwami trzecimi. Mechanizm ochrony ludności umożliwia podjęcie współpracy z krajami trzecimi oraz wykorzystanie programu Euromed w przypadku zapobiegania, minimalizowania i zarządzania klęskami naturalnymi oraz tymi spowodowanymi przez człowieka, i jest kolejnym pozytywnym przykładem współpracy w tym sektorze.
w imieniu grupy PPE-DE. - (NL) Pani przewodnicząca, panie komisarzu! Przede wszystkim pragnę pogratulować posłowi Vakalisowi sprawozdania. Jako obywatel Grecji zwraca on uwagę na sprawy, które dotyczą jego regionu i mieszkańców. Przygotował on to sprawozdanie, które było zresztą jego własną inicjatywą, w bardzo krótkim czasie i udzielam mu pełnego wsparcia.
Chciałbym omówić kontrolę klęsk żywiołowych i ich zapobieganie w szerszym kontekście, a mianowicie w kontekście zmian klimatycznych. Coraz bardziej aktualne stają się następujące kwestie: poziom opadów, zbyt wysoki poziom opadów, powodzie, podnoszące się poziomy mórz itd.
Pod tym względem ludzie liczą oczywiście na Unię Europejską. W dniach 31 października - 2 listopada uczestniczyłem w debacie organizowanej w ONZ w Nowym Jorku, w której udział też wzięli przedstawiciele różnych kontynentów i regionów. Oni również liczą na Europę i apelują do nas o to, abyśmy zrobili wszystko, co możliwe w kwestii podjęcia środków zapobiegawczych, programów zapobiegawczych i zapobiegania klęskom, i chcą, abyśmy uwzględnili w tych działaniach naszą wiedzę.
Uważam, że nie ma potrzeby, abyśmy wyszli z taką propozycją, obok innowacji i solidarności, na arenie międzynarodowej. Mój kraj, Holandia, również jest częściowo położony poniżej poziomu morza i dysponuje konkretną wiedzą, którą możemy w tej dziedzinie wykorzystać. Cieszę się w związku z tym, że możemy dać dobry przykład, jakim są różne fundusze unijne.
Chciałbym jeszcze raz wyrazić swoje poparcie tego, co zostało powiedziane dziś podczas porannej debaty z Komisją: nasz Fundusz Solidarności musi być bardziej elastyczny. Posiadamy bardzo dobry fundusz, który jest też wzorowym przykładem, ale Rada Europejska nadal ma co do niego pewne zastrzeżenia.
Pani przewodnicząca! Na koniec chciałbym zwrócić uwagę na szczególnie europejski charakter sprawozdania pania posła Vakalisa. Klęski żywiołowe często mają wymiar międzynarodowy, nie zatrzymują się na granicach, i w związku z tym chciałbym wezwać Komisję do zaproponowania inicjatyw uwzględniających ochronę i wsparcie naszych obywateli.
w imieniu grupy PSE. - (RO) Pani przewodnicząca, panie sprawozdawco, panie i panowie! Sporządzenie sprawozdania w sprawie regionalnego wpływu trzęsień ziemi nie było łatwym zadaniem, zwłaszcza że powstało podobnie jak trzęsienia ziemi: niezwykle szybko i nieoczekiwanie. Z tego względu chciałbym pogratulować koledze Vakalis sposobu, w jaki udało mu się pełnić rolę kapitana na statku.
Ponieważ trzęsienia ziemi są pozbawione jakichkolwiek ideologicznych konotacji, opinie członków różnych grup były zgodne. Naszym jedynym zadaniem było znalezienie pragmatycznych formuł, które wypełniłyby lukę w prawodawstwie, i opracowanie skutecznych mechanizmów reagowania na szczeblu UE.
Chciałbym powiedzieć, że zgodnie z przeczuciem posła Vakalisa podczas badań przeprowadzanych na potrzeby przedmiotowego sprawozdania zauważyliśmy, że na szczeblu UE występują poważne luki dotyczące ochrony przed trzęsieniami ziemi.
Ogłoszenie porozumienia w sprawie pomocy humanitarnej - Unia Europejska a pomoc humanitarna (debata)
Następnym punktem porządku dziennego jest debata łączna na następujące tematy:
oświadczenie Komisji w sprawie ogłoszenia konsensusu w sprawie pomocy humanitarnej; oraz
sprawozdanie (AG-0372/2007) posła Cornilleta w imieniu Komisji Rozwoju w sprawie europejskiego konsensusu w sprawie pomocy humanitarnej.
komisarz. - (FR) Panie przewodniczący, pośle sprawozdawco, panie i panowie! Na początku chciałbym podziękować posłowi Cornilletowi i pogratulować mu sprawozdania, które znakomicie przedstawia wyzwania, z jakimi musi zmierzyć się pomoc humanitarna, ale też przede wszystkim tego, że doskonale określił on postawy, jakie należy przyjąć w odniesieniu do europejskiej akcji humanitarnej. Sprawozdanie to jest ważnym wkładem we wspólną pracę Parlamentu, Rady i Komisji, ukierunkowaną na wdrożenie w przyszłości europejskiego konsensusu w sprawie pomocy humanitarnej. Naszym wspólnym celem jest sformalizowanie przez trzy instytucje we wspólnej deklaracji naszych wizji i wspólnego podejścia do polityki pomocy humanitarnej. Nie mam wątpliwości co do tego, że aktywne zaangażowanie Parlamentu Europejskiego jest kluczem do sukcesu procesu przyjęcia deklaracji.
Chciałbym krótko przypomnieć powód podjęcia tej inicjatywy politycznej: w zasadzie w ciągu kilku ostatnich lat kontekst humanitarny uległ zmianie i musimy się do niego dostosować, jeśli chcemy, aby oferowana przez nas pomoc humanitarna nadal była spójna i skuteczna.
Na czym polegają główne zmiany i jakie są główne wyzwania? Moim zdaniem można je podsumować w następujący sposób. Po pierwsze cały czas wzrasta ilość konfliktów i katastrof naturalnych, a w konsekwencji tego również liczba ofiar śmiertelnych. Zwłaszcza katastrofy naturalne są często spowodowane zmianami klimatycznymi: ostatnie powodzie w Meksyku odzwierciedlają charakter i rozmiar tej niepokojącej tendencji.
Po drugie jesteśmy świadkami występowania coraz większej ilości złożonych kryzysów oraz ważnych zmian charakteru tych konfliktów. Na przykład metody i środki wykorzystywane w konfliktach zbrojnych coraz bardziej komplikują pracę organizacji humanitarnych. Zagrożenie atakami i grabieże środków humanitarnych również są częścią nieszczęsnej codzienności; weźmy za przykład Drafur czy Somalię, Sri Lankę czy Myanmar, Kolumbię czy też wschodnią część Demokratycznej Republiki Konga. Coraz częściej jesteśmy też świadkami systematycznego naruszania międzynarodowego prawa humanitarnego i w rezultacie tego ograniczeń wartości humanitarnych.
Istnieje ciągły brak zgodności pomiędzy programami politycznymi i humanitarnymi. Stanowczo uważam, że Unia Europejska jako największy donator na świecie - myślę, że należy powtórzyć, iż Unia świadczy w sumie 40% globalnej pomocy humanitarnej - ale też polityczna podpora prawa międzynarodowego i multilateralizmu, o ile mi wiadomo ponosi szczególną odpowiedzialność za gwarancję skutecznej i właściwej pomocy humanitarnej. Możemy i musimy działać jako swego rodzaju polityczny katalizator, ale też pełnić funkcję politycznego wzorca i punktu odniesienia. Właśnie w tym kontekście prawie rok temu zdecydowaliśmy się na podjęcie inicjatywy mającej na celu osiągnięcie na szczeblu UE jednoznacznego konsensusu w sprawie pomocy humanitarnej.
Obawy te zostały wyraźnie określone w sprawozdaniu posła Cornilleta i oczywiście popieram główne punkty, jakie Parlament Europejski zamierza podkreślić i których chce bronić podczas przygotowywania europejskiego konsensusu w sprawie pomocy humanitarnej. Konsensus ten i właściwa kontrola obejmująca 27 państw członkowskich i Wspólnotę po raz pierwszy stworzą wspólny polityczny rdzeń wartości, celów i zasad, popierany przez państwa członkowskie i Komisję, które włączą się w działania zorientowane na zwiększenie komplementarności i koordynacji pracy państw członkowskich i Komisji.
Jakie są główne elementy projektu konsensusu? Pierwszym elementem jest poszanowanie zasad humanitarnych: humanitarności, bezstronności, neutralności i niezależności. Oczywiście jesteśmy świadomi tego, z czym to się wiąże.
Drugim elementem jest konieczność zwiększenia poszanowania i zastosowalności międzynarodowego prawa pomocy humanitarnej na szczeblu międzynarodowym. Opowiem państwu krótką anegdotę na ten temat. Nie wymienię akurat nazwy kraju, ale pamiętam, że nie tak dawno temu uczestniczyłem w szczególnie dramatycznych działaniach o charakterze humanitarnym. Zadawałem pytania jednej z najważniejszych osobistości tego kraju, osobie, która odpowiadała za taki a nie inny stan rzeczy. Pytanie moje brzmiało następująco: "Nie stosuje się pan do przepisów międzynarodowego prawa humanitarnego”. Otrzymałem prawdziwie zatrważającą odpowiedź: "To prawda, ale przecież trwa wojna”. Wynika z tego, że międzynarodowe prawo humanitarne ma zastosowanie przede wszystkim w odniesieniu do wojen. Na podstawie tej anegdoty można wyobrazić sobie, jak bardzo tak naprawdę oddalamy się od najbardziej podstawowych standardów humanitarnych, w pewien sposób w ogóle na to nie reagując.
Po trzecie musimy ulepszyć praktyki i metody stosowane przez donatorów, jak również jakość partnerstwa z organizacjami humanitarnymi w celu zwiększenia skuteczności pomocy.
Po czwarte państwa członkowskie muszą wykazać się dobrowolnym zaangażowaniem we wzmacnianie komplementarności i koordynacji akcji humanitarnych, i oczywiście zwiększa się ta konieczność wraz z przystępowaniem do Unii nowych państw członkowskich, których jest obecnie 27. Przyszły konsensus będzie musiał również zawierać ogólne ramy definiowania relacji pomiędzy pomocą humanitarną i innymi zewnętrznymi politykami UE. Podstawowym celem jest zwiększenie spójności i skuteczności akcji humanitarnych na szczeblu UE. Wszystko to w istotny sposób wpływa na wzmocnienie międzynarodowego systemu pod egidą ONZ i chciałbym tę kwestię podkreślić. Promocja podejścia europejskiego wyraźnie nie ma na celu osłabienia czy też konkurowania o pełnienie głównej roli, która obecnie leży w gestii ONZ. Wręcz przeciwnie: jej celem jest wzmocnienie tej roli i z przykrością muszę stwierdzić, że czasami można napotkać pewną powściągliwość w sprawach dotyczących europejskiego konsensusu, która opiera się na przypuszczeniu, że konsensus ten mógłby być formą rywalizacji z ONZ. Jest to błędne rozumowanie. Prawdą jest odwrotność: konsensus ma na celu wzmocnienie europejskiej podpory w ramach ONZ i jest to oczywiste.
Projekt deklaracji w sprawie konsensusu wyraźnie odnosi się do tych elementów konsensusu, które w pewnym stopniu będą tworzyć w przyszłości humanitarną doktrynę Unii Europejskiej. Chciałbym podziękować Parlamentowi i prezydencji Portugalii za pracę podczas negocjowania tego tekstu. Obecnie realizujemy końcowe etapy tej trójstronnej procedury, która powinna umożliwić nam spełnienie naszych ambicji, które dotyczą podpisania 18 grudnia przez trzy instytucje wspólnej deklaracji.
Ta deklaracja w sprawie konsensusu stanowi dopiero początek całego procesu. Nie jest zakończeniem samym w sobie, ale początkiem procesu. Wiemy, że podejście to będzie wymagać znacznych wysiłków, aby zagwarantować, że nasze słowa przekształcają się w czyny. Dlatego też na początku nowego roku chcemy przedłożyć plan działania w kwestii wdrożenia przyszłego konsensusu w sprawie pomocy humanitarnej. Podczas trwającej trzy miesiące debaty nad przygotowaniem konsensusu Parlament Europejski wyszedł z paroma bardzo konkretnymi propozycjami i uważamy, że właściwym rozwiązaniem jest włączenie ich do planu działania, tak jak państwa propozycja sporządzenia atlasu pomocy humanitarnej w oparciu o wzór atlasu rozwoju.
Chciałbym przedstawić kilka komentarzy odnośnie do dwóch spraw, które cieszą się szczególnym zainteresowaniem członków tej Izby. Komentarze te dotyczą quasi-filozoficznych elementów pomocy humanitarnej, które stanowią dziś główny punkt dyskusji i które są ponadto same w sobie składnikami celu pomocy humanitarnej.
Pierwsza kwestia dotyczy "odpowiedzialności za ochronę ludności świata”. W oparciu o propozycję Parlamentu podkreśliliśmy w projekcie konsensusu odnośne zaangażowanie krajów, które funkcjonują w ramach ONZ, i społeczności międzynarodowej. Chciałbym zwrócić uwagę na to, że akcje humanitarne i odpowiedzialność za ochronę ludności świata opierają się na dwóch różnych podejściach, mimo iż mają jeden ważny wspólny punkt, a mianowicie dążą do przerwania cierpień ludzkich. Nie możemy dopuścić do konfliktu pomiędzy tymi dwoma podejściami, ponieważ ewentualna niezgodność mogłaby zniszczyć wizerunek działaczy humanitarnych jako osób neutralnych i niezależnych, co jest dla nas niezwykle ważne w przypadku pomocy ludziom, którzy ucierpieli w wyniku kryzysu humanitarnego.
Koncepcja odpowiedzialności za ochronę ludności świata cały czas jest stosunkowo wieloznaczna. Koncepcja ta, tak samo jak w przeszłości, również dziś jest ściśle połączona z ideą prawa do ingerencji i wojskowej interwencji w celach humanitarnych w skrajnych warunkach, na przykład w celu zapobieżenia ludobójstwu. Jednakże właśnie poprzez zastosowanie takiej interpretacji niektóre reżimy odrzucają koncepcję odpowiedzialności za ochronę ludności świata: traktują one tę koncepcję jako polityczne usprawiedliwienie przez ludzi Zachodu ich imperializmu, interwencji, które opierają się nie na korzyściach humanitarnych, lecz na żądzy władzy. Czasami występuje konflikt pomiędzy doktryną odpowiedzialności za ochronę ludności świata a akcją humanitarną, która inter alia jest tradycyjnym elementem mandatu Międzynarodowego Komitetu Czerwonego Krzyża. W pełni popieramy to drugie działanie za pośrednictwem pomocy humanitarnej.
Sprawozdanie posła Cornilleta podnosi również bardzo ważne pytanie odnośnie do instytucjonalnych ram debat nad polityką humanitarną. Parlament mianował stałego sprawozdawcę Parlamentu do spraw pomocy humanitarnej i gratulujemy tego kroku. Sprawozdanie słusznie podnosi kwestię obecności tego typu przedstawicieli w Radzie. W imieniu Komisji z zadowoleniem przyjmujemy znaczące wysiłki prezydencji Portugalii, mające na celu udostępnienie Radzie wystarczającej ilości czasu na przygotowanie konsensusu w ramach grupy roboczej. Instytucjonalna decyzja o stworzeniu w Radzie grupy, która zajmowałaby się polityką humanitarną, zależy oczywiście od państw członkowskich, ale w pełni zgadzam się z posłem Cornilletem co do tego, że niezwykle istotne jest powołanie odpowiedniego organu, który systematycznie zajmowałby się kwestiami humanitarnymi na równej stopie z innymi politykami zewnętrznymi Unii.
Pomoc humanitarna ma charakter neutralny i jest niezależna od wszelkich politycznych oraz innych celów, ale nie oznacza to wcale, że nie uwzględnia polityk w żaden sposób. Wręcz przeciwnie, elementy i czynniki, które zagrażają wartościom humanitarnym, mają z natury charakter polityczny. Traktat lizboński wyraźnie mówi o tym, że pomoc humanitarna stanowi oddzielną część naszej aktywności na arenie międzynarodowej i uważam, że powinno to znaleźć swoje odzwierciedlenie w strukturze instytucjonalnej.
Muszę w tej kwestii powiedzieć, że zauważam zwiększającą się tendencję - której jeszcze nie krytykuję, ponieważ nie ma żadnego powodu do krytyki, gdyż nic wątpliwego się obecnie nie dzieje - prezentowania poglądów, że na przykład logistyczne możliwości wojska można by w pewnym stopniu stosunkowo łatwo bardziej włączyć w aspekt humanitarny.
Nie będę odrzucać niczego z miejsca, ale mimo to powiem, że powinniśmy odrzucać wszelkie ingerencje ze strony sektorów, których działania nie dążą do celów humanitarnych. Rozumiem, że w niektórych specyficznych sytuacjach logistyka wojskowa wykorzystywana jest jako wsparcie akcji humanitarnych. Nie będę jednak zaprzeczać, że osobiście wolałbym, aby tego typu akcje należały do politycznej odpowiedzialności ministrów spraw zagranicznych, tak jak ma to miejsce w niektórych krajach, gdzie akcje humanitarne prowadzone są pod egidą minimum jednego ministra obrony.
Debata ta będzie nadal trwała, ale muszę powiedzieć, że coraz częściej można spotkać w sektorach działalności humanitarnej lub logistyce ogóły, które niewątpliwie mogą być przyczyną nieporozumień.
Panie przewodniczący, panie pośle Cornillet, panie i panowie! Na koniec chciałbym wyrazić swoje zadowolenie co do znaczącego zaangażowania się Komisji Europejskiej w działalność humanitarną oraz złożyć słowa uznania na ręce wszystkich kobiet i mężczyzn, którzy pracują na miejscu interwencji w bardzo trudnych warunkach i niosą pomoc humanitarną wszystkim tym, którzy jej potrzebują.
Stanowczo jestem zdania, że ten konsensus powinien umożliwić bardziej systematyczne i skoordynowane działania. Stanowi on w pewnym stopniu podstawę doktryny, jej podstawowe zasady, i rzeczywiście określa ramy stałej koordynacji na szczeblu europejskim. Dzięki temu przyszłościowemu konsensusowi możemy zwiększyć naszą skuteczność, co przecież jest naszym celem.
sprawozdawca. - (FR) Panie przewodniczący, panie komisarzu, panie i panowie! Postaram się nie powtarzać kwestii, o których przed chwilą mówił komisarz.
Rozwijamy się w zupełnie nowym otoczeniu. Na tyle, na ile konstytucja to przewiduje, oraz na tyle, o ile zostanie to uwzględnione w uproszczonej wersji Traktatu, zamierzamy połączyć ze sobą całość polityki unijnej z polityką pomocy humanitarnej i zgodnie z tym, co powiedział komisarz, jesteśmy największym źródłem pomocy na skalę światową.
Właśnie w tym otoczeniu należy przeanalizować to sprawozdanie. Nie jest to tylko i wyłącznie odpowiedzią na komunikat Komisji; to roboczy dokument w sprawie konsensusu, jaki udało nam się osiągnąć wraz z innymi posłami do PE. Po raz pierwszy od uchwalenia regulaminu w sprawie pomocy humanitarnej w 1996 roku trzy instytucje zamierzają wydać wspólny dokument. Można powiedzieć, że nadszedł odpowiedni czas na publikację przemyślanego tekstu, który jest ogólną polityczną deklaracją w sprawie pomocy humanitarnej, obowiązującą dla naszych trzech instytucji.
Chciałbym podkreślić znakomitą współpracę w ramach dyskusji prowadzonych zarówno w Komisji Rozwoju, gdzie moje sprawozdanie zostało przyjęte jednogłośnie, jak i Komisji Europejskiej oraz prezydencji Portugalii.
Panie i panowie! Jestem zadowolony, widząc, że są tutaj w końcu dwaj przewodniczący grup politycznych. Mało brakowało, a pominąłbym jednego z nich, ale właśnie zmierza szybko w stronę swojego miejsca.
Kolejnym punktem obrad jest przedstawienie orzeczeń Rady i Komisji w sprawie interesu Europy: osiąganie sukcesu w dobie globalizacji.
urzędujący przewodniczący Rady. - (PT) Panie przewodniczący, panie przewodniczący Komisji, panie i panowie! Globalizacja to nie tylko zjawisko, które należy rozpatrywać pod względem konsekwencji gospodarczych czy technologicznych. Dla państwa, panie i panowie, dla członków Rady UE i dla każdego z nas osobna jest to w rzeczywistości głównie sprawa polityczna. Wiąże się z nią bowiem utrata zatrudnienia, kryzysy regionalne, zanikanie sektorów gospodarki oraz nowe zagrożenia dla bezpieczeństwa i środowiska, ale także nowe możliwości podjęcia pracy, nowe sektory produkcji i niższe ceny dla szeregu produktów, co w rezultacie zapewnia korzystniejszą alokację środków finansowych oraz wzrost handlu towarami i usługami.
Globalizacja sprzyja bezprecedensowej wymianie myśli i powstawaniu relacji między ludźmi. Przewidywany wzrost gospodarczy i kulturowy jest potężny, ale nie mniejsze jest różnego typu ryzyko, że nastąpi globalne zachwianie równowagi. Do nas należy wyzwanie kształtowania nowej i coraz bardziej płynnej współzależności w tym coraz bardziej skoncentrowanym świecie. Kluczowymi zadaniami dla naszych państw demokratycznych oraz dla samej idei skuteczności demokracji jest przede wszystkim radzenie sobie z globalizacją i jej regulacja: czy będziemy w stanie utrzymywać kontrolę polityczną w zakresie podstawowych opcji zarządzania gospodarką oraz kontrolować tak wiele innych sfer życia, zgodnie z tym, do czego zobowiązali się nasi współpracownicy i wybrani w wyborach przedstawiciele społeczeństwa?
Mocno wierzę w to, że w wielu istotnych dziedzinach będziemy skuteczni jako Europejczycy, pod warunkiem że będziemy w stanie zapewniać nowe, wspólnie opracowywane rozwiązania polityczne względem najpoważniejszych problemów naszych czasów, takich jak wzrost gospodarczy, tworzenie miejsc pracy, ochrona środowiska naturalnego, energetyka, migracje oraz walka z terroryzmem.
Unia Europejska aktualizuje nadal swoje strategie wewnętrzne, aby zapewnić konkurencyjność oraz sprawiedliwy i zrównoważony rozwój. Wzmocnienie spójności społecznej oraz dbałość o środowisko powinny stanowić wytyczne dla reform gospodarczych. Inwestycje w badania naukowe, innowacje oraz edukację muszą napędzać wzrost gospodarczy i podnosić poziom zatrudnienia. Nie jesteśmy jednak sami, a byłoby nieodpowiedzialnym patrzyć w swoją stronę z przekonaniem, że egoizm może być skuteczną taktyką. Ten nowy świat nie posiada skutecznie broniących ścian czy strażnic. Musimy pracować z innymi krajami i regionami świata, aby osiągnąć wyniki, które będą pozytywne dla wszystkich.
Stabilność, wolność, bezpieczeństwo i dobrobyt będą spójne i trwałe tylko wówczas, gdy będziemy się nimi dzielić. Taka jest misja Europy. Musimy przewodzić i kształtować proces globalizacji zgodnie z naszymi zasadami i wartościami, patrząc na zewnątrz w postawie uniwersalistycznej, tak jak to czyniliśmy podczas najchwalebniejszych chwil w naszej historii.
Pracując razem, UE oraz jej państwa członkowskie pokazały, że mogą rozwiązywać wspólne problemy i stawiać czoło wspólnym wyzwaniom, dzięki doświadczeniu nagromadzonemu przez 50 lat integracji. Nowy traktat lizboński zapewnia bardziej efektywne i bardziej przejrzyste warunki instytucjonalne, w zakresie których UE ma odgrywać swoją rolę w całym świecie. Wyzwanie polega na zachowaniu i umocnieniu tego, co udało się nam osiągnąć w tym czasie, oraz na znalezieniu sposobów ochrony naszych interesów i zaszczepiania naszych wspólnych wartości poza naszymi granicami.
Uaktualnionej strategii lizbońskiej zawdzięczamy zarys działań potrzebnych Europie do sprostania temu zadaniu. Rozpoczęcie nowego cyklu zarządzania oferuje nam możliwość snucia refleksji o tym, jaki kierunek chcemy obrać. Komunikat Komisji poddany dzisiaj dyskusji jest doskonałym punktem wyjścia do takiej debaty oraz stanowi podstawę do rozmów szefów państw lub rządów podczas nieoficjalnego spotkania w Lizbonie dnia 19 października. Nasza praca w Radzie opiera się na tym dokumencie, ale ma także na celu opracowanie pakietu dokumentów, które pomogą przygotować kolejny cykl dla strategii lizbońskiej.
Mająca swoje posiedzenie w tym tygodniu Rada Ecofin przyjęła nowe wnioski, natomiast Rada ds. Konkurencyjności również zatwierdzi pewne dokumenty w dniu 22 listopada. Na dni 5 i 6 grudnia Rada ds. Zatrudnienia zaplanowała przyjęcie wniosków w sprawie przyszłości europejskiej strategii zatrudnienia w kontekście nowego cyklu strategii lizbońskiej. Inne Rady odniosły się do kwestii istotnych z punktu widzenia przygotowań dla nowego cyklu. Mogę potwierdzić, że w istocie osiągnęliśmy porozumienie z Komisją: nowa strategia lizbońska musi dalej obowiązywać, aby stanowić właściwy program ramowy dla odpowiedzi Europy na główne wyzwania, które przed nami stoją, szczególnie wyzwanie związane z globalizacją. Europa czyni znaczne postępy. Cele wyznaczone dla czterech priorytetowych dziedzin, a więc zatrudnienia, wiedzy i innowacji, środowiska biznesowego oraz energetyki i zmian klimatycznych, które zostały określone w roku 2006, są nadal aktualne.
Główne wytyczne nowego cyklu muszą zachować stabilność konieczną do skonsolidowania wyników. Jest również ważnym, aby dokonać zmian i usprawnień, tak aby osiągnąć w pełni potencjał nowej strategii lizbońskiej. Korzystając z rozmachu, jaki spowodował osiągnięty już postęp w tej kwestii, musimy w pierwszym rzędzie przyspieszyć wprowadzanie reform, tak aby wzmocnić nasze gospodarki.
UE posiada globalne priorytety i musi być lepiej przygotowana do kierowania globalizacją dzięki strategicznemu, spójnemu i jasno określonemu stanowisku na szczeblu światowym. Jednocześnie musimy nadal wykazywać pełną gotowość do podejmowania działań na szczeblu krajowym, tak aby lepiej radzić sobie z problemami pojawiającymi się w wyniku zmian demograficznych, z jakością finansów publicznych oraz ich długoterminowej stabilności, rynkiem pracy, zatrudnieniem, spójnością społeczną, rynkiem wewnętrznym, konkurencyjnością, badaniami naukowymi oraz innowacją, energetyką i zmianami klimatycznymi, jak również edukacją i szkoleniami.
Jednocześnie wspólnotowy program lizboński musi odegrać istotną rolę w nowym cyklu, oferując bardziej efektywne gwarancje spójności koniecznych do przeprowadzenia reform. Własność Parlamentu oraz Rady musi zostać wzmocniona, a wymiana dobrych praktyk pomiędzy państwami członkowskimi musi być rozpowszechniana. Migracja także musi odegrać istotną rolę w kontekście globalizacji poprzez wspieranie potencjału wzrostu gospodarczego i ułatwienie wprowadzenia zmian. Zgodnie z niedawno opracowanym sprawozdaniem przedłożonym Radzie w tym tygodniu, dotyczącym wpływu tej sytuacji na stopień mobilności siły roboczej, wzrost demograficzny w UE jest coraz bardziej zależny od ruchów migracyjnych, dlatego należy zwrócić uwagę na czynniki decydujące o tym, jak te ruchy wzmacniają elastyczność potrzebną do stawiania czoła kryzysom oraz redukcji niskich poziomów mobilności wewnątrzregionalnej.
W kontekście globalizacji wymiar zewnętrzny strategii lizbońskiej musi zostać wzmocniony i rozwinięty, powodując tym samym zaszczepienie celów politycznych i gospodarczych UE, jak również norm społecznych i środowiskowych poza jej granicami. Jak państwu wiadomo, ten właśnie aspekt był uwzględniony w dyskusji głów państwa oraz rządu podczas nieoficjalnego spotkania w Lizbonie, podczas którego omawiane były kwestie związane z niestabilnością rynku finansów, a w szczególności zmiany klimatyczne. Ta interesująca i pobudzająca do działania debata polityczna, w której przewodniczący tej Izby również brał udział, wzmocniła naszą wiarę w przyszłość.
Jak już zaznaczył premier Portugalii, pan José Sócrates, Europa ma obowiązek przewodniczyć procesowi globalizacji i jest w dobrej pozycji, aby to czynić, korzystając z nowych okazji, które się nadarzyły, w tym w obszarze wymiany myśli i wymiany kulturowej. Poprzez wzmacnianie relacji pomiędzy społeczeństwami oraz współzależności pomiędzy narodami UE dokonuje kluczowego postępu w zakresie pokoju i globalnej stabilizacji. Europa posiada polityczne i instytucjonalne warunki do tego, aby odpowiadać spójnie na wyzwania, które prowokuje globalizacja na polu gospodarki, życia społecznego oraz w dziedzinie środowiska, i dlatego może wpłynąć na proces globalizacji. Potrzebujemy silniejszej współpracy strategicznej z naszymi partnerami w celu stworzenia nowej, globalnej agendy, która połączy w sobie wzajemne otwarcie rynków, wyższej jakości normy dotyczące środowiska, życia społecznego, finansów i własności intelektualnej, a także potrzebę wspierania zdolności instytucjonalnej krajów rozwijających się.
Jak już ogłosił premier Portugalii pod koniec nieoficjalnego spotkania w Lizbonie, deklaracja UE w sprawie globalizacji zostanie zatwierdzona podczas szczytu europejskiego w dniach 13 i 14 grudnia. Będzie to stanowić jasny sygnał dla obywateli oraz świata, mówiący o determinacji i poświęceniu przywódców europejskich na rzecz wspierania zdolności UE do wpływania na agendę globalizacji i znajdowania właściwych sposobów reagowania.
Wyzwania, które stoją przed nami, są trudne oraz motywujące, a prezydencja portugalska będzie dalej się w nie angażować. Liczymy na wsparcie ze strony Parlamentu Europejskiego, tak jak zawsze to czyniliśmy, w zakresie promowania i rozwijania UE oraz działań krajowych, które zostały uzgodnione na szczeblu globalnym i które pozwalają Europie podejmować odpowiedzialność w skali całego świata oraz odnosić sukces w stawianiu czoła przyszłym wyzwaniom.
Czasami jesteśmy skłonni zapominać, co znaczy Europa dla tak wielu ludzi w tym zglobalizowanym świecie. Obrazy migrantów powalonych zmęczeniem i leżących na naszych plażach w sposób brutalny przypominają nam tę rzeczywistość i to, jak bardzo uprzywilejowani jesteśmy tu, w Europie, która stała się bastionem nadziei, nadziei na to, że możliwe jest stworzenie modelu świata łączącego w sobie wolność, wzrost gospodarczy, sprawiedliwość społeczną oraz ochronę środowiska, oparte na partnerstwie, współpracy i współdzielonej odpowiedzialności.
W walce tej nie chodzi tylko o nasz sukces, jako Europy. Jak państwu wiadomo, silniejsza Unia dla lepszego świata jest mottem naszej prezydencji, dlatego szczerze wierzymy, że Europa powinna odegrać istotną rolę w budowaniu bardziej sprawiedliwego i zrównoważonego świata.
przewodniczący Komisji. - (PT) Panie przewodniczący, panie sekretarzu stanu z Urzędu Komitetu Integracji Europejskiej reprezentujący prezydencję Rady, panie i panowie! Globalizacja jest głównym tematem dla tego pokolenia Europejczyków. Dotyczy to życia wszystkich naszych obywateli w taki czy inny sposób, a więc właściwe jest umieszczenie tego tematu wśród priorytetów porządku obrad UE.
Jak państwu wiadomo, jestem przekonany, że europejski pogram na XXI wiek musi być skoncentrowany w dużej mierze na zagadnieniu globalizacji, oczywiście z uwzględnieniem wartości i zasad, które od zawsze stanowiły podstawy europejskich działań. Globalizacja musi być jednak postrzegana również jako okazja dla Europy do bronienia i umacniania swoich interesów w świecie, który staje się coraz bardziej współzależny. Jestem z tego względu bardzo zadowolony, że biorę udział w debacie dotyczącej zagadnienia opracowanego przez Parlament Europejski.
Jak już powiedział sekretarz stanu, projekt dokumentu przedstawiony w ubiegłym miesiącu przez Komisję, dotyczący interesu Europy, wywołał szczególnie emocjonującą debatę podczas nieoficjalnego posiedzenia Rady Europejskiej w Lizbonie. Szczególne wrażenie zrobił na mnie motywujący konsensus w kwestii sposobów reagowania na globalizację. Chciałbym podziękować również prezydencji portugalskiej za stałe wsparcie dla tej globalnej agendy europejskiej i dla uznania konieczności tego, aby nadać strategii lizbońskiej taki wymiar, który pozwoli reagować na wyzwania związane z globalizacją.
Wyrażamy również poparcie dla wydania deklaracji w sprawie globalizacji podczas grudniowego posiedzenia Rady Europejskiej. Byłby to doskonały sposób na skonsolidowanie tego konsensusu. Należy tę ideę rozpowszechniać także tutaj, w Europejskim Parlamencie, opracowując wspólny projekt rezolucji w sprawie tak przecież ważnej.
Unia Europejska pracowała właściwie nad stworzeniem stopniowej i prawdziwie europejskiej reakcji na globalizację, zachęcając dzięki temu Europejczyków do wykorzystania tego zjawiska w jak najlepszy sposób. Ta reakcja uwzględnia uzasadnione obawy tych, którzy doświadczają zmiany, ponieważ nie można zapominać, że niektórzy ludzie mogą na tej zmianie stracić, a więc musimy przygotować tę reakcję także dla nich.
Wierzę, że w interesie Europy leży odnalezienie właściwej równowagi, ale nie może nią być reakcja strachliwa czy uległa; musi się ona opierać na silnym przekonaniu. Nowe godne uwagi zagadnienie pojawiło się w ciągu ostatnich kilku miesięcy: turbulencje na rynkach finansowych pokazały, że stan gospodarki europejskiej jest zależny od rozwoju globalnego, natomiast skrajne warunki atmosferyczne pokazały, jak poważne są potencjalne konsekwencje zmian klimatycznych i jak bardzo pilne jest znalezienie rozwiązania tego problemu. Każdego dnia widzimy, że poziom zatrudnienia w Europie, energetyka, zdrowie społeczeństwa oraz jakość życia w całej Europie są zależne od czynników globalnych.
Panie przewodniczący! Jestem przekonany, że naszym punktem wyjściowym powinno być silne przekonanie. Mamy już doświadczenie jako największa światowa gospodarka oraz największy światowy eksporter. Odkrywaliśmy nowatorskie sposoby radzenia sobie z nowymi problemami - wystarczy spojrzeć na handel emisjami - i posiadamy określone zasady, które nam dobrze służyły.
Po pierwsze, spoczywa na nas odpowiedzialność za ochronę naszych obywateli bez stosowania taktyki protekcjonizmu. Powinniśmy tak ukierunkować nasze strategie, aby inni także podążali naszą ścieżką, w celu rozpoczęcia działań. Nie powinniśmy zamykać drzwi, ale raczej sprawić, aby inni otworzyli swoje. Protekcjonizm zastosowany w Europie, będącej największym eksporterem świata, stanowiłby doktrynę skazaną na porażkę.
Po drugie, jesteśmy otwarci, ale nie jesteśmy naiwni. To oznacza, że nasza rola nie polega na wspieraniu działań tych, którzy nie respektują pewnych kluczowych zasad. Takie przesłanie kryło się za naszymi niedawnymi propozycjami. Miało to zapewnić, że zasady inwestowania w energię będą odnosiły się do firm z państw trzecich.
Po trzecie, jest wiele do zyskania przy stosowaniu systemu opartego na zasadach, a doświadczenie Unii Europejskiej zapewnia wyjątkowo dobre warunki dla wprowadzania rozporządzeń na szczeblu globalnym - konkretny sposób kształtowania globalizacji. Bądźmy ze sobą szczerzy: aby dysponować otwartą gospodarką, potrzebne są jakieś zasady. Rynki nie mogą funkcjonować bez instytucji, a Unia Europejska, bardziej niż ktokolwiek inny, posiada doświadczenie w łączeniu w całość różnych zasad i łączeniu ze sobą różnych krajowych doświadczeń. To dlatego mocno wierzę, że jesteśmy lepiej przygotowani niż jakakolwiek inna organizacja na świecie do kształtowania globalizacji - nie do narzucania, ale zaproponowania naszego modelu fazy globalizacji, w którą teraz wchodzimy.
14. Zamierzone uwalnianie do środowiska organizmów zmodyfikowanych genetycznie (uprawnienia wykonawcze przyznane Komisji) (głosowanie)
sprawozdawca. - Panie przewodniczący! Nie chcę zabierać czasu moim kolegom i koleżankom, ale ponieważ nie mieliśmy debaty plenarnej i doszliśmy do etapu dyskusji w pierwszym czytaniu, chciałbym państwa zapoznać z podstawowymi elementami nowego ustawodawstwa dotyczącego organizmów zmodyfikowanych genetycznie (GMO).
Kompromisowy pakiet daje Parlamentowi prawo do kontroli zamierzonego uwalniania do środowiska organizmów zmodyfikowanych genetycznie. Kontrola parlamentarna oznacza przejrzystość w tej drażliwej kwestii. Wyniki badania opinii publicznej opublikowane w Eurobarometrze wskazują na to, że w odniesieniu do GMO 94% naszych obywateli chce mieć prawo wyboru, 86% chce wiedzieć więcej przed spożyciem GMO a 71% po prostu nie chce żywności zawierającej GMO. Dlatego też naszym największym sukcesem jest to, że Rada i Komisja wyraziły zgodę na parlamentarną kontrolę wdrożenia wymagań dotyczących etykietowania GMO.
Chciałbym podziękować sprawozdawcom pomocniczym, Komisji i prezydencji portugalskiej. Większa otwartość na organizmy zmodyfikowane genetycznie czyni Europę bardziej demokratyczną.
Panie Przewodniczący! Chciałbym zwrócić uwagę na fakt, że po spotkaniu w sprawie kompromisowej wersji tej rezolucji mieliśmy dosłownie 16 minut na to, by zgłosić poprawki i przejrzeć efekt naszej pracy. Uważam, że taka sytuacja podważa prawo każdego członka tej Izby i każdej grupy politycznej w tej Izbie, do tego by swobodnie wpływać, między innymi przez zgłaszanie poprawek, na teksty naszych rezolucji.
Bardzo proszę, by taka sytuacja nie powtórzyła się w przyszłości.
w imieniu grupy PPE-DE. - (NL) Panie przewodniczący! Chciałabym zgłosić następującą poprawkę do ustępu 6. Będzie ona wymagać podzielonego głosowania. Pierwsze zdanie powinno zostać zmienione i otrzymać brzmienie:
"podkreśla, że sytuacja w Czeczenii nadal jest punktem spornym w stosunkach pomiędzy UE a Rosją"
w imieniu grupy PPE-DE. - (NL) Panie przewodniczący! Musimy pozwolić, aby rzeczywistość przemówiła sama za siebie. A co do szczytu w sprawie przelotów nad Syberią, nie odbył się on, więc prosimy, aby odniesienie do niego w tekście zostało zastąpione odniesieniem do kolejnego szczytu.
w imieniu grupy PSE. - Panie przewodniczący! Mówimy o "zamrożonych konfliktach”. Wspomnieliśmy o dwóch - w Abchazji i Południowej Osetii - ale w imieniu mojej grupy chciałbym po słowach "zamrożonych konfliktach” dodać zwrot "takich jak Transnistria”, tak aby Transnistria także została ujęta w punkcie O preambuły.
w imieniu grupy PSE. - Panie przewodniczący! Pan poseł Swoboda poinformował już pana o naszej poprawce, która dotyczy Transnistrii.
W dniu dzisiejszym otrzymałem listy od pani poseł Danieli Buruiană-Aprodu i pana posła Cristiana Stănescu, w których zawiadamiają oni o swojej decyzji odejścia z grupy ITS. Parlament przyjmuje tę decyzję do wiadomości z mocą obowiązującą od dnia dzisiejszego tj. 14 listopada 2007 r.
Łącznie z trzema innymi posłami, którzy w tym tygodniu powiadomili o odejściu z grupy, wnioskuję, że liczba członków grupy ITS spadła poniżej 20 posłów, czyli minimalnej liczby koniecznej do utworzenia grupy politycznej określonej artykułem 29 ust. 2 Regulaminu.
W związku z powyższym Parlament zauważa, że grupa ITS nie spełnia już warunków Regulaminu dotyczących utworzenia grupy. Skutkiem tego grupa przestaje istnieć z mocą obowiązującą od chwili niniejszego ogłoszenia.
(DE) Panie przewodniczący! Chciałbym zwrócić pańską uwagę na fakt, że gdy ja, jak wielu innych posłów, oklaskiwałem pańskie ostatnie ogłoszenie, pan poseł Jean-Marie Le Pen uczynił w moim kierunku ręką gest, który dosłownie oznacza (EN) "Pieprz się!” (DE). Czy mógłby Pan to sprawdzić na nagraniu wideo? Uważam, że taki czyn wymaga konsekwencji. To okropne, że ktoś mógł zachować się w stosunku do mnie w tak jawnie agresywny sposób.
Dziękuję panu, panie pośle Martin, nie widziałem tego na własne oczy, ale odnotowuję pańską uwagę.
na piśmie. - Konserwatyści poparli sprawozdanie pana posła Vakalisa, ale mają poważne zastrzeżenia do ustępów 16 i 17. Uważamy, że tworząc zdolności zapobiegania trzęsieniom ziemi i błyskawicznego reagowania na nie należy skoncentrować się na zasobach państw członkowskich zamiast popierać "utworzenie europejskich sił ochrony ludności”.
na piśmie. - Popieram sprawozdanie dotyczące regionalnego wpływu trzęsień ziemi. Popieram je jako geolog i oceanograf - w zasadzie moja praca doktorska dotyczyła aktywności sejsmicznej grzbietu środkowoatlantyckiego od 12°N do 20°S. Doskonale zdaję sobie sprawę, że Wielka Brytania właściwie nie jest narażona. Statystki brytyjskie mówią, że w Wielkiej Brytanii tylko jedna osoba zginęła na skutek trzęsienia ziemi, a było to w połowie siedemnastego wieku. Lecz w innych częściach Europy sytuacja jest zgoła inna, trzęsienia ziemi od Lizbony do Sarajewa na przestrzeni wieków pochłonęły już tysiące ofiar śmiertelnych i spowodowały masowe zniszczenia.
Część mojego okręgu wyborczego, Gloucestershire, została totalnie zdewastowana przez powodzie w lipcu, co spowodowało straty rzędu miliardów euro - zniszczone zostały drogi i koleje, szpitale i szkoły, stacje uzdatniania wody i elektrownie. Mamy otrzymać pomoc z Funduszu Solidarności Unii Europejskiej. Mam nadzieję, że nie będzie to konieczne, ale jeśli tak, Europa musi wykazać wolę pomocy narodom, regionom i społecznościom dotkniętym trzęsieniami ziemi.
na piśmie. - (PT) Jak już zauważono, cała południowa Europa leży na styku dwóch płyt tektonicznych, które przecinają Morze Śródziemne i wiodą dalej poprzez Ocean Atlantycki i niektóre Wyspy Azorskie. Oznacza to, że trzęsienia ziemi stanowią jedne z najczęściej występujących klęsk żywiołowych w tym regionie.
Przedmiotowe sprawozdanie PE uwzględnia różnorodne kwestie i zawiera szereg propozycji, które doceniamy. Na szczególne uznanie zasługuje podkreślenie, że to zjawisko regularnie dotyka regiony najbardziej oddalone oraz że istnieje potrzeba, między innymi, wsparcia działań podmiotów krajowych w zakresie zapobiegania trzęsieniom ziemi, reagowania na nie, naprawy szkód, zapewnienia informacji o charakterze publicznym, badań naukowych, ochrony ludności i solidarności na poziomie wspólnotowym.
Jeśli chodzi o koordynację, sprawozdanie zawiera propozycję współpracy pomiędzy państwami członkowskimi oraz współpracy państw członkowskich z krajami trzecimi w celu wdrożenia środków, o których mowa w sprawozdaniu. Niemniej jednak mimo poparcia utworzenia "europejskich sił ochrony ludności” jako "scentralizowanego instrumentu służącego zapobieganiu i zarządzaniu”, z którą to polityką my się nie zgadzamy, sprawozdawca stwierdza, że to "ma sens jedynie w oparciu o ulepszoną krajową ochronę ludności oraz ulepszone instrumenty koordynacji między państwami członkowskimi", co naszym zdaniem ponownie wzbudza uzasadnione wątpliwości.
na piśmie. - Pan poseł przedstawił bardzo rzetelne sprawozdanie, zwracając uwagę, że trzęsienia ziemi mają negatywny wpływ na spójność ekonomiczną i społeczną regionów.
Musimy pamiętać, że duże trzęsienia ziemi zdarzają się także często w krajach i regionach Unii Europejskiej, zwłaszcza w Europie południowej i nad Morzem Śródziemnym. Należy zatem podjąć niezbędne środki i działania prewencyjne oraz reagowania w razie takiej katastrofy.
Ważnym jest rozpoczęcie społecznych kampanii edukacyjnych i informacyjnych w całej UE oraz zapewnienie edukacji i szkoleń dla personelu właściwych organów technicznych w państwach członkowskich, w tym na szczeblu regionalnym i lokalnym, oraz dla wszystkich specjalistów zajmujących się trzęsieniami ziemi. Ponadto musimy uwzględnić rolę licznych krajowych, regionalnych i lokalnych władz i zapewnić wytyczne służące skutecznej ochronie niezbędnej infrastruktury, jak dostęp do infrastruktury telekomunikacyjnej, sieci energetycznych, szpitali, mostów, portów, lotnisk etc.
Polityka spójności powinna w przyszłości z całą powagą wziąć pod uwagę szkody spowodowane trzęsieniami ziemi oraz należy je uwzględnić w ramach realizacji nowego instrumentu finansowego ochrony ludności.
Uważam także, że należy poddać debacie kwestie koordynacji, współpracy i elastyczności organów na szczeblu wspólnotowym, krajowym, regionalnym i lokalnym, które stanowią duży problem podczas opanowywania katastrof naturalnych.
(LT) W dniu dzisiejszym głosowaliśmy za przyjęciem rezolucji sporządzonej na podstawie sprawozdania pana posła Cornilleta dotyczącego europejskiego konsensusu w sprawie pomocy humanitarnej. Pragnę podziękować sprawozdawcy i jeszcze raz potwierdzić swoją aprobatę dla tego istotnego dokumentu.
Zdajemy sobie dobrze sprawę z tego, że Unia Europejska - mam tu na myśli Komisję i państwa członkowskie - jest głównym dawcą pomocy humanitarnej na świecie. W 2006 r. wkład UE na rzecz pomocy humanitarnej przekroczył 2 mld euro. W pełni zgadzam się z opinią, że UE powinna określić, jaki jest jej nowy zakres pomocy humanitarnej. Z drugiej strony Unia musi określić swoje stanowisko wobec nowych inicjatyw międzynarodowych oraz procesu reform zainicjowanych w ramach Narodów Zjednoczonych. Jako członek Komisji Budżetowej pragnę zwrócić uwagę na trzeci problem, jaki Unia musi rozwiązać, a mianowicie poprawę koordynacji zasobów Wspólnoty i państw członkowskich w celu ich łatwego udostępnienia ofiarom katastrof humanitarnych.
Mam nadzieję, że konkretne i precyzyjne stanowisko Parlamentu ułatwi osiągnięcie naszych wspólnych celów i pomoże znaleźć konsensus w sprawie pomocy humanitarnej.
(NL) Panie przewodniczący! Miło mi słyszeć, że istnieje europejski konsensus w sprawie pomocy humanitarnej. Oczywiście nikt rozsądny nie zaprzeczy, że należy udzielić pomocy krajom, które naprawdę jej potrzebują. Jednak musimy także uczciwie przyznać, że ewidentnie nie ma europejskiego konsensusu co do kodeksu postępowania w sprawie dyktatorów.
Zamiar Wielkiej Brytanii zbojkotowania szczytu UE-Afryka, jeśli Mugabe weźmie w nim udział, jest po prostu ignorowany przez pozostałe państwa członkowskie, a tragedie ludzkości - jak wiemy - często następują w następstwie wojen lub działań złych, skorumpowanych rządów, jak w przypadku Zimbabwe. Prawda jest taka, że Afryka nieprzerwanie pozostaje terenem krwawych konfliktów, a naród afrykański wydaje więcej na zbrojenia niż otrzymuje w ramach pomocy rozwojowej.
Podobnie prawdą jest to, że państwa o systemie demokratycznym, gdzie rząd nie stoi ponad prawem, rzadko wchodzą w stan wojny z innymi państwami. Jeśli dyktatorom takim, jak Mugabe, pozwala się na uczestnictwo w szczycie europejskim, podważa to całkowicie wiarygodność Europy jako rzecznika praw człowieka i demokracji. Widzę tu pewną niespójność i mam co do tego mieszane uczucia, dlatego wstrzymałem się od głosu w sprawie sprawozdania pana Cornilleta.
na piśmie. - (PT) Niezależnie od naszego poparcia dla różnych aspektów pomocy humanitarnej, które zostały podkreślone w sprawozdaniu, nie możemy zatwierdzić "konsensusu” w sprawie zasad, celów i strategii UE udzielania pomocy humanitarnej krajom trzecim, jeśli wymaga to usankcjonowania "prawa a wręcz obowiązku interwencji w przypadku poważnego pogwałcenia międzynarodowego prawa humanitarnego lub praw człowieka", zważywszy że "środki przymusu, w tym interwencja wojskowa, mogą zostać wykorzystane tylko "w ostateczności". Znamy rezultaty takiej polityki "dobrych intencji" tj. napaści i okupacji wojskowej Iraku przez Stany Zjednoczone i ich sojuszników, która spowodowała setki tysięcy ofiar śmiertelnych w Iraku.
Jak już powiedziano, za tak zwaną "interwencją humanitarną” bardzo często skrywają się inne, prawdziwe cele, a ci, którzy chcą je realizować, wykorzystują pomoc humanitarną i manipulują nią dla swoich interesów, bez skrupułów prowadząc zimne kalkulacje w grze światowych, wielonarodowych potęg, podważając podstawowe zasady prawa międzynarodowego.
Uważamy, że rozstrzygnięcie poważnych problemów, które dotykają milionów istot ludzkich wymaga, między innymi, poszanowania suwerenności wszystkich narodów i krajów, pokojowego rozstrzygania konfliktów międzynarodowych, spełnienia najpilniejszych potrzeb krajów najuboższych ekonomicznie na zasadzie przyjaźni i solidarności oraz ich efektywnego rozwoju.
na piśmie. - Sprawozdawca Thierry Cornillet właściwie podkreślił, że Wspólnota i państwa członkowskie powinny pogłębić dyskusję na temat strategii politycznej w dziedzinie działań humanitarnych na odpowiednim forum Rady poprzez utworzenie nowej specjalnej grupy roboczej. Istotnie powołanie takiej grupy (np. COHUMA, tj. gruby roboczej Rady ds. pomocy humanitarnej) pozwoliłoby na wypracowanie spójnych metod umożliwiających szybkie i konsekwentne działanie w tej dziedzinie.
Trafnie również zostało zauważone, że częstotliwość występowania klęsk żywiołowych wzrosła, a ich skutki są coraz bardziej znaczące, co skutkuje w konieczności wzmocnienia interwencji.
Zgadzam się więc z propozycją, że UE powinna zwiększyć możliwości szybkiego reagowania. Gotowość i zdolność reakcji rzeczywiście nastąpi dzięki poprawie koordynacji, mechanizmów wczesnego ostrzegania oraz odpowiedniemu magazynowaniu materiałów i zapasów na szczeblu międzynarodowym.
na piśmie. - (DE) Świadczenie pomocy humanitarnej często bywa bardzo trudne ze względu na niesprzyjające okoliczności lub problemy bezpieczeństwa. To jeszcze bardziej zwiększa wagę dobrej harmonizacji i koordynacji działań pomocowych. Jednakże wysiłków prowadzących do osiągnięcia tego celu pod żadnym pozorem nie wolno wykorzystywać jako pretekstu do nadmiernego rozrostu instytucji europejskich. Ani unijna agencja ochrony ludności ani unijne siły szybkiego reagowania nie zapewnią skutecznej ochrony w przypadku klęsk żywiołowych.
Ponadto należy uwzględnić wczorajszą krytykę ze strony Trybunału Obrachunkowego, który wykrył "poważną ilość błędów” w różnych obszarach, w tym budżet rzędu 5,2 mld euro na pomoc żywnościową, pomoc humanitarną i częściowe finansowanie organizacji pozarządowych. W związku z tym, że moim zdaniem przedmiotowe sprawozdanie nie jest odpowiednią podstawą do rozstrzygnięcia tych wszystkich problemów, głosowałem przeciwko niemu.
na piśmie. - Jako zagorzały orędownik projektów pomocy humanitarnej, jeśli są one realizowane we właściwym czasie, dobrze ukierunkowane i wyposażone w odpowiednie zasoby, głosowałem za sprawozdaniem w sprawie pomocy humanitarnej.
Niemniej jednak mam poważne zastrzeżenia co do wielu użytych w nim sformułowań. Tak się niefortunnie składa, że są tam odniesienia do tzw. traktatu reformującego - nowej wersji konstytucji UE - której jestem z gruntu przeciwny. Wyobrażenia o tym, że pomoc humanitarną można świadczyć, nie biorąc pod uwagę względów politycznych są nierealne. Samo sprawozdanie jest dokumentem o silnym wydźwięku politycznym, popierającym plan działania UE.
W każdym przypadku priorytety, skala pomocy i jej świadczenie w sposób pozwalający uniknąć opresji ze strony znienawidzonego reżimu - to wszystko są kwestie polityczne. Abstrahując od wielu innych zastrzeżeń co do zaangażowania UE w sprawy militarne, odciąga to uwagę od głównego celu, jakim jest pomoc humanitarna. Unia Europejska nie jest jedynym podmiotem świadczącym pomoc humanitarną. Powinna ona skoncentrować się na wzbogaceniu wysiłków, jakie w dziedzinie pomocy humanitarnej podejmują nasze narody, o dodatkową wartość poprzez lepszą koordynację działań w poszczególnych obszarach, ocenę ich skutków i zapewnienie prawidłowej kontroli wykorzystania zasobów unijnych.
(DE) Panie przewodniczący! Uważam dyrektywę ustanawiającą ramy dla ochrony gleby za poważny błąd, który zagraża konkurencji w dziedzinie europejskiego rolnictwa i dostaw żywności w Europie. Jaki obraz naszych rolników mają w oczach zwolennicy tej dyrektywy? Powiem państwu: uważają oni, że potrzebujemy biurokratycznej dyrektywy w formie opasłego tomu, że musimy sporządzić mapę 420 milionów hektarów ziemi uprawnej, wywołać poczucie zagrożenia horrendalnymi grzywnami, a wreszcie stworzyć obszary priorytetowe dla ochrony gleby zanim rolnicy sami zadbają o swoją glebę w odpowiedni sposób.
Kolejnym punktem porządku obrad jest debata nad oświadczeniami Rady i Komisji w sprawie sytuacji w Pakistanie.
urzędujący przewodniczący Rady. - (PT) Panie przewodniczący, panie komisarzu, panie i panowie! Jak wiemy Unia Europejska obserwuje z dużym zaniepokojeniem rozwój wypadków w Pakistanie, a zwłaszcza wydarzenia, które doprowadziły do wprowadzenia stanu wyjątkowego 3 listopada ubiegłego roku, a w konsekwencji do zamieszek, niepokojów społecznych i licznych aresztowań, w tym Prezesa Sądu Najwyższego, który obecnie przebywa w areszcie domowym.
Bez wątpienia jest to poważny krok wstecz w strukturze państwa prawa i procesie rozwoju demokracji w Pakistanie. Powiedziałbym, że niweczy on wszelkie nadzieje narodu pakistańskiego i szeroko pojętej społeczności międzynarodowej na wzmocnienie legalności demokratycznych instytucji w Pakistanie. To dlatego dnia 6 listopada prezydencja wydała w imieniu Unii oświadczenie wyrażające nasze głębokie zaniepokojenie wprowadzeniem stanu wyjątkowego oraz zawieszeniem pakistańskiej konstytucji i podstawowych wolności.
Dwa dni wcześniej, dnia 4 listopada szefowie misji w Islamabadzie i wysoki przedstawiciel Javier Solana wyrazili swoje zaniepokojenie biegiem wydarzeń. Nasze słowa, słowa UE zostały w ten sposób dodane do wielu innych głosów uporczywie powtarzających, jak ważne jest przywrócenie konstytucji, porządku publicznego, zagwarantowanie niezależności sądownictwa i wolności mediów, uwolnienie wszystkich więźniów politycznych, dziennikarzy i obrońców praw człowieka oraz stworzenie warunków wymaganych dla przeprowadzenia wyborów legislacyjnych w planowanym terminie tj. w styczniu 2008 r.
Nie mamy wątpliwości, że stabilność i rozwój państwa można zagwarantować wyłącznie w atmosferze całkowitej wiarygodności demokratycznej. Jesteśmy poważnie zaniepokojeni doniesieniami o licznych aresztowaniach, bojkocie wolności informacji, pozbawieniu ludzi podstawowej wolności wyrażania opinii i atakami na przedstawicieli określonych zawodów, takich jak sędziów, prawników, dziennikarzy i działaczy na rzecz praw człowieka. Jednocześnie jednak mocno apelujemy do wszystkich stron o zachowanie jak największej powściągliwości i wspólną pracę w celu znalezienia demokratycznego i pokojowego rozwiązania obecnego kryzysu, które umożliwi szybki powrót do normalności.
Unia Europejska zdaje sobie sprawę, przed jakimi wyzwaniami stoi obecnie Pakistan, jeśli chodzi o sytuację w zakresie bezpieczeństwa i docenia poświęcenie i wysiłki narodu pakistańskiego w walce z ekstremizmem i terroryzmem, lecz jednocześnie jest przekonana, że rozwiązanie tych problemów nie może powodować zakłóceń w procesie demokratycznym.
Niemniej jednak musimy uznać sojusznika, na którego zawsze mogliśmy liczyć w tej walce z ekstremizmem i terroryzmem. Musimy zapewnić, że Pakistan nadal z poświęceniem będzie prowadził walkę przeciwko globalnemu zagrożeniu, w której międzynarodowa współpraca jest najważniejszym narzędziem.
Kończąc, powiem, że Unia ma nadzieję, iż obecna atmosfera niepewności zniknie, a kryzys zostanie rozwiązany szybko i na zasadzie pokojowej. Unia wzywa prezydenta Muscharrafa, aby wypełnił swoje przyrzeczenie - zdjął mundur wojskowy i zrzekł się stanowiska szefa sztabu.
komisarz. - Panie przewodniczący! Pakistan już po raz trzeci w ciągu kilku miesięcy jest punktem obrad posiedzenia plenarnego. Świadczy to o tym, że kraj ten obecnie przechodzi przez bardzo trudny okres przejściowy. Nałożenie ustaw wyjątkowych przez prezydenta Musharrafa jako szefa sztabu armii w dniu 3 listopada to głęboko niepokojący znak dla Europy i świata, który zniweczył przebieg demokratycznych przemian w Pakistanie.
Zanim został wprowadzony stan wyjątkowy byliśmy świadkami wielu obiecujących wydarzeń, które dawały nadzieję na wzmocnienie instytucji demokratycznych i proces polityczny, w którym społeczeństwo zostanie włączone do podejmowania decyzji. Niestety obecnie to wszystko stoi pod znakiem zapytania i dziś pytamy siebie, czy tę sytuację można jeszcze odwrócić, czy nie jest już za późno na przywrócenie zaufania i sprzyjających warunków przed wyborami parlamentarnymi.
Prezydent Musharraf w swoim telewizyjnym wystąpieniu w nocy dnia 3 listopada powiedział nam, że zawiesza konstytucję ze względu na zagrożenie dla narodu, jakie stanowi nasilenie się działań i ataków terrorystycznych. Nie ma wątpliwości, że Pakistan jest poważnie zagrożony fanatyzmem religijnym i przemocą, jak wyraźnie pokazały niedawne wydarzenia w Północno-Zachodniej Prowincji Granicznej i atak na konwój eskortujący panią Bhutto dnia 18 października w Karaczi. Ale tym, czego także doświadczamy obecnie, są aresztowania tysięcy prawników, dziennikarzy, działaczy partii politycznych, w tym tak wybitnych osobistości, jak pani Asma Jahangir, przewodnicząca Komisji Praw Człowieka Pakistanu lub pan Aitzaz Ahsan, przewodniczący Stowarzyszenia Prawników przy Sądzie Najwyższym.
Są to ludzie, którzy opowiadają się za otwartym i tolerancyjnym Pakistanem. Nie są oni terrorystami i nie należy ich przetrzymywać w areszcie. Powinni zostać natychmiast uwolnieni. Traktuję te drastyczne posunięcia wobec sądownictwa pakistańskiego szczególnie poważnie. Państwo prawne stanowi sedno każdego procesu demokratycznego, a funkcjonujący system demokratyczny nie może przetrwać bez niezawisłego sądownictwa.
A zatem oświadczenie prezydencji, o którym wspomniał także nasz przewodniczący w imieniu UE, jest bardzo klarowne i jest ono także naszym stanowiskiem. Ubiegłej niedzieli prezydent Musharraf zapowiedział na konferencji prasowej, że ma nadzieję, iż wybory parlamentarne w Pakistanie będą mogły się odbyć do 9 stycznia 2008 r. Byłby to krok w dobrym kierunku, ale pozostaje jeszcze wiele problemów do rozwiązania. Kiedy możemy się spodziewać odwołania stanu wyjątkowego? Jak możemy mieć wolne i sprawiedliwe wybory, skoro wszystko, co wychodzi drukiem i w postaci elektronicznej jest poddane cenzurze, pozostałe prawa i wolności obywatelskie są zawieszone, a niezawisłość sądownictwa podważona? Jak partie będą w stanie przeprowadzić kampanie, skoro wolność zgromadzeń jest ograniczona, a przywódcy partii, jak Benazir Bhutto, przetrzymywani w areszcie domowym? Te kwestie w żadnym wypadku nie są jasne na obecnym etapie.
Aby położyć kres tej niepewności, jest sprawą pierwszorzędnej wagi, aby jak najszybciej ustalono i ogłoszono konkretną datę wyborów, jak również jasno określone ramy zakończenia stanu wyjątkowego. Jeśli istnieje jakakolwiek szansa, że te wybory będą demokratyczne i przejrzyste, umożliwi to zniesienie wszelkich ograniczeń praw politycznych i podstawowych wolności. Natomiast w obecnym stanie rzeczy niemożliwe jest rozmieszczenie misji obserwacyjnej podczas wyborów, gdyż nie zostały spełnione minimalne warunki ustalone w komunikacie Komisji w sprawie pomocy UE w przeprowadzeniu i obserwacji demokratycznych wyborów.
Niemniej jednak gdyby stan wyjątkowy został w miarę szybko zniesiony a warunki znacznie by się poprawiły, mogłabym jeszcze dokonać przeglądu tej sytuacji. W każdym razie poczyniłam niezbędne przygotowania w celu rozmieszczenia w Pakistanie misji obserwacyjnej UE podczas wyborów na wypadek, gdyby warunki szybko i wyraźnie się poprawiły. Lecz tak jak mówię - mam duże wątpliwości, czy to nastąpi.
Napływają apele o wstrzymanie lub dokonanie przeglądu naszej pomocy dla Pakistanu, a niektóre państwa członkowskie podjęły lub rozważają podjęcie odpowiednich działań w tej sprawie. Chciałabym państwu przypomnieć, że wsparcie Komisji Europejskiej dla Pakistanu koncentruje się na takich kluczowych dziedzinach, jak ograniczanie ubóstwa i edukacja, włącznie z Północno-Zachodnią Prowincją Graniczną i Baluchistanem, które są najbardziej niekorzystnie położonymi prowincjami w Pakistanie.
W związku z powyższym sądzę, że musimy rozważyć najlepszy sposób dalszego postępowania, ale biorąc pod uwagę charakter tej pomocy, należy to dokładnie przemyśleć.
w imieniu grupy PPE-DE. - (ES) Panie przewodniczący! To prawda, że sytuacja jest bardzo niepokojąca: zawieszenie gwarancji konstytucyjnych, stan wyjątkowy, uwięzienie wielu członków społeczeństwa obywatelskiego, w tym prawników, takich jak pan Ahsan, który jest przewodniczącym Stowarzyszenia Prawników przy Sądzie Najwyższym oraz przeciwników politycznych, areszt domowy przywódczyni opozycji, pani Bhutto. Co zrobimy w tej sytuacji?
Dowiedzieliśmy się, że Zastępca Sekretarza Stanu w Departamencie Stanu USA, pan Negroponte, wkrótce odwiedzi Pakistan oraz że jedno z państw członkowskich, Wielka Brytania, przyłączyło się do wezwania skierowanego przez Organizację Narodów Zjednoczonych do prezydenta o zrzeczenie się funkcji dowódcy armii i zniesienie stanu wyjątkowego w ciągu dziesięciu dni.
Co my, jako Unia Europejska, możemy zrobić? Uważam, że przede wszystkim musimy działać z największą ostrożnością. Uważam, że przedstawiciel obecnej prezydencji zauważył - i bardzo słusznie - że Pakistan jest poważnym partnerem w walce z terroryzmem, a także krajem, który posiada broń jądrową.
Dlatego uważam, że z jednej strony Unia Europejska musi zwrócić się do rządu z prośbą o jak najszybsze ukonstytuowanie się, ponieważ nie wolno nam zapominać, że terroryzm jest istotnym czynnikiem w Pakistanie, a także o przywrócenie do pewnego stopnia porządku publicznego, stabilności oraz praw i wolności konstytucyjnych, jak również o uwolnienie tych osób, które zostały bezprawnie uwięzione. Ponadto, pani komisarz, proszę panią o zmobilizowanie będących w pani dyspozycji znacznych zasobów zdolności i sił i pokierowanie nimi w celu przeprowadzenia wolnych i sprawiedliwych wyborów oraz - zgodnie z gwarancjami, o jakich wspomniała pani w swoim wystąpieniu - aby Unia Europejska zaznaczyła swoją obecność w procesie zachodzącym w Pakistanie, co jest tak bardzo ważne dla stabilności regionu i wszelkich stosunków pomiędzy tym regionem a Unią Europejską.
W związku z powyższym, pani komisarz, pokładamy wielkie zaufanie w pani zdolnościach, działaniach dyplomatycznych i wysiłkach. Mamy nadzieję, że faktycznie przyniosą one pozytywne skutki, co pozwoli Unii Europejskiej na obecność w procesie elektoralnym.
w imieniu grupy PSE. - Panie przewodniczący! Pragnę podziękować Radzie i Komisji, a zwłaszcza Radzie za jej nieustępliwe oświadczenie złożone dnia 8 listopada.
Sądzę, że nikt nie ma wątpliwości co do tego, że sytuacja w Pakistanie jest bardzo poważna i bardzo niestabilna. Być może trudno jest uświadomić sobie, że to wszystko, co się dzieje, wydarzyło się w ciągu zaledwie dziesięciu dni, odkąd został ogłoszony stan wyjątkowy. Kilku posłów do PE kilka miesięcy temu spotkało się z generałem Musharrafem w Brukseli a później w Islamabadzie i otrzymaliśmy od niego szereg zapewnień. Stanowczo twierdził, że postąpi zgodnie z konstytucją i wolne i sprawiedliwe wybory odbędą się. Z zadowoleniem przyjmuję jego obwieszczenie, że wybory mogą odbyć się do 9 stycznia, ale podzielam obawy pana komisarza i zapytuję: w świetle tego, co się działo i środków zastosowanych na czas trwania stanu wyjątkowego - zawieszenia niektórych kanałów telewizyjnych i innych praw człowieka - czy wolne i sprawiedliwe wybory istotnie mogą się odbyć w czasie krótszym niż osiem tygodni?
Jako że zwracam się do pani komisarz, pragnę skierować jej uwagę szczególnie na ustęp 14 przedmiotowej rezolucji, w którym zwracamy się do Komisji, by rozważyła zwiększenie pomocy dla Pakistanu na edukację, ograniczanie ubóstwa, ochronę zdrowia i pomoc humanitarną, lecz zważywszy na okoliczności środki przekazała za pośrednictwem świeckich organizacji pozarządowych, a nie bezpośrednio rządowi.
Nie mamy nic do narodu pakistańskiego. Uważamy, że Pakistan jest głównym sojusznikiem Zachodu, jak powiedział pan Salafranca Sánchez-Neyra. Doceniamy istotną rolę, jaką Pakistańczycy odegrali w wielu, wielu dziedzinach i to, że byli oni także ofiarami terroryzmu. Ale moim zdaniem, drodzy państwo, to nie znaczy, że powinniśmy stać z boku i ignorować to, co dzieje się w tym momencie. Moja grupa chciała także dodać ustęp na temat ewentualnych sankcji, zachęcający Komisję...
Wydawało mi się, że mówię tak czystym angielskim, że wszyscy doskonale mnie zrozumieją, ale oczywiście będę mówił wolnej.
Ponadto zwracam się do Rady z prośbą o rozważenie nałożenia celowych sankcji, co chciałaby uczynić Grupa Socjalistyczna, ale nie mamy żadnego poparcia w tej kwestii: na przykład zakaz podróży, zamrożenie aktywów. Jednak mamy nadzieję, że to wszystko okaże się niepotrzebne i Pakistan może jeszcze zawrócić z tej drogi upadku, stan wyjątkowy może zostać odwołany, a generał Musharraf ustąpi z funkcji dowódcy armii. Panie przewodniczący! Przepraszam za to, że mówiłem zbyt szybko.
Strategia Rady na Konferencję w Bali w sprawie zmian klimatycznych (COP 13 i COP/MOP 3) (debata)
ustnego pytania dotyczącego strategii Rady na Konferencję w sprawie zmian klimatycznych na Bali (COP 13 i COP/MOP 3), skierowanego przez Guido Sacconiego w imieniu Komisji tymczasowej do spraw zmian klimatycznych do Rady - B6-0379/2007), oraz
ustnego pytania dotyczącego strategii Rady na Konferencję w sprawie zmian klimatycznych na Bali (COP 13 i COP/MOP 3), skierowanego przez Guido Sacconiego w imieniu Komisji tymczasowej do spraw zmian klimatycznych do Rady - B6-0380/2007).
autor. - (IT) Panie przewodniczący, panie ministrze, pani komisarz, panie i panowie! Jestem pewien, że nie muszę przypominać państwu, jakie znaczenie ma zbliżająca się wielkimi krokami Konferencja Stron na Bali, ze względu na którą poprosiliśmy państwa o bliższe informacje dotyczące strategii, linii, jaką zamierzacie państwo przyjąć.
Jako Unia Europejska jesteśmy w sposób niezależny zobowiązani do nadzwyczajnego wysiłku, jeśli można tak powiedzieć, choć wiemy, że to ostatecznie nie rozwiązuje problemu. Naszym wspólnym celem jest zatrzymanie globalnego ocieplenia na poziomie dwóch stopni powyżej poziomu z okresu przed początkiem ery przemysłowej. Mamy pełną świadomość tego, że jest to próg wysokiego ryzyka i niektóre obszary świata, niektóre części Europy będą musiały uwzględnić w swoich planach dostosowanie polityki. Jednakże jeśli naprawdę chcemy zrealizować ten trudny cel, wiemy, że nowy traktat międzynarodowy jest absolutnie niezbędny.
Jak wiemy, Unia Europejska w niewielkim stopniu ponosi ciężar odpowiedzialności za zmiany klimatyczne (14% globalnej emisji gazów cieplarnianych). Nowy traktat międzynarodowy winien uwzględniać zmiany, jakie zaszły od czasów Kioto, a zwłaszcza nadzwyczajny i gwałtowny wzrost azjatyckich gigantów przemysłowych: faktycznie, Bali jest istotnym krokiem w tym kierunku i choć nie jest to miejsce, gdzie zostanie osiągnięte porozumienie, będzie to miejsce rozpoczęcia negocjacji. Dlatego też bardzo ważne jest, aby na Bali wystąpić z jasnym mandatem negocjacyjnym i konkretnymi terminami z zamiarem zakończenia negocjacji do roku 2009.
W ostatnich miesiącach kontekst globalny zmienił się z politycznego, gospodarczego i kulturalnego punktu widzenia, jak wynika ze sprawozdań IPCC, których synteza zostanie wydana pod koniec bieżącego tygodnia i zaprezentowana w Walencji na ceremonii wręczenia pokojowej Nagrody Nobla byłemu wiceprezydentowi USA Alowi Gore oraz naukowcom z IPCC. W ostatnich miesiącach bardzo wiele się zmieniło, dlatego możemy pozwolić sobie na nieco optymizmu, zachowując przy tym czujność i krytyczne spojrzenie.
W związku z powyższym chciałbym podsumować sens sporządzonej przez nas rezolucji, która z pewnością zostanie przyjęta w tej Izbie w dniu jutrzejszym przeważającą większością głosów. Rezolucja jest ofertą, ofertą pomocy skierowaną do negocjatorów. Chcemy pomóc im w przyjęciu twardszego stanowiska, gdy rozpoczną się negocjacje. Chciałbym podziękować pani Hassi, która wraz w innymi sprawozdawcami zdołała sporządzić syntezę, by cały ten materiał nie stał się tak przeładowany niczym "przesadnie ustrojona choinka”. Koncentrujemy się w największym stopniu na negocjacjach i w taki sposób to państwu przedstawiamy.
autorka. - (FI) Panie przewodniczący! Pragnę wyrazić swoje podziękowania za doskonałą współpracę ze sprawozdawcami pomocniczymi z grup politycznych podczas negocjacji w sprawie przedmiotowej rezolucji. Zmiany klimatyczne to coś, co dzieje się teraz i postępuje znacznie szybciej niż przewidywano. Dramatycznym tego wyrazem było roztopienie się pod koniec ubiegłego lata miliona metrów kwadratowych lodu w Oceanie Arktycznym, obszaru o powierzchni równej Finlandii, Szwecji i Norwegii łącznie. Komunikaty, jakie wysyłają naukowcy na temat postępowania zmian klimatycznych i pilnej potrzeby ograniczenia emisji są coraz bardziej alarmujące. Ich echem jest podana z wyprzedzeniem informacja o spotkaniu Międzyrządowego Zespołu ds. Zmian Klimatu w Walencji w tym tygodniu.
Ważne jest, że nie pozostała luka pomiędzy Protokołem z Kioto a nowym porozumieniem klimatycznym. Dlatego traktat, który w 2012 r. zastąpi Protokół z Kioto musi być gotowy najpóźniej do 2009 r. Na Bali Unia Europejska musi zrobić wszystko, co może, aby uzyskać mandat negocjacyjny, co pozwoli na zatrzymanie globalnego ocieplenia na poziomie poniżej dwóch stopni. Najważniejsze, by Unia przyjęła w tym zakresie wiodącą rolę. Wskazujemy drogę do ograniczenia naszych własnych emisji własnymi środkami, ale także koordynując negocjacje międzynarodowe. Musimy koniecznie zaangażować w to wszystkie kraje uprzemysłowione, włącznie ze Stanami Zjednoczonymi, choć to nie wystarczy, by ocalić klimat. Podobnie ważne jest, by skłonić wielkie kraje rozwijające się, jak Chiny i Indie, do zaakceptowania limitów wzrostu emisji. To może być najcięższe wyzwanie w historii międzynarodowej dyplomacji. Musimy zrozumieć, że jeśli Chiny, Indie i inne podobne kraje zaakceptują limity swoich emisji, będzie to oznaczać ogromną zmianę w ich sposobie myślenia i działania. Musimy być przygotowani na to, by dać im coś w zamian. Innymi słowy, musimy także zapewnić pomoc finansową na wdrożenie przełomowych, czystych, przyjaznych środowisku technologii w tych krajach.
Chciałbym przypomnieć wszystkim, że Nicholas Stern oszacował, że corocznie potrzeba 1% globalnego produktu krajowego brutto na ochronę klimatu. Po drugiej wojnie światowej Stany Zjednoczone dostarczyły 2% swojego PKB w formie pomocy udzielonej w ramach Planu Marshalla. Rozpoczęcie odbudowy po wojnie było bardzo ważne, ale jeszcze ważniejsze jest zapobieżenie porównywalnej katastrofie, jaka może nastąpić na skutek zmian klimatycznych. A zatem musimy być przygotowani na to, że będziemy musieli płacić za ochronę klimatu.
urzędujący przewodniczący Rady. - (PT) Panie przewodniczący, pani komisarz, panie i panowie! Nadchodzi czas, gdy indonezyjska wyspa Bali powita delegatów na 13 Konferencję Stron Ramowej konwencji Narodów Zjednoczonych w sprawie zmian klimatu, którzy po raz kolejny zostaną poproszeni o wykorzystanie swojego doświadczenia i umiejętności negocjacyjnych w tworzeniu historii.
W świetle pierwszego okresu realizacji zobowiązań zawartych w Protokole z Kioto tj. od 2008 do 2012 roku, napływające w międzyczasie niepokojące dane naukowe na temat najświeższych trendów w zakresie zmian klimatycznych wyraźnie wskazują, jak ważne jest znalezienie wspólnej i skutecznej odpowiedzi na to wyzwanie, gdy zagrożona jest przyszłość naszej planety. W tym kontekście Bali jest ostatnią szansą na rozpoczęcie negocjacji w sprawie zawarcia globalnego kompleksowego porozumienia w sprawie strategii ochrony klimatu po 2012 r. Zdajemy sobie sprawę z trudności związanych z tym procesem sądowym.
Unia Europejska pojedzie na Bali z takim samym celem, jaki wiódł ją do przodu przez ostatnie 15 lat, kiedy to bez wahania i jednoznacznie obejmowaliśmy rolę lidera społeczności międzynarodowej w tym wielkim globalnym wyzwaniu. Główne zadanie Unii Europejskiej na konferencji w Bali w sprawie zmian klimatu związane jest z samym procesem. Polega ono na zapewnieniu, że globalny i kompleksowy proces negocjacji zostanie uruchomiony.
Pragnę także poinformować państwa, że UE uważa następujące aspekty za najważniejsze dla stworzenia efektywnych i odpowiednich ram działania po 2012 roku: po pierwsze - wypracowanie wspólnego punktu widzenia, aby móc osiągnąć główny cel konwencji; po drugie - osiągnięcie porozumienia w sprawie przyjęcia przez kraje rozwijające się bardziej wiążących zobowiązań odnośnie do globalnej redukcji emisji; po trzecie - ułatwienie innym krajom wniesienia nowego godziwego i efektywnego wkładu, w tym zachęt, jakie stwarzają nowe rodzaje elastycznych zobowiązań do redukcji intensywności emisji gazów cieplarnianych w związku z działalnością gospodarczą; po czwarte - rozszerzenie rynku węgla, zwłaszcza poprzez wzmocnienie innowacyjnych i elastycznych mechanizmów; po piąte - ugruntowanie współpracy w dziedzinie badań, rozwoju, upowszechniania wiedzy, prognozowania i przejrzystości w sektorze technologicznym; wreszcie - zintensyfikowanie wysiłków w celu dostosowania finansowania i technologii, zwłaszcza jeśli chodzi o narzędzia zarządzania ryzykiem.
Panie przewodniczący, panie i panowie! Dane liczbowe mówią same za siebie. W Kioto byliśmy na czele, biorąc na siebie większe zobowiązania niż od nas żądano, zaś dziś UE i jej państwa członkowskie wyraźnie określiły ambitne cele, które znowu stawiają nas na pierwszej linii walki ze zmianami klimatycznymi. Jak podkreślił w Nowym Jorku urzędujący przewodniczący Rady Europejskiej, zmiany klimatyczne są bezsprzecznie jednym z największych wyzwań, przed którymi stoi ludzkość, a które ze sfery teorii przeszło do sfery rzeczywistości ujawniając się jako realne zagrożenie dla ludzi całego świata.
Jest to globalne wyzwanie, które wymaga globalnej reakcji. Skuteczność tej reakcji zależeć będzie od wspólnego działania społeczności międzynarodowej. Dlatego nalegamy na to, że należy dołożyć wszelkich starań w celu wynegocjowania globalnego kompleksowego porozumienia, jak powiedziałem, na mocy Ramowej konwencji Narodów Zjednoczonych w sprawie zmian klimatu, która stanowi i musi nadal stanowić główne i niezbędne ramy odniesienia dla wszelkich działań i inicjatyw podejmowanych w tej dziedzinie.
A zatem nadszedł czas, by inne państwa przejęły swoje obowiązki i odegrały istotną i proporcjonalną rolę w globalnej walce przeciwko zmianom klimatycznym. Zachęceni debatą pomiędzy szefami państw i rządów na ostatnim nieformalnym szczycie w Lizbonie w sprawie Europy i globalizacji, który jasno ukazał, że zmiany klimatyczne są obszarem priorytetowym dla UE, jak również konkluzjami Komisji Ochrony Środowiska Naturalnego z dnia 30 października w sprawie przygotowania 23 Konferencji Stron, pojedziemy na Bali z zamiarem wniesienia aktywnego wkładu w osiągnięcie rezultatu, który można przełożyć na konkretny, dostrzegalny postęp w sprawie przyszłości klimatu na ziemi. Bali to nie koniec, a raczej początek podróży, rodzaj "mapy drogowej”, o której tak wiele mówiono w ostatnich latach. Jest to złożone i trudne wyzwanie, ale da się je osiągnąć i nie można tego odkładać na później. Ze swej strony Unia jest gotowa przewodzić w tej walce, gdyż tego chcą nasi obywatele.
Panie przewodniczący! Dziękuję panu za dzisiejszą możliwość wymiany poglądów na temat stanowiska UE na otwarciu konferencji ONZ na Bali w dniu 3 grudnia.
Komisja i Parlament Europejski wniosły decydujący wkład w dostosowanie ambitnej polityki europejskiej w dziedzinie zmian klimatycznych. Parlament przejął wiodącą rolę na arenie międzynarodowej i zajął konstruktywne stanowisko w stosunku do naszych głównych partnerów wśród krajów rozwiniętych i rozwijających się. Liczę na kontynuację tej bliskiej i owocnej współpracy na Bali, gdzie Parlament będzie reprezentować silna delegacja.
Pytanie skierowane przez Komisję tymczasową do spraw zmian klimatycznych dotyczy najważniejszych kwestii, jakie będą omawiane na Bali.
Jedną z tych kwestii jest, jak zapewnić sobie poparcie naszych głównych partnerów w rozpoczynających się negocjacjach, mając na uwadze zawarcie międzynarodowego porozumienia, którego celem jest zapewnienie ograniczenia globalnego ocieplenia do 2°C.
Konferencja na Bali niewątpliwie będzie "kamieniem milowym" w wysiłkach podejmowanych na skalę międzynarodową w celu zwalczania zmian klimatycznych. Bali będzie pierwszym praktycznym sprawdzianem determinacji społeczności międzynarodowej do przełożenia deklaracji politycznych na działanie.
Jest wiele obiecujących oznak. Zmiany klimatyczne są teraz najważniejszym priorytetem w polityce międzynarodowej. Jest to kwestia leżąca w sferze bezpośredniego zainteresowania szefów państw lub rządów na całym świecie. Miesiąc temu, na pierwszym tego rodzaju posiedzeniu zwołanym przez Sekretarza Generalnego ONZ, Ban Ki-moona w Nowym Jorku wysłano bardzo mocno brzmiący komunikat: wszyscy przywódcy państw na całym świecie uznają, że zmiany klimatyczne to sprawa wymagająca pilnego i zdecydowanego działania ze strony społeczności międzynarodowej.
Ostatnie spotkanie w Bogorze także potwierdziło, że stale rosnąca liczba krajów podziela wspólny pogląd, że na Bali trzeba osiągnąć porozumienie odnośnie do rozpoczęcia oficjalnych negocjacji w celu zawarcia porozumienia w sprawie zmian klimatycznych na okres po 2012 r.
Ponadto dotychczasowe dyskusje ukazały, że istnieje zbieżność poglądów na temat głównych kwestii, jakie mają być zawarte w porozumieniu na okres po 2012 r. Oczywiście, niektórzy preferowaliby "zbitkę" idei (redukcja, dostosowanie, technologia, finansowanie) niż stanowisko, jakie zajmuje Unia, czyli ustalenie najważniejszych punktów porozumienia na Bali.
Niemniej jednak prawdą jest, że Unii udało się w znacznym stopniu ustalić porządek obrad konferencji na Bali. Unijna strategia w zakresie klimatu i energii, zatwierdzona przez Radę Europejską w marcu 2007 r. na podstawie odnośnego wniosku Komisji, wywarła decydujący wpływ na cele i poziom ambicji konferencji na Bali oraz na strukturę porozumienia w sprawie zmian klimatycznych na okres po 2012 r.
Strategia UE stworzyła podstawę dla szeregu wielostronnych i dwustronnych dyskusji. Pod koniec bieżącego miesiąca Unia przedyskutuje zmiany klimatyczne jako sprawę priorytetową na konferencjach w ramach szczytów UE-Chiny i UE-Indie. Od naszych partnerów w krajach rozwiniętych zależy, czy zareagują i będą współpracować na rzecz osiągnięcia celów wytyczonych przez UE, kierując się w swoich działaniach przez cały czas danymi naukowymi.
Kraje rozwinięte nadal muszą pełnić wiodącą rolę, podejmując ambitne zobowiązania do redukcji emisji w wartościach absolutnych. Dysponujemy ekonomicznymi i technologicznymi środkami ograniczenia emisji gazów cieplarnianych. Jeśli my oraz inne kraje rozwinięte nie zrobimy pierwszych kroków, jak możemy oczekiwać, że gwałtownie rozwijające się, wschodzące gospodarki podejmą działania, zwłaszcza na wymaganą skalę?
sprawozdania autorstwa pana Raimona Obiolsa i Germy i pana Charlesa Tannocka, w imieniu Komisji Spraw Zagranicznych, w sprawie wzmocnienia europejskiej polityki sąsiedztwa; oraz
sprawozdawca. - (ES) Pani przewodnicząca! W roli współsprawozdawcy przedmiotowego sprawozdania zastąpiłem naszego kolegę, pana posła Beglitisa, który obecnie jest posłem do parlamentu greckiego. Miałem pewne obawy, jednak muszę przyznać, że uzyskany rezultat spełnia moje oczekiwania. Po pierwsze - ze względu na dobrą współpracę z drugim sprawozdawcą - panem posłem Tannockiem, po drugie - ze względu na możliwość pracy z grupą niezwykle kompetentnych asystentów i urzędników, a po trzecie - ze względu na wysoki poziom konsensusu osiągnięty podczas sporządzania sprawozdania.
Ponadto można było zaakceptować większość poprawek, które również zostały przedłożone w duchu porozumienia. Uważam, że rezultat spełnia oczekiwania.
Sprawozdanie wspiera dokument Komisji z grudnia 2006 r. w sprawie oceny i przyszłego rozwoju europejskiej polityki sąsiedztwa i, uwzględniając osiągnięty konsensus, możemy obecnie powiedzieć, że Parlament i Komisja podzielają jedną wizję - pomysł, że kontynent europejski i region śródziemnomorski to odrębne światy, których nie można rozpatrywać w izolacji, oraz że polityka sąsiedztwa oferuje nowe kanały stosunków i współpracy ze społeczeństwami stawiającymi czoła wyzwaniom i problemom oraz wielkie szanse osiągnięcia wspólnych postępów.
W sprawozdaniu wymieniono kilka aspektów, które sprawią, że europejska polityka sąsiedztwa stanie się możliwie silna i ambitna. Pokrótce omówię pięć z nich:
Po pierwsze, zasada szerokiego schematu polityki w ramach zróżnicowania, zasada zróżnicowania, która sprawi, że europejska polityka sąsiedzka nie będzie postrzegana jako standardowa, mechaniczna rutyna, ale jako środek, który umożliwia Unii Europejskiej organizowanie stosunków z sąsiadami z zachowaniem wystarczającej elastyczności, w celu skutecznej odpowiedzi na różne wyzwania.
Po drugie, idea równowagi pomiędzy krajami ze Wschodu a krajami z Południa. Nie możemy przedkładać jednej strony ponad drugą. Musimy zachować w pełni zrównoważone podejście bez względu na sytuację.
Po trzecie, idea wzmocnienia struktury polityki eurośrodziemnomorskiej za pomocą polityki sąsiedztwa, aspekt nad którym pracowałem najbardziej przy tym sprawozdaniu. Nie oznacza to wzmożonego narzucania polityk, ustanawiania zbyt wyszukanych i zbyt złożonych ram, ale utworzenie synergii, tak aby europejska polityka sąsiedztwa oznaczała wzmocnienie ogólnej struktury polityki partnerstwa albo stowarzyszenia eurośrodziemnomorskiego.
Po czwarte, idea przejścia od współpracy do integracji we wszystkich możliwych obszarach. Oznaczałoby to, że w najbliższych latach przygotowane sektory podzielą obszary polityki, by pomóc w rozwoju zbliżenia i synergii w kluczowych sektorach, takich jak energia, sieć transportowa, dialog międzykulturalny, środowisko czy edukacja.
I wreszcie po piąte, zaangażowanie nie tylko po stronie polityki władz czy instytucji parlamentarnych, ale również, w miarę możliwości, po stronie wielu innych czynnych sektorów w zaangażowanych społeczeństwach obywatelskich - im więcej, tym raźniej.
W tym celu europejska polityka sąsiedztwa powinna również zająć się rozwiązaniem podstawowych kwestii komunikacji i widoczności. Powiedziałbym nawet - historią całej europejskiej polityki wobec sąsiadów.
Na koniec chciałbym odnotować, że w obecnej chwili styka się ona z pierwszym wyzwaniem co do widoczności, co do historii, a to ze względu na wniosek w sprawie unii śródziemnomorskiej złożony przez pana Sarkozy'ego. Wczoraj słyszeliśmy wystąpienie francuskiego prezydenta i po pierwsze uważam, że przedstawił on kilka bardzo pozytywnych uwag, zauważając przede wszystkim, że jego wniosek w sprawie unii śródziemnomorskiej nikogo nie wyklucza, a po drugie - należy to włączyć do dorobku prawnego polityki eurośródziemnomorskiej, a po trzecie trzeba spróbować pójść dalej.
Nie mogę się zgodzić z pomysłem dotyczącym podjęcia próby uproszczenia ogólnych ram polityczno-instytucjonalnych europejskiej polityki sąsiedztwa, zwłaszcza względem regionu Morza Śródziemnego.
sprawozdawca. - Pani przewodnicząca! Chciałbym się przyłączyć do podziękowań zarówno dla pana posła Beglitisa, który obecnie jest posłem greckim w swoim parlamencie krajowym, jak i dla jego następcy - pana posła Obiolsa i Germy. Przy pracach nad przedmiotowym kluczowym sprawozdaniem udało się nam nawiązać wspaniałą współpracę wielostronną i osiągnąć ostateczny konsensus.
Wszyscy potrzebują dobrych sąsiadów - to oczywiste. W niepewnym i zmiennym świecie musimy rozwijać dobre i wzmocnione stosunki Unii z krajami sąsiadującymi, oparte na bezpieczeństwie, stabilności i wzajemnych korzyściach dla wszystkich. Dotychczas europejska polityka sąsiedztwa (EPS) udowadnia, że jest wartościowym narzędziem w tym procesie, w tworzeniu kręgu przyjaciół w celu poprawy handlu, podróży i współpracy politycznej, szczególnie jeżeli chodzi o terroryzm i przemyt ludzi. Oczywiście najważniejsze są jednak wspólne wartości, a zwłaszcza wzmocnienie demokracji, państwa prawa i praw człowieka, co jest naszym głównym priorytetem.
Europejska polityka sąsiedztwa została opracowana dość nieostrożnie - te słowa kieruję do przedstawicieli Komisji. Można by argumentować, że blankietowe porozumienie z krajami sąsiadującymi: z południowymi krajami Euromed, z krajami Europy Wschodniej i krajami Południowego Kaukazu, nie może być trwałą koncepcją polityki zagranicznej dla Unii Europejskiej. Niemniej w naszym sprawozdaniu w pełni zaakceptowaliśmy fakt, że w najbliższej przyszłości ta unitarna polityka nie ulegnie zmianie, a Parlament zaangażuje się w nią w jej obecnej postaci.
Jednak Mołdawia wyraźnie się różni od Maroka. Kraje z Południa nie należą do Europy i dlatego też nie mają żadnych rzeczywistych perspektyw na członkostwo w UE. Na Wschodzie, którym się zajmowałem w mojej części sprawozdania, są jednak według mnie co najmniej dwa kraje - Ukraina i Mołdawia - które, zgodnie z art. 49 traktatu z Maastricht, mają prawo przystąpić do UE, jako że są niezaprzeczalnie europejskie w swej istocie.
W kraju takim jak Ukraina kwestie ułatwień wizowych i readmisji oraz sytuacji po przystąpieniu Ukrainy do WTO - a liczymy, że dojdzie do tego w przyszłym roku - oraz kwestia głęboko europejskiego porozumienia w sprawie wolnego handlu z pewnością rozwijają się pomyślnie. Mam nadzieję, że tak stanie się również w Mołdawii, a w swoim czasie także i w inny krajach Południowego Kaukazu.
Uważam, że ostatecznym celem EPS ukierunkowanej na Wschód powinno być podróżowanie bez wiz.
EPS pomoże ogólnie skonsolidować życzenia tych krajów, by zakotwiczyć je mocno w ramach instytucji unijnych. W przypadku Mołdawii EPS może zostać istotnym motorem rozwiązania zamrożonego konfliktu naddniestrzańskiego. Niemniej kraje EPS z Europy Wschodniej muszą uzyskać zapewnienie od Rady i Komisji, że członkostwo jest ostatecznie dostępne i że EPS nie jest wyłącznie taktyką opóźniania, mającą na celu podkopanie ambitnych planów przystąpienia tych krajów.
W sprawozdaniu zwrócono również uwagę na cierpienia ludności białoruskiej i na odwagę demokratycznych sił w tym kraju. Musimy być gotowi, by - jak tylko reżim Łukaszenki upadnie - powitać Białoruś z powrotem w EPS i przed nią również nakreślić europejską perspektywę.
Sprawozdanie zawiera propozycję rozwoju wspólnego zgromadzenia parlamentarnego Parlamentu Europejskiego i parlamentów krajów EPS ze Wschodu, pod tymczasową nazwą "EURO-NEST”. Czerpie on z sukcesu podobnych struktur, takich jak zgromadzenie parlamentarne Euromed, które już działa i jest po prostu elementem parlamentarnej współpracy w sprawie EPS ukierunkowanej na Południe, jak również proces barceloński i słynniejsze zgromadzenie AKP. Jestem przekonany, że EURO-NEST wzmocni instytucje demokratyczne w krajach EPS ze Wschodu. Położy kres izolacji Białorusi i umożliwi na przykład parlamentarzystom z Azerbejdżanu i Armenii omówienie potencjalnie niebezpiecznego zamrożonego konfliktu w Górskim Karabachu, gdzie znów może wybuchnąć wojna, biorąc pod uwagę liczbę petrodolarów napływających do skarbu władz azerbejdżańskich i poróżniające wystąpienia publiczne obu stron.
Unia Europejska za bardzo uzależniła się od rosyjskich źródeł energii, więc wszyscy się zgadzamy, że trzeba rozwinąć źródła alternatywne. W związku z tym nasze sprawozdanie w wersji przedłożonej Komisji Spraw Zagranicznych zawierało propozycję ewentualnego wprowadzenia Kazachstanu do EPS. Jednak teraz z przykrością stwierdzam, że pomysł ten nie zyskał poparcia głównych grup politycznych, więc możliwe, że zostanie on usunięty ze sprawozdania podczas jutrzejszego głosowania. Dzięki takiemu postępowaniu, zyskalibyśmy dostęp do ogromnych zasobów naturalnych Kazachstanu, a UE wspomogłaby dalsze reformy w tym ogromnym - z geograficznego punktu widzenia - świeckiemu krajowi o znaczeniu strategicznym. Jeżeli rzeczywiście zbliży się on w końcu do Rosji i Chin, co zapewne jest intencją tych dwóch mocarstwa, będziemy przeklinać dzień, w którym podjęliśmy tak karkołomną decyzję, by utrzymywać z Kazachstanem stosunki czysto rynkowe.
urzędujący przewodniczący Rady. - (PT) Panie przewodniczący, panie komisarzu! Składam szczególne wyrazy uznania za poświęcenie tyle czasu, pracy i entuzjazmu, w celu rozwoju i wdrożenia europejskiej polityki sąsiedztwa. Odnotowałem to zaangażowanie, pracę i wysiłki i muszę złożyć wyrazy uznania.
Panie i panowie! Europejska polityka sąsiedztwa, którą dalej będę nazywał po prostu EPS, jest bardzo istotną polityką Wspólnoty.
EPS to podstawowy element architektury stosunków Unii z kręgiem państw sąsiadujących. Stabilność, bezpieczeństwo i rozwój to procesy wzajemnie powiązane. Stosunku między Unią a jej sąsiadami należy wzmocnić zarówno w kierunku wschodnim, jak i południowym tak, aby EPS zapewniała globalne, jednolite, integracyjne, zrównoważone i całościowe ramy polityczne. Mimo szczególnego charakteru i indywidualności każdego kraju i każdego społeczeństwa, istnieją wspólne interesy i wyzwania, którym musimy razem wyjść naprzeciw.
To, że wzmacniamy EPS świadczy o zaletach tej polityki. Interesuje nas wzmacnianie i poszerzanie tych polityk, które odniosły sukces. Jednak wszyscy rozumiemy, że wzmacnianie EPS należy kontynuować. Od końca ubiegłego roku, gdy Komisja zaprezentowała swoje wnioski, państwa członkowskie osiągnęły szeroki konsensus w sprawie potrzeby wzmocnienia EPS i środków potrzebnych do osiągnięcia tego celu. W tym kontekście chciałbym w imieniu Rady podziękować dwóm sprawozdawcom - panu posłowi Tannockowi oraz panu posłowi Obiolsowi i Germie za ich doskonałe i wyczerpujące sprawozdanie.
Niektóre postaci polityczne i specjaliści podnieśli kwestię możliwości osiągania porozumienia pomiędzy państwami członkowskimi, porozumienia, które będzie łączyło monitorowanie zewnętrznych granic Unii z nową imigracyjną polityką "drzwi wahadłowych” po to aby umożliwić legalnie przyjętym imigrantom do Unii powrót do krajów, z których pochodzą unikając problem zamkniętej granicy podczas wyjazdu z UE.
Czy według Rady propozycja ta jest wykonalna i czy będzie możliwe ustanowienie polityki za pomocą bezpośredniej współpracy międzyrządowej, czy też będzie konieczne ustanowienie nowych instytucjonalnych mechanizmów do zrealizowania tego celu?
urzędujący przewodniczący Rady. - (PT) Jak szanowny pan poseł wie, w maju 2007 Komisja przedstawiła Parlamentowi Europejskiemu, Radzie i Komitetowi Regionów komunikat o cyrkularnej migracji i partnerstwie na rzecz mobilności pomiędzy Unią Europejską, a państwami trzecimi. W komunikacie tym Komisja uważa migrację wahadłową za użyteczny środek, który rozwinięty na szczeblu europejskim może zapewnić bardziej skuteczne zarządzanie przepływami migracyjnymi. We wnioskach z czerwca 2007 dotyczących rozszerzania i rozwijania globalnego podejścia do migracji obradująca Rada podkreśliła, że okazja do legalnej migracji, włączając w to dobrze zarządzaną migrację wahadłową, będzie mogła dać potencjalne korzyści wszystkim zaangażowanym partnerom.
Rada uważa, że wszystkie dobrze zarządzane możliwości migracji wahadłowej powinny być zatem przeprowadzane w bliskiej współpracy ze wszystkimi istotnymi stronami, w perspektywie przyjęcia wniosków Rady, nie później niż pod koniec 2007 roku. Potrzeba zbadania możliwości migracji wahadłowej w oparciu o komunikat Komisji z 16 maja 2007 była raz jeszcze omówiona we wnioskach Rady Europejskiej z czerwca 2007. Rada obecnie sprawdza kwestię wprowadzenia specyficznych instrumentów i środków do usprawnienia migracji wahadłowej oraz kwestię zrozumienia, jak te środki mogą zostać wdrożone.
(ES) Panie przewodniczący! Uważam, iż prezydencja portugalska poświęca sporo uwagi tej kwestii, uważam, że jej reakcja była odpowiednia.
Jestem świadomy tego, że prezydencja portugalska zbliża się ku końcowi, okres pół roczny to bardzo mało; nie wiem czy państwa zdaniem uda się przed 31 grudnia sformułować specyficzną propozycję, nie wiem, czy będą państwo zachęcać Komisję do składania bardziej specyficznych propozycji dotyczących w szczególności aspektów instytucjonalnych, czy nasze dzisiejsze mechanizmy są wystarczające, czy w celu usprawnienia migracji wahadłowej lepiej będzie powołać pewnego rodzaju instytucję.
urzędujący przewodniczący Rady. - (PT) Panie przewodniczący! Chciałbym podziękować szanownemu panu posłowi za jego słowa. Prezydencja jest zawsze tak naprawdę nieco krótsza w drugiej połowie roku z powodu wakacji letnich, nie jestem pewien, czy to dobrze, czy nie. W rzeczywistości chciałbym poczynić znaczący postęp w tej sprawie do końca tego roku, ale oczywiście do pewnego stopnia zależni jesteśmy od inicjatyw, które Komisja chce nam zaprezentować. Takie są nasze zamiary i nasze pragnienia. W chwili obecnej nie mogę tego zagwarantować, ale gdy tylko będzie taka możliwość i będziemy mieli ku temu sposobność, z pewnością z tego skorzystamy.
(ES) Panie przewodniczący! Podzielam pogląd przewodniczącego Rady w sprawie polityki "drzwi wahadłowych” dla imigracji oraz nowe pomysły dotyczące niebieskich kart mających być zachętą dla wykształconych imigrantów.
Chciałbym jednakże zapytać prezydencję Rady, czy jest przekonana o tym, że będziemy w stanie opanować potężny napływ imigrantów do Unii Europejskiej, z jakim spotykamy się każdego roku, mając na uwadze to, że jest wiele państw na świecie, których poziom rozwoju jest tak ubogi i niski.
(PT) Pytanie, jakie chciałbym zadać w sprawie migracji wahadłowej, dotyczy tego, czy nie powinniśmy zaopatrzyć się w specjalny mechanizm regulujący taką imigrację; w szczególności mowa tu o szkoleniach państw, których ta sprawa dotyczy. Mam na myśli przykładowo lekarzy i pielęgniarki z Malawi, którzy przebywają w Wielkiej Brytanii.
urzędujący przewodniczący Rady. - (PT) Zagadnienie migracji wahadłowej było już czy też jest wciąż dyskutowane i gwałtownie zostało poruszone przez Komisję podczas szerszej debaty dotyczącej kwestii imigracji w Europie, w szczególności zaś kwestii nielegalnej i legalnej imigracji; zagadnienie to było jednym z mechanizmów, do których się odnosiliśmy podczas debaty nad sprawami związanymi z imigracją. Komisja rozważała tę sprawę i zaprosiła Radę do tego samego oraz do dyskusji. W moim przekonaniu same mechanizmy migracji wahadłowej nie rozwiążą wszystkich problemów powstających w tym obszarze oraz podczas tej debaty. Jest to środek, który może być propozycją oraz który może być sposobem ułatwiającym ruch graniczny oraz rozwiązującym problemy związane z imigracją, w tym wypadku nawet problemy związane z legalną imigracją, ale z pewnością nie rozwiąże on wszystkich związanych z tym problemów. Aby rozwiązać te problemy, potrzeba nam szerszego zakresu strategii, nad którymi - jak państwo wiedzą - Rada już dyskutuje, odpowiadając na wniosek Komisji.
Z pewnością uświadomią sobie państwo, że wszystkie priorytety programowe prezydencji portugalskiej odnoszą się do imigracji, nielegalnej lub legalnej. Podczas mającego odbyć się za miesiąc grudniowego posiedzenia Rady, oznaczającego koniec naszej prezydencji, chcielibyśmy móc przedstawić komplet wniosków w sprawie szeroko rozumianej legalnej imigracji oraz w sprawie zwalczania nielegalnej imigracji; byłoby to namacalnym postępem w tych dwóch obszarach.
Jeśli chodzi o skierowane do specjalnych grup konkretne pytania techniczne, refleksja dotycząca tego, że Rada jest i musi być zaangażowana, nadal nie została zakończona decyzją i jestem pewien, że szanowny pan poseł uwzględni to, iż w tym momencie nie jesteśmy w stanie podać rezultatów naszej pracy, szczególnie w sprawie tych bardzo doraźnych i specyficznych kwestii.
Jaki postęp dokonał się w sprawie koncepcji 'podziału obciążenia' w kontekście programu ramowego "Solidarność a zarządzanie przepływami migracyjnymi” 2007-2013?
Jakie praktyczne kroki podejmowane są przez państwa członkowskie, aby osiągnąć uczciwy podział obowiązków w sprawie azylu i imigracji pomiędzy nimi?
urzędujący przewodniczący Rady. - (PT) W maju 2007 Parlament Europejski i Rada zatwierdziły trzy decyzje: decyzję ustanawiająca Europejski Fundusz na rzecz Uchodźców 2008-2013, decyzję ustanawiającą Fundusz Granic Zewnętrznych 2007-2013 oraz decyzję ustanawiającą Europejski Fundusz Powrotu Imigrantów 2008-2013. W czerwcu 2007 Rada zatwierdziła także decyzję powołania europejskiego funduszu dla integracji obywateli państw trzecich 2007-2013. Te cztery decyzje stanowią integralną część programu generalnego "Solidarność a zarządzanie przepływami migracyjnymi”.
W zgodzie z celami wyłożonymi przez Radę Europejską celem tego programu jest uczciwy podział obowiązków pomiędzy państwami członkowskimi w kwestii finansowych obciążeń wzrastających od momentu wprowadzenia zintegrowanego zarządzania zewnętrznymi granicami UE oraz w kwestii wprowadzenia wspólnej polityki azylu i imigracji.
Europejski Fundusz na rzecz Uchodźców jest zgodny z zobowiązaniami ustalonymi w artykule 63 punkt 2 lit. b) traktatu dotyczącego wprowadzenia środków zmierzających do uzyskania równowagi wysiłków pomiędzy państwami członkowskimi w przyjmowaniu i ponoszeniu konsekwencji związanych z napływem uchodźców i wysiedleńców.
Rada szuka również sposobów na rozwijanie solidarności za pomocą innych środków. Konkluzje Rady z 18 września 2007 w sprawie wzmacniania południowych granic morskich UE m.in. zachęciły państwa członkowskie do udzielenia wsparcia państwom członkowskim narażonym na szczególne naciski na zasadzie dwustronnej, stwierdzając, że takie wsparcie może być udzielone na poziomie operacji dotyczących powrotu, warunków przyjęcia, ekspertyzy dotyczącej konkretnych przypadków lub dobrowolnych przedsięwzięć dążących do tego, aby wziąć odpowiedzialność za szukających azylu, uciekinierów, beneficjentów ochrony uzupełniającej lub osób nieletnich pozostawionych bez opieki.
Było to wyczerpujące oświadczenie teoretycznego stanowiska w sprawie podziału obciążenia. Wiemy jakie są narzędzia, ale muszę zapytać państwa szczerze, jak ma wyglądać ich wdrożenie w takich miejscach jak Malta, Lampedusa czy Wyspy Kanaryjskie. Czy wiedzą państwo, że w ciągu ostatnich sześciu miesięcy członkowie Rady, włączając członków z Europy Zachodniej, poważnie potraktowali zobowiązanie w sprawie podziału obciążeń, mając na uwadze te miejsca, które znajdują się w nadzwyczajnej sytuacji? Niektórzy z państwa zdają sobie z tego sprawę i widzą to każdego dnia.
Nikt nie mówił o Portugalii, że jest apatyczna w tej sprawie. Co jednak z Radą aktywnie podejmującą się podziału obciążeń? Czy podział ten jest rzeczywiście wprowadzany? Proszę o szczerą odpowiedź.
urzędujący przewodniczący Rady. - (PT) Bardzo cieszy mnie możliwość udzielenia odpowiedzi szanownemu panu posłowi; oczywiście przemawiam w imieniu prezydencji portugalskiej, w zgodzie z jej opinią na ten temat. Szanowny pan poseł wie, że migracja i przepływy migracyjne, w szczególności zaś nielegalne przepływy migracyjne, zwłaszcza z obszarów na południu Europy, pokazuje nowy problem, któremu nie musieliśmy sprostać jeszcze kilka lat temu.
Zatem musimy oczywiście odpowiednio zareagować na to nowe i nieznajome zjawisko, musimy też podjąć odpowiednie środki. Środki te, do których odnosi się nasza reakcja i instrumenty, jak to zawsze się dzieje, kształtują się stopniowo, tak jak i stopniowo kształtuje się nasza świadomość znaczenia i wagi tego problemu. W związku z tym muszę powiedzieć, że kluczowym słowem dla prezydencji portugalskiej i dla Portugalii jako państwa członkowskiego w tej sprawie jest "solidarność”. Wszyscy rozumiemy, że w momencie, gdy inne problemy dotykają jedno lub dwa państwa członkowskie, muszą być one postrzegane jako problem wszystkich państw; dlatego też w związku z nielegalną imigracją, odkąd świadomi jesteśmy tego, że zjawisko to dotyka w szczególności pojedynczego państwa, odpowiednim słowem jest tu właśnie "solidarność”.
. - Kolejnym punktem obrad jest sprawozdanie pana posła Zbigniewa Zaleskiego, w imieniu Komisji Handlu Międzynarodowego, w sprawie handlu i stosunków gospodarczych z Ukrainą.
sprawozdawca. - Sprawozdanie odzwierciedla to, jakie miejsce, jaką rolę widzimy dla Ukrainy na scenie własnej gospodarczej działalności, a także jako partnera w ramach wymiany handlowej z innymi krajami. Poza tym chcemy podkreślić rolę Ukrainy w regionie Morza Czarnego, a więc rolę polityczną, gospodarczą i kulturową.
Uważam, że działalność i rozwój gospodarczy winien przebiegać niezależnie od politycznych idei państwa. Gospodarka musi być wolna, a władze rządowe i legislacyjne mają być dobrym wsparciem, podmiotem ekonomicznym są indywidualni i grupowi przedsiębiorcy. Gospodarka winna być instrumentem dla dobrostanu obywateli, a ten cel osiąga się przez podnoszenie standardów życia, warunków pracy, przez dobrą edukację, przez dobrą jurysdykcję, a w tym też prawo do własności. Nie można pozwolić na wykorzystywanie dóbr wspólnych dla indywidualnej korzyści. Należy natomiast wskazywać i motywować do rzetelnej pracy przynoszącej zyski materialne i inne osobiste korzyści.
Jeżeli nie posiada się własnych dobrych modeli albo historii, warto korzystać z cudzych, sąsiedzkich dobrych praktyk i doświadczeń. Zatem ważne jest dopuszczenie Ukrainy do wspólnego rynku i know how wypracowanych w Unii. Uważam, że nasz model gospodarczy jest dobry, chociaż brakuje mu do doskonałości jeszcze wiele, np. w produkcji i handlu żywnością, ale podejmujemy stałe wysiłki samodoskonalenia się. Standardy i reguły, które się sprawdzają, są naszą ofertą dla sąsiada za granicą na rzece Bug.
Co obejmuje sprawozdanie w swej treści? A więc przemysł, rolnictwo, energia, finanse, służba graniczna, infrastruktura transportowa, bezkorupcyjne wzorce działania, własność intelektualna, środowisko naturalne, współpraca naukowa, stosunki z sąsiadami. To są elementy jednej całości nazywanej gospodarką. O jej jakości stanowią dobrze zdefiniowane standardy i w sprawozdaniu zalecamy, aby nasz partner je wypracowywał albo respektował.
Jakie warunki Ukraina ma spełnić, aby wynegocjować razem z nami wzmożoną współpracę z Unią Europejską? Za warunki konieczne uważam, po pierwsze, wejście do Światowej Organizacji Handlu, a w między czasie albo przed tym rozwiązanie problemu zadłużenia z Kirgistanem. Jest to proces obecnie toczący się. Po drugie, przegłosowanie tego członkostwa przez parlament ukraiński, jak tylko to będzie możliwe bez zwłoki. Inne warunki to dobre stosunki z sąsiadami, mianowicie z Rosją i Białorusią, stabilność monety i jakość usług finansowych, zdobywanie marki na rynku wymiany międzynarodowej i trzymanie się litery prawa.
Przed Ukrainą, która deklaruje chęć akcesji do Unii Europejskiej, pojawia się duże, albo ogromne wyzwanie. Mianowicie, przekonywanie Europy swoją aktywnością gospodarczą, prawną, finansową i polityczną o tym, że jest poważnym partnerem na tyle, aby w Unii wykluło się w niedalekiej, czy dalszej przyszłości następujące pytanie: czy nie warto by włączyć Ukrainy do wspólnego europejskiego organizmu?
Panie Komisarzu! Czasem nasze podejścia mogą się trochę różnić, ale uważam, że mamy wspólny cel, czyli wypracowanie korzystnego modus vivendi, a więc współistnienia z tym ważnym wschodnim sąsiadem.
Uważam Panie Przewodniczący, że zaoszczędziłem trochę czasu dlatego, że jest już wieczór.
komisarz. - Panie przewodniczący! Po pierwsze chciałbym pogratulować sprawozdawcy, panu posłowi Zaleskiemu, doskonałego sprawozdania.
Chciałbym również podziękować sprawozdawcy za doskonałą współpracę ze służbami Komisji podczas sporządzania projektu tego sprawozdania. Sprawozdanie to pojawia się w samą porę. Stanowi wyczerpującą prezentację kluczowych zagadnień w stosunkach gospodarczych i handlowych pomiędzy Unią Europejską a Ukrainą.
Chciałbym skoncentrować się na niektórych punktach, które wyróżnił pan, panie pośle, w swoim sprawozdaniu. Uważamy Ukrainę za kluczowego i cennego partnera w strategii sąsiedztwa. Jest nam bliski ogólny klimat obecny w sprawozdaniu: maksymalne zbliżenie gospodarki Ukrainy do Unii Europejskiej dzięki nowemu, poprawionemu porozumieniu, którego ważnym i istotnym filarem będzie umowa o wolnym handlu.
Komisja podziela również pana zdanie w zakresie potrzeby umocnienia zasady państwa prawa na Ukrainie oraz znaczenia przystąpienia Ukrainy do WTO. Mamy nadzieję, że Ukraina jeszcze w tym roku zakończy proces akcesyjny i że w tym celu będziemy ściśle współpracować z ukraińskim rządem. Uważamy, że gdy pakiet akcesyjny zostanie już zatwierdzony przez członków WTO, wielostronny proces akcesyjny zostanie zakończony.
Ukraina określiła przystąpienie do WTO jako swój priorytet. Jesteśmy przekonani, że zgodnie z planem zrealizuje wewnętrzne procedury ratyfikacji, aby sformalizować swoje członkostwo. Unii Europejskiej nie interesuje już dalsze opóźnianie negocjacji związanych z umową o wolnym handlu i jest gotowa rozpocząć je zaraz po zatwierdzeniu pakietu akcesyjnego przez członków WTO. Jeśli chodzi o przyszłość umowy o wolnym handlu, również uważamy, że powinna mieć ona istotne znaczenie, z silnym naciskiem na dopasowywanie regulacji.
Jeśli chodzi o stosunki gospodarcze z krajami sąsiadującymi, w sprawozdaniu sugeruje się trójstronny dialog pomiędzy Unią Europejską, Rosją i Ukrainą. Musimy postępować bardzo rozważnie, aby nie powtarzać procesów związanych z tematami już omawianymi na innych forach. Ponadto pojawia się pytanie, czy Unia Europejska podjęłaby ryzyko zaangażowania się w dwustronne spory pomiędzy Rosją i Ukrainą. Musielibyśmy również zadać pytanie na temat korzyści płynących z takiego podejścia.
Nasza polityka zmierza do promowania otwierania rynków energii na konkurencję, tym samym gwarantując dostęp do bezpiecznej i przystępnej energii. Będzie to istotne zagadnienie podlegające przyszłym negocjacjom z Ukrainą w sprawie umowy o wolnym handlu.
Jeśli chodzi o zabezpieczenie podstawowych potrzeb populacji, legislacja Unii Europejskiej w sprawie liberalizacji sektora energii i gazu obejmuje znaczące przepisy gwarantujące ochronę konsumentów i ich podstawowych potrzeb. Mamy zamiar negocjować dostosowanie Ukrainy do takiej legislacji.
Jeśli chodzi o sugerowane objęcie Ukrainy rozszerzonym planem GSP Plus, pragnę podkreślić, że Ukraina nie kwalifikuje się do dodatkowych preferencji, a Unia Europejska zobowiązała się, iż nie będzie zmieniać podstawowych kryteriów GSP na zasadzie ad hoc. Ponadto spowodowałoby to poważne osłabienie naszej pozycji w negocjacjach w kontekście przyszłej umowy o wolnym handlu.
Podsumowując, chciałbym ponownie pogratulować sprawozdawcy doskonałego sprawozdania. Komisja w dużej mierze podziela jej ogólne podejście, z wyjątkiem kilku zagadnień, które wcześniej wyszczególniłem. Komisja będzie brała omawiane sprawozdanie pod uwagę w bieżącej i przyszłej współpracy z Ukrainą.
w imieniu grupy PPE-DE. - Panie Przewodniczący! Nie ma jeszcze ustabilizowanej sytuacji powyborczej na Ukrainie, ale ci, którzy reprezentują demokrację, zwyciężyli. To jest zwycięstwo nie tylko demokracji na Ukrainie, ale także samej Unii Europejskiej, która wspierała tego rodzaju działania. Teraz w interesie Ukrainy, Ukraińców i Unii Europejskiej trzeba utrwalić to, co zostało na Ukrainie osiągnięte z wielkim trudem. Decyzje powyborcze muszą podjąć sami Ukraińcy, ale my możemy pomóc Ukrainie i sobie zaraz potem.
W pełni popieram sprawozdanie pana posła Zaleskiego i gratuluję panu posłowi przygotowania takiego dokumentu. Moim zdaniem istnieją trzy najważniejsze pola stabilizujące Ukrainę i przynoszące korzyści także Unii Europejskiej.
Po pierwsze, współpraca energetyczna bardzo ważna dla obu stron. Konieczne jest nasze zaangażowanie w inwestycje w rurociągi, które często są w złym stanie, albo w nowe rurociągi, jak Odessa - Brody - Gdańsk, w inwestowanie w sieci elektroenergetyczne, we wsparcie efektywności energetycznej. Możemy zaoferować własne technologie, możemy tworzyć wspólny kapitał do poprawy efektywności energetycznej na Ukrainie, to pomoże także naszemu bezpieczeństwu energetycznemu. I wreszcie, co jest oczywiste, poprawa bezpieczeństwa elektrowni nuklearnych na Ukrainie - dla Europy bardzo ważna.
Drugie pole to współpraca naukowa. Osiągnięcia Ukrainy na tym polu są bardzo duże. Warto z tego skorzystać. Także wymiana studentów i naukowców, która może poprawić deficyt w Unii Europejskiej, bo brakuje nam 700 tysięcy naukowców. Pamiętajmy, że jest to zawsze najpewniejsze i najszybsze pole i możliwość współpracy: nauka, uczelnie, studenci.
Po trzecie, współpraca samorządów lokalnych i regionalnych. Szczególnie nasze europejskie miasta w Unii mają tu wielkie pole do popisu. Możemy pomóc w tworzeniu pełnej demokracji także na szczeblu samorządowym na Ukrainie, co się jeszcze nie stało.
Wszystko to powinniśmy nacechować takim dalekosiężnym dążeniem, a mianowicie układem stowarzyszeniowym z Ukrainą. Obojętne, czy to będzie za 10, czy 20 lat. Warto przedstawić Ukrainie takie szanse. To pomoże i Ukraińcom, i Unii Europejskiej.
Panie przewodniczący! Dzisiaj po południu na posiedzeniu plenarnym debatowaliśmy o europejskiej polityce sąsiedztwa. Po rozszerzeniu, które nastąpiło w 2004 r. Komisja Europejska zaproponowała opracowanie spójnej strategii wobec nowych sąsiadów Unii. Europejska polityka sąsiedztwa stworzyła specjalne powiązania z grupą krajów, które podzielają podstawowe cele i wartości wyznawane przez UE.
Nasz sąsiad, Ukraina, jest głęboko osadzony w europejskiej polityce sąsiedztwa. Zdajemy sobie sprawę z wyjątkowego znaczenia geopolitycznego i handlowego Ukrainy, która stanowi naturalny pomost pomiędzy UE z jednej strony, a Rosją i Azją Centralną z drugiej strony. Obecnie UE jest głównym partnerem handlowym Ukrainy. Do 2006 r. rozmiar wymiany handlowej pomiędzy Ukrainą a państwami członkowskimi UE osiągnął 26,6 miliarda euro.
Unia Europejska docenia niezwykłe wysiłki podejmowane w ostatnich latach na Ukrainie. Ta dawna gospodarka sterowana przekształciła się w skuteczną gospodarkę rynkową. Zgodnie ze sprawozdaniem OECD, wzrost gospodarczy Ukrainy wynosił średnio 7,6% w latach 2000-2006. To ogromny sukces.
W lutym 2007 r. rozpoczęliśmy negocjacje w zakresie nowego układu o partnerstwie i stowarzyszeniu pomiędzy Ukrainą i UE. Ukraińskie dążenie do członkostwa w UE i NATO jest również doskonale udokumentowane. Ze względu na politykę handlową i gospodarczą, przystąpienie do Światowej Organizacji Handlu ma pierwszorzędne znaczenie dla Ukrainy. Zakładamy, że przystąpienie do WTO okaże się możliwe przed końcem bieżącego roku. Mogłoby to znacząco rozszerzyć zakres współprac pomiędzy UE i Ukrainą oraz ułatwić negocjacje w zakresie utworzenia strefy wolnego handlu w ramach europejskiej polityki sąsiedztwa.
Odnowa zasobów tuńczyka błękitnopłetwego we wschodnim Atlantyku i w Morzu Śródziemnym (debata)
Kolejnym punktem obrad jest sprawozdanie pana posła Ilesa Braghetto, w imieniu Komisji Rybołówstwa, dotyczące wniosku w sprawie rozporządzenia Rady ustanawiającego wieloletni plan odnowy zasobów tuńczyka we wschodnim Atlantyku i w Morzu Śródziemnym - C6-0110/2007 -.
komisarz. - Panie przewodniczący! Po pierwsze chciałbym wyrazić swoje podziękowania sprawozdawcy, panu posłowi Braghetto, oraz Komisji Rybołówstwa za sprawozdanie dotyczące planu odnowy zasobów tuńczyka błękitnopłetwego.
Tuńczyk błękitnopłetwy ze wschodniego Atlantyku i z Morza Śródziemnego stanowi kluczowe zasoby Wspólnoty. Jak potwierdzają naukowcy, obecnie istnieje wysokie ryzyko załamania się zasobów tuńczyka błękitnopłetwego. Wszystkie państwa zaangażowane w rybołówstwo uzgodniły potrzebę podjęcia bezzwłocznych środków, aby zagwarantować zrównoważenie zasobów tuńczyka błękitnopłetwego i rybołówstwa.
Jestem przekonany, że plan odnowy przyjęty przez Międzynarodową Komisję ds. Ochrony Tuńczyka Atlantyckiego (ICCAT) w 2006 r. stanowi realistyczną szansę stopniowej odnowy tuńczyka błękitnopłetwego, jeśli będzie w pełni przestrzegany. Z tego względu niezbędne jest natychmiastowe podjęcie zdecydowanych i skutecznych działań na szczeblu Wspólnoty. Szybkość wprowadzania planu odnowy ICCAT jest niezbędna, ze względów ochrony i zabezpieczenia wiarygodności wspólnej polityki rybołówstwa oraz wiarygodności rybaków z UE. Celem jest uzgodnienie wniosku na listopadowej Radzie.
Podczas dyskusji w kontekście przygotowań Rady, do pierwotnego wniosku wprowadzono wiele zmian, z których niektóre zmierzają w kierunku zasugerowanych przez pana poprawek. Jestem pewien, że zgadzamy się co do celów niezwłocznego podjęcia działań, aby wyeliminować przełowienie i zagwarantować ścisłą zgodność ze środkami ICCAT, aby zasoby tuńczyka błękitnopłetwego osiągnęły zrównoważone poziomy. Jednocześnie, w dłuższej perspektywie, poprawi to zyskowność sektora rybołówstwa. Oprócz korzyści dla sektora, istnieje również międzynarodowe zobowiązanie polityczne, które jesteśmy zobowiązani wypełnić.
Przechodząc do sprawozdania, doceniam i podzielam pogląd Komisji Rybołówstwa, iż Wspólnota powinna zająć się nadmiernym nakładem połowowym swojej floty. Komisja uważa również, że roczny plan połowów to skuteczny sposób uniknięcia przełowienia ze względu na nadmierny potencjał floty Wspólnoty.
W tym kontekście Komisja może przyjąć poprawki 1, 2, 7 i 8 dotyczące ustanowienia rocznych planów połowów, aby zagwarantować równowagę pomiędzy nakładem połowowym floty Wspólnoty a kwotami. Istotny warunek w tym zakresie wprowadzono w tekście kompromisowym prezydencji.
Ponadto Komisja zwróciła się do państw członkowskich, aby ujęły w swoich planach operacyjnych zmniejszenie zdolności połowowych, tymczasowe zaprzestanie lub przeznaczania jednostek pływających do rozbiórki, aby zagwarantować, że ich kwoty na rok 2008 i kolejne lata będą respektowane. Zdaję sobie sprawę, iż prosimy sektor o znaczące poświęcenie, lecz jest to konieczne, aby zapewnić długotrwałe zrównoważenie rybołówstwa, floty i wspólnot przybrzeżnych. Wybieramy pomiędzy krótkotrwałym poświęceniem a załamaniem się zasobów.
Ponadto, w pełni zgadzam się z panem pod tym względem, iż aby złagodzić społeczno-gospodarczy wpływ spowodowany przez zredukowanie działalności połowowej. Konieczne jest zapewnienie finansowych rekompensat dla sektora. Warunek dotyczący powiązanych działań finansowych zgodny z poprawką 5 również został wprowadzono w tekście kompromisowym prezydencji. Zdaję sobie sprawę, iż istnieją również inne obawy. Podzielam wiele z nich i wiem, że nimi również będzie trzeba się zająć.
W odniesieniu do poprawki 3 chciałbym najpierw podkreślić, że doskonale zdaję sobie sprawę z faktu, iż liczba sadzy do hodowli tuńczyka ogromnie wzrosła od 1990 r., a ich wydajność przekracza łączną dostępną sumę całkowitego dopuszczalnego odłowu.
ICCAT przyjęła surowe regulację, aby zagwarantować zrównoważony rozwój hodowli tuńczyka błękitnopłetwego. Kolejnym krokiem będzie regulacja liczby hodowli. Komisja w pełni popiera przyjęcie zalecenia grupy roboczej ICCAT w sprawie wydajności z lipca 2007 r.
Zalecenia te sugerują wprowadzenie zamrożenia zdolności połowowych łodzi i możliwości hodowlanych tuńczyka błękitnopłetwego. Musimy poczekać na końcowe wyniki dyskusji ICCAT, która odbywa się w tym tygodniu w Antalyi. Z tego względu Komisja nie może, na tym etapie, przyjąć poprawki dotyczącej ograniczenia możliwości hodowlanych.
Jeśli chodzi o odstępstwa związane z obszarami połowów i minimalnym rozmiarem, pragnę przypomnieć państwu w tym kontekście, że takie odstępstwa zostały przyjęte przez ICCAT. Wszystkie umawiające się strony uzgodniły te odstępstwa w ramach pakietu planu odnowy. Wspomniane odstępstwa zapewniono flotom tradycyjnego łodziowego rybołówstwa przybrzeżnego, gdyż ich wpływ na połowy jest mało znaczący. Ponadto, odstępstwa te obejmują szereg surowych warunków np. ograniczoną liczbę łodzi, ograniczone połowy i wyznaczone porty. W świetle powyższego, plan odnowy może zostać udoskonalony w 2008 r. na podstawie nowych danych naukowych lub słabości wykrytych w zakresie jego wdrażania.
Na tym etapie Wspólnota odpowiada za zagwarantowanie wprowadzenia planu odnowy do legislacji Wspólnoty, aby zagwarantować jego pełne wdrożenie. W tym kontekście, nie mogę zaakceptować poprawek Parlamentu w zakresie usunięcia odstępstw, czyli poprawek 4 i 6 czy poprawek 12 i 13 w sprawie zmiany nazwy planu, modyfikacji kwot WE i wprowadzenia nowego systemu zwrotu nakładów. Poprawki te nie są zgodne z planem odnowy przyjętym przez ICCAT i zasadami ICCAT w sprawie zwrotu nakładów.
Podobnie nie mogę przyjąć poprawki 10 w zakresie pułapek, gdyż wniosek nie obejmuje działań związanych z tym zagadnieniem. Po raz pierwszy plan odnowy reguluje działania związane z zastawianiem pułapek, a w przyszłości pozwoli na ocenę wpływu tego typu działań połowowych na zasoby.
Jeśli chodzi o poprawki 9 i 11 związane z harmonizacją sankcji i możliwym zamknięciem krajowych połowów danego państwa członkowskiego, jeśli nie spełni wymogów dotyczących sprawozdawczości, chciałbym powiedzieć, że choć w pełni rozumiem i podzielam zamierzenia tego wniosku, nie możemy przyjąć poprawki w tym kontekście, gdyż wniosek nie obejmuje działań zmierzających do rozwiązania powyższych problemów. Zagadnienie to dotyczy polityki ogólnej, a Komisja przeanalizuje je podczas nachodzącej reformy w 2008 r. w sprawie ram kontroli wspólnej polityki rybołówstwa.
Uważamy, że dokumentacja i przekazywanie informacji Komisji w wyznaczonych terminach to kluczowy element sukcesu planu odnowy zasobów tuńczyka błękitnopłetwego oraz iż jest to warunek wstępny, jeśli mamy monitorować wykorzystanie kwoty UE w czasie rzeczywistym. Z tego względu Komisja wszczęła postępowania o naruszenie przepisów przeciwko siedmiu państwom członkowskimi, które uczestniczą w połowach tuńczyka błękitnopłetwego, ze względu na braki w przekazie danych.
Podsumowując, pragnę stwierdzi, iż jesteśmy głęboko zaniepokojeni przekroczeniem kwoty przez niektóre państwa członkowskie, co podważa wiarygodność Wspólnoty na szczeblu międzynarodowym i zagraża sukcesowi planu odnowy zasobów tuńczyka błękitnopłetwego.
Na zebraniu Komitetu ds. Przestrzegania Konwencji z Aarhus, które odbyło się w Antalyi w dniach 8 i 9 listopada, umawiające się strony, czyli Stany Zjednoczone i Kanada, skrytykowały nieprzestrzeganie zasad ICCAT. Jak oczekiwaliśmy, Wspólnota Europejska była surowo krytykowana za przekroczenie całkowitego dopuszczalnego odłowu w 2007 r.
Jednocześnie, umawiające się strony potwierdziły trudności floty Wspólnoty Europejskiej w dostosowaniu się do rzeczywistości planu odnowy, który wszedł w życie w 2007 r., i z zadowoleniem przyjęły wniosek Wspólnoty Europejskiej w sprawie konkretnego systemu zwrotu nakładów. Komitet ds. Przestrzegania Konwencji z Aarhus przyjął określone zalecenia dotyczące systemu zwrotu nakładów w związku z przekroczeniem kwoty WE w 2007 r., która wynosi 4 440 ton, w oparciu o wniosek WE.
Zgodnie z tymi zaleceniami, przekroczenia kwoty Wspólnoty Europejskiej w 2007 r. spowoduje roczne odliczenie 1 480 ton od rocznej kwoty w latach 2009-2011.
Ponadto, Komitet ds. Przestrzegania Konwencji z Aarhus uzgodnił, że liczba dla Wspólnoty Europejskiej była tymczasowa i może zostać zmieniona i podlegać ewentualnej korekcie w wyniku trwających dochodzeń. Zalecenie to zostanie przyjęte przez ICCAT podczas posiedzenia plenarnego, które odbędzie się 18 listopada.
Niemniej jednak musimy zapewnić członków ICCAT, że Wspólnota Europejska zrobi wszystko, aby zagwarantować skrupulatne monitorowanie kwot przypisanych do jednostek pływających naszych państw członkowskich przez te państwa członkowskie i Komisję Europejską, aby zapewnić przestrzeganie kwoty określonej na rok 2008 i lata następne.
Po wprowadzeniu tej regulacji, Komisja chce ściśle współpracować z państwami członkowskimi, aby zapewnić i dokładnie monitorować pełne wdrożenie planu odnowy zasobów tuńczyka błękitnopłetwego. Wspólnotowa Agencja Kontroli Rybołówstwa będzie również odgrywać aktywną rolę. Agencja ta rozpoczęła prace przygotowawcze w celu koordynacji działań kontrolnych i nadzorujących przez państwa członkowskie, pod kątem przygotowania wszystkiego do sezonu połowów tuńczyka błękitnopłetwego w 2008 r.
sprawozdawca. - (IT) Panie przewodniczący, panie komisarzu, panie i panowie! Celem planu odnowy zasobów tuńczyka błękitnopłetwego Komisji Europejskiej, rozpoczętego przez ICCAT, jest zareagowanie na obawy naukowców w zakresie krytycznego stanu zasobów spowodowanych przez przełowienie.
Plan jest pod wieloma względami krytykowany, ilustrując fakt, iż eksperci naukowi i rybacy inaczej zapatrują się na potrzebę ochrony zasobów. Niemniej jednak plan to właściwa reakcja na wyróżnione potrzeby, zapewniając stałe redukowanie kwoty odłowów do 20% w latach 2006-2010, wzrost minimalnego rozmiaru do 30 kg, ograniczenie okresów połowów i zwiększenie środków kontroli zmierzających do walki z nielegalnymi połowami.
Jeśli chodzi o szczegóły, niektóre elementy planu zostały skonkretyzowane podczas prac Komisji, wraz z wnioskami w zakresie:
zapewnienia środków i zwrócenia się o przedłożenie planów połowów przez państwa członkowskie na podstawie umów w sprawie połowów, nawet w przypadku zasobów ryb, które są w dobrym stanie, ponieważ jednym z głównych problemów są możliwości floty przekraczające dostępne kwoty;
stworzenia równowagi w każdy państwie członkowskim pomiędzy kwotami a możliwościami hodowli;
Statystyki kwartalne w zakresie wolnych miejsc pracy we Wspólnocie (debata)
. - Kolejnym punktem obrad jest sprawozdanie pana posła Alexandru Athanasiu, w imieniu Komisji Zatrudnienia i Spraw Socjalnych, w sprawie wniosku dotyczącego rozporządzenia Parlamentu Europejskiego i Rady w sprawie statystyk kwartalnych w zakresie wolnych miejsc pracy we Wspólnocie - C6-0090/2007 -.
komisarz. - Panie przewodniczący! Celem tego rozporządzenia jest ustanowienie ramach prawnych w celu zgromadzenia statystyk kwartalnych w zakresie wolnych miejsc pracy. Dane kwartalne w zakresie wolnych miejsc pracy, rozbite według działalności gospodarczej, potrzebne są Komisji i Europejskiemu Bankowi Centralnemu ze względu na politykę gospodarczą i pieniężną. Pozwalają one na monitorowanie krótkotrwałych trendów na rynku pracy i pomagają ocenić cykl koniunkturalny. Ze względu na ich ważność, statystyki zostały ujęte w zestawie podstawowych europejskich wskaźników gospodarczych w komunikacie Komisji z 2002 r. dla Parlamentu Europejskiego i Rady w sprawie statystyk strefy euro. Dane kwartalne w zakresie wolnych miejsc pracy to jedne z tych wskaźników, względem których nie opracowano jeszcze podstawy prawnej. Proponowany akt prawny zapewni mechanizm gwarantujący zharmonizowany zestaw aktualnych danych na temat wolnych miejsc pracy we wszystkich państwach członkowskich.
Zdaję sobie sprawę, iż dyskutowano na temat kilku zagadnień związanych z takim aktem prawnym wnioskowanym przez Komisję i wprowadzono pewne zmiany. Poprawki zaproponowane w sprawozdaniu Parlamentu obejmują zmiany wprowadzone przez Radę, a tekst przedstawiony państwu dzisiaj do uchwalenia odzwierciedla kompromis osiągnięty pomiędzy trzema zaangażowanymi instytucjami: Komisją Europejską, Radą i Parlamentem Europejskim. Te trzy instytucje zgadzają się również, że przepisy te powinny jak najszybciej wejść w życie. To pozwoli na uchwalenie rozporządzenia przy pierwszym czytaniu. Jestem wdzięczny sprawozdawcy, panu posłowi Athanasiu, za doskonałą współpracę i znajomość tematu.
sprawozdawca. - (FR) Panie przewodniczący, panowie reprezentanci Rady i Komisji, panie i panowie! Chciałbym na początku podziękować swoim kolegom, którzy powierzyli mi sprzędzenie tego sprawozdania, a także sprawozdawcom pomocniczym za ich wkład.
Oczywiście, w społeczeństwie, w którym żyjemy, gromadzenie danych stało się kluczowym narzędziem analizy. Dane w zakresie wolnych miejsc pracy są wykorzystywane nie tylko w celu oceniania zdrowia gospodarki, lecz również określania i kształtowania określonej polityki. Obecnie statystyki w zakresie wolnych miejsc pracy mają bezpośredni wpływ na rynki finansowe. Agencje ratingowe oczekują tych danych i wykorzystują je do rad, których udzielają.
Panie przewodniczący! Statystyki są - jeśli można tak powiedzieć - wymagającym tematem. Warto zacytować słynne słowa G.O. Ashleya: "Jak żadna inna okultystyczna technika wróżenia, metoda statystyczna posiada własny żargon, rozmyślnie wymyślony, aby nie dopuścić do wykorzystania jej metod przez osoby jej nie praktykujące”. Współpracując nad tym tekstem w Komisji Zatrudnienia i Spraw Socjalnych, moi koledzy i ja próbowaliśmy uwydatnić trzy aspekty.
Po pierwsze, istnieje polityczny aspekt rozporządzenia: ponowne potwierdzenie, nawet w kontekście takiego narzędzia statystycznego, koncepcji swobodnego przemieszczania się dla obywateli Europy i bezwarunkowego, nieograniczonego i nieskrępowanego dostępu do zatrudnienia. Istnieje następnie aspekt socjalny: ułatwienie wszystkim ludziom w Europie znalezienia właściwego zatrudnienia i dostępu do informacji o wolnych miejscach pracy w całej Unii Europejskiej. I wreszcie - za co musimy podziękować Komisji i Radzie - istnieje również aspekt techniczny jakości danych. Mówimy tutaj o systemie, który posiada zharmonizowane procedury i skutecznie aktualizowane uzgodnienia gromadzenia informacji statystycznych, czyli innymi słowy udoskonalone podejście do uzyskania dokładnych danych.
Panie przewodniczący, panie i panowie! Jak państwo wiedzą, wcześniej mieliśmy jedynie dżentelmeńską umowę, czyli dobrowolną podstawę gromadzenia informacji statystycznych. Dokładna analiza zależy jednakże od gromadzenia takich danych w sposób obowiązkowy i konsekwentny. Dlatego rozporządzenie jest lepszą podstawą prawną niż dyrektywa, gdyż postanowienia rozporządzenia - inaczej niż dyrektywy - są identyczne w całej Unii: państwa członkowskie nie mogą ich stosować częściowo ani wybiórczo i nie mogą wybierać metod realizacji określonych celów.
Jednym z celów strategii lizbońskiej jest wprowadzenie większej liczby ludzi na rynek pracy, i jednocześnie tworzenie większej ilości miejsc pracy, a tym samym potrzeby najlepszego możliwego systemu informacji dotyczącego popytu i podaży na siłę roboczą. Jakość informacji może być kluczem do sukcesu, a wszyscy wiemy, że obecnie informacje to potęga. Ma to zastosowanie względem gospodarki w każdym miejscu na świecie, dlatego więc konieczne jest opracowanie i opublikowanie strukturalnego wskaźnika wolnych miejsc pracy, zdolnego do pomiaru szerokości rynku pracy i wskazania obszarów deficytu umiejętności.
Komisja i Europejski Bank Centralny również wymagają danych kwartalnych w zakresie wolnych miejsc pracy, aby monitorować wahania w liczbie wolnych miejsc pracy w poszczególnych sektorach gospodarki. Dane dotyczące wolnych miejsc pracy stanowią cześć szeregu głównych europejskich wskaźników gospodarczych i wymagane są do oceny warunków panujących na rynku pracy UE oraz w strefie euro w ramach planu działań UGW.
Panie przewodniczący! Swoją wypowiedź zakończę cytując Abbé Pierre'a, który stwierdził, że wielu polityków zna ubóstwo jedynie ze statystyk, lecz nikt nigdy jeszcze nie uronił łez nad statystykami. Nie trzeba nas przekonywać o konieczności bardziej skutecznego pod względem technicznym mechanizmu gromadzenia wszystkich wymaganych statystyk. Jako politycy, możemy realizować swoje obowiązki ułatwiając życie ludziom, którzy szukają właściwego zatrudnienia. Statystyki pozwolą nam ułatwić ich wysiłki.
w imieniu grupy PPE-DE. - (PT) Panie przewodniczący, panie komisarzu, panie i panowie! Po pierwsze chciałbym podziękować sprawozdawcy, panu posłowi Athanasiu, którego miałem możliwość spotkać kilkakrotnie w ostatnich miesiącach, a który teraz prezentuje wyniki tego, co uważam, za doskonałą pracę.
Nadzorowałem treść omawianego dzisiaj sprawozdania i negocjacje z Komisją i z Radą od czerwca bieżącego roku i w imieniu PPE-DE mogę śmiało powiedzieć, że uzyskano tekst kompromisowy o wysokiej jakości i rzetelności. Jeśli Parlament wprowadzi poprawki do wniosku Komisji na posiedzeniu plenarnym, a mam nadzieję, że tak się stanie, wiemy, że Rada już stwierdziła, że wprowadzi ten sam poprawiony wniosek w sprawie rozporządzenia.
Uważam, że to sprawozdanie stanie się przydatnym narzędziem w identyfikacji sektorów i regionów UE, w których potrzebni są pracownicy, a więc do promowania wypłacalności i lepszego zarządzania szkoleniami. Chciałbym zwrócić również uwagę na inny ważny aspekt: treść tego raportu nie stanowi większego biurokratycznego obciążenia ani dalszej mało znaczącej legislacji, gdyż w bieżącej wersji unika duplikowania inicjatyw i ujmowania już wdrożonych narzędzi.
Jednocześnie, sprawozdanie to stanowi dobry kompromis pomiędzy potrzebą zapewniania informacji do celów statystycznych i potrzebą upewnienia się, że przedsiębiorstwa - głownie małe i średnie - nie są nadmiernie obciążone zbędnymi, biurokratycznymi procedurami.
Z tego względu uważam, że spełniono wszystkie warunki przyjęcia go w pierwszym czytaniu i taką decyzję rekomenduję temu Parlamentowi.
w imieniu grupy PSE. - Panie przewodniczący! Mam dzisiaj do dyspozycji cztery minuty, co stanowi 400% więcej czasu niż zwykle otrzymują, więc nie mogę być nadmiernie rozmowny. Przejdę więc do sedna.
Pomimo wyjątkowo technicznej charakterystyki proponowanego rozporządzenia, nie można niedoceniać jego wartości dla Europy i państw członkowskich. Ponowne wprowadzenie agendy lizbońskiej w celu uzyskania większej liczby i lepszych miejsc pracy w 2005 r. wyzwala potrzebę dokładnych, terminowych i porównywalnych statystyk w zakresie wolnych miejsc pracy w Europie, według regionu i według działalności gospodarczej. Ma to kluczowe znaczenie, jeśli mamy planować potrzeby rynku pracy i potrzeby osób wchodzących na rynek pracy.
W tym przypadku cieszę się, że negocjujemy rozporządzenie a nie dyrektywę, gdyż gwarantuje to szybsze wdrożenie po przyjęciu. Oczywiście, bezpośrednio i w takim samy stopniu dotyczy ono wszystkich państwa członkowskich, dlatego nie ma ryzyka różnic w definicjach czy interpretacjach pomiędzy państwami członkowskimi. Nie ma na przykład potrzeby przenoszenia go do prawa krajowego, dzięki czemu można uniknąć związanych z tym opóźnień.
Jest to doskonały przykład, w jaki sposób UE dodaje wartość do pracy państw członkowskich, czego nie można byłoby osiągnąć, gdyby pracowały osobno, a nawet razem. Niemniej jednak dwa lata zajęło, aby ten element legislacji osiągnął bieżący etap i mam nadzieję, że Rada osiągnie konsensus i zostanie on zatwierdzony w pierwszym czytaniu.
Wiem, że w Irlandii nie uzyskujemy danych na temat wolnych miejsc pracy, lecz trwają prace Głównego Urzędu Statystycznego. GUS jest wysoko ceniony i mam nadzieję, że w ciągu mniej więcej roku Irlandia będzie w pełni uczestniczyć w systemie.
Cieszę się również z wniosku dotyczącego ujęcia usług osobistych, zwiększania liczby wolnych miejsc pracy itp., pracodawców posiadających poniżej 10 pracowników, a także charakteru umów o pracę. Uważam, że jest to szczególnie ważne pod kątem rosnących obaw związanych z sezonowością zatrudnienia i strachem w niektórych środowiskach wynikającym z trendu w stronę pewności zatrudnienia ("flexisecurity”).
Mam nadzieję, że osiągniemy porozumienie i że uda nam się uzyskać wspólne statystyki w całej Unii Europejskiej.
w imieniu grupy ALDE. - Panie przewodniczący! Po pierwsze chciałabym pogratulować sprawozdawcy doskonałej pracy nad wnioskiem dotyczącym rozporządzenia w sprawie gromadzenia statystyk kwartalnych w zakresie wolnych miejsc pracy we Wspólnocie.
Na wstępie, chciałabym wspomnieć, że wysokiej jakości, aktualne i powiązane statystyki przyczyniają się do dobrych decyzji politycznych. Jest to szczególnie prawdziwe na szczeblu UE, gdzie zajmujemy się 27 różnymi krajami, z których wszystkie próbują w tym szczególnym kontekście osiągnąć cele lizbońskie. Faktycznie pomoc lub wsparcie, które można zapewnić państwom członkowski w celu osiągnięcia tych celów (czyli stworzenia większej liczby i lepszych miejsc pracy) jest, moim zdaniem, warte tego wysiłku.
W pełni popieram pomysł, iż, choć wymagane informacje mogą być opracowywane przez państwa członkowskie zgodnie z tym rozporządzeniem w celu zagwarantowania porównywalności danych, to Komisja musi nadal koordynować harmonizację informacji statystycznych. Jestem pod tym względem zadowolony, że potrzebujemy rozporządzenia, a nie dyrektywy, lecz zaproponowane rozporządzenie to minimum wymagane do osiągnięcia celów i nic ponad to.
W tym kontekście, wspomnę tylko, że jestem szczególnie zadowolony, iż prosimy państwa członkowskie o przekazywanie informacji na temat usług opieki, działalności mieszkaniowej i działalności pracy społecznej bez mieszkań. Te informacje są niezwykle istotne ze względu na rosnąca liczbę opiekunów w UE. Nasza starzejąca się populacja stanowi główne wyzwanie demograficzne, a opieka to kluczowy element stawienia czoła temu wyzwaniu. Ci z nas, którzy będą mieć szczęście żyć wystarczająco długo będą musieli skorzystać z jakiejś formy opieki i jest to zdecydowanie rosnący rynek możliwości pracy w UE. Choć część pracy opiekuńczej jest bezinteresowna i wiele takiej pozostanie, nadal będą rosną możliwości zatrudnienia w tym zakresie. Z tego względu wymagany rzetelnych statystyk o dobrej jakości, aby przygotować się do na aspekt opiekuńczy tego wyzwania demograficznego.
Konkludując, jak już wcześniej wspomniałam, w ogólnym i globalnym kontekście: wysokiej jakości, stosowne, terminowe, porównywalne i spójne informacje to szczególnie wartościowe narzędzie w tworzeniu dobrej polityki, oczywiście pod warunkiem, że politycy wykorzystują zapewniane im informacje.
w imieniu grupy UEN. - Panie Przewodniczący! Realizacja strategii lizbońskiej w obszarze wzrostu liczby miejsc pracy wysokiej jakości wymaga narzędzi. Jednym z nich są kwartalne statystyki w zakresie wolnych miejsc pracy we Wspólnocie. Eurostat musi mieć podstawę prawną zbierania danych o wolnych miejscach pracy. Niepisana umowa nie wystarczy i nie gwarantuje porównywalności i kompletności danych.
Kolejnym punktem obrad jest pytanie ustne skierowane do Komisji w sprawie postępowania wynikającego z rezolucji PE w sprawie transgranicznego zbiorowego zarządzania prawami autorskimi (sprawozdanie pani poseł Lévai, skierowane przez Giuseppe Garganiego w imieniu Komisji Prawnej - B6-0381/2007).
autor. - (FR) Panie przewodniczący, panie i panowie! Dnia 13 marca 2007 r. na posiedzeniu plenarnym Parlament Europejski przyjął rezolucję dotyczącą zalecenia Komisji z 18 października 2005 r. w sprawie zbiorowego transgranicznego zarządzania prawami autorskimi i prawami pokrewnymi w zakresie legalnych usług muzycznych w Internecie.
W tej rezolucji, Parlament zwrócił się do Komisji o sprecyzowanie, czy zalecenie z 2005 r. dotyczyło wyłącznie sprzedaży nagrań muzycznych w Internecie, a także o bezzwłoczne przedłożenie - po przeprowadzeniu bliskich konsultacji z zainteresowanymi stronami - projektu elastycznej dyrektywy ramowej do przyjęcia przez Parlament i Radę w ramach procedury współdecydowania, mającej na celu uregulowanie kwestii zbiorowego zarządzania prawami autorskimi i prawami pokrewnymi w odniesieniu do transgranicznych usług muzycznych w Internecie, przy jednoczesnym wzięciu pod uwagę specyfiki epoki cyfrowej oraz poszanowaniu europejskiej różnorodności kulturowej.
Parlament podkreślił również, że proponowana dyrektywa nie powinna w jakikolwiek sposób podważać konkurencyjności sektora twórczości artystycznej, wydajności usług zapewnianych przez podmioty zbiorowego zarządzania prawami autorskimi (PZZP) lub też konkurencyjności działań użytkowników (szczególnie mniejszych użytkowników i posiadaczy praw), a z drugiej strony, gwarantować posiadaczom praw wysokiej jakości ochronę ich interesów i równe traktowanie, gwarantować faktyczny istotny i odpowiedni wpływ odnośnych przepisów prawnych, kłaść nacisk na wykorzystywanie alternatywnego systemu rozwiązywania konfliktów, zapewniać demokratyczny, przejrzysty i odpowiedzialny system zarządzania PZZP, propagować kreatywność i różnorodność kulturową, zapewniać jedynie sprawiedliwą i kontrolowaną konkurencję, bez ograniczeń terytorialnych, ale obejmującą niezbędne i właściwe kryteria jakościowe, uwzględniać interesy użytkowników oraz rynku, zapewniać adekwatne możliwości sprostania przyszłym potrzebom rynku internetowego, a także wspierać rozwój legalnych usług muzycznych w Internecie.
Dzisiaj Parlament Europejski zwraca się do Komisji z pytaniem, jakie podjęła kroki, aby spełnić oczekiwania zawarte w tej rezolucji.
komisarz. - Panie przewodniczący! Chciałbym podziękować Parlamentowi Europejskiemu za zainteresowanie transgranicznym zarządzaniem prawami do utworów muzycznych oraz zalecenie z 2005 r. dotyczące muzyki w Internecie. Zalecenie Komisji z 2005 r. w sprawie muzyki w Internecie pozwala na rozwój rynku muzycznego w Europie w cyfrowym środowisku. Celem jest stworzenie ram, w których pojawi się najlepszy internetowy model licencjonowania za porozumienie pomiędzy podmiotami rynkowymi. To powinno pozwolić autorom, kompozytorom i wydawcom muzycznym na uzyskanie sprawiedliwego udziału w dystrybucji ich dzieł w Internecie.
Zalecenie nie zaleca określonego modelu licencjonowania UE i pozostawia wdrożenie jego zasad w gestii rynku. Dokładnie dwa lata po przyjęciu tego zalecenia, Komisja ocenia rozwój praktyk licencyjnych w Internecie w sektorze muzycznym w Europie. Zaproszono zainteresowane strony, aby wypowiedziały się na temat pojawiających się trendów licencjonowania w Internecie począwszy od 1 lipca 2007 r. Komisja otrzymała 88 odpowiedzi od zainteresowanych stron, m.in. organizacji zbiorowego zarządzania, autorów, twórców i osób korzystających z muzyki w państwach członkowskich. Proces analizowania odpowiedzi nadal trwa. Dopiero po dokładnej analizie Komisja oceni dalsze działania w ramach polityki pod kątem działań w Internecie związanych z organizacjami zbiorowego zarządzania. Do tej pory przeanalizowane odpowiedzi wskazują, że większość zainteresowanych stron nie widzi potrzeby dyrektywy ramowej woli rozwiązania rynkowe od interwencji regulacyjnych.
Na pytanie, czy zalecenie z 2005 r. ogranicza się do sprzedaży pewnych nagrań w Internecie, Komisja chciałaby podkreślić, że zasady dotyczące przejrzystości i zarządzania określone w zaleceniu nie powinny ograniczać się do sprzedaży muzyki w Internecie i powinny dotyczyć całej działalności organizacji zbiorowego zarządzania.
Konkludując, choć internetowy rynek muzyczny nadal się zmienia, uchwalanie prawa faworyzującego konkretny model licencjonowania wydaje się być przedwczesne. Komisja będzie monitorować obrót sprawy i sporządzi stosowne sprawozdania przedkładane Parlamentowi i Radzie, jak przewidziano w zaleceniu. Wszelkie dalsze działania, jeśli będą konieczne, będą ściśle koordynowane z Parlamentem Europejskim i Radą.
Panie przewodniczący! Dnia 13 marca 2007 r. Parlament Europejski przyjął rezolucję w sprawie zbiorowego transgranicznego zarządzania prawami autorskimi.
We wspomnianej rezolucji, Parlament wezwał Komisję, aby nie traciła czasu na prezentowanie wniosku dyrektywy ramowej regulującej zbiorowe transgraniczne zarządzania prawami autorskimi i pokrewnymi prawami własności intelektualnej związanymi z legalnymi usługami muzycznymi w Internecie. Wezwał również Komisję do wyjaśnienia, czy zalecenie z 2005 r. w tym zakresie dotyczy wyłącznie sprzedaży nagrań muzycznych w Internecie.
Czy Komisja zapewnić Parlamentowi aktualne informacje na temat dotąd podjętych działań, w odpowiedzi na wezwanie Parlamentu?
Czy Komisja może poinformować Parlament, czy przestrzega tych samych wytycznych wydanych przez przewodniczącego José Manuela Barroso w sprawie zjednoczonego, demokratycznego, szybkiego rozwoju zjednoczonej Europy? Kiedy Komisja dostosuje się do przepisów proceduralnych Parlamentu i stanowiska przyjętego przez większość spośród jego 785 posłów?
Rezolucja z 13 marca odzwierciedla jasne stanowisko Parlamentu Europejskiego wobec transgranicznego zbiorowego zarządzania prawami autorskimi. Zalecenie Komisji było pierwszym krokiem w stronę przyszłej zbieżności różnych praktyk w 27 państwach członkowskich. W imieniu Komisji Kultury i Edukacji, sam dowodziłem, zgodnie z własnym zdaniem i na rzecz właściwej Komisji, jak ważne jest zapewnienie równorzędnego traktowania wszystkich posiadaczy praw, bez względu na to, czy są autorami, kompozytorami, realizatorami dźwięku, producentami nagrań czy wykonawcami.
Innymi słowy, jest to zagadnienie dotyczące milionów posiadaczy praw w całej Europie. Obecna sytuacja, jeśli chodzi o usługi w Internecie, jest uznawana za niewystarczającą, zarówno dla użytkowników praw, jak i posiadaczy praw. Dlatego wszyscy wkładaliśmy wysiłki, aby przedstawić Komisji i Radzie wnioski, które, naszym zdaniem, spowodują zmianę na lepsze w zakresie zbiorowego zarządzania prawami autorskimi.
Bliska współpraca pomiędzy podmiotami zbiorowego zarządzania musi zostać utrzymana na korzyść wszystkich stron. Piractwo nadal pozostaje największym problemem, z jakim musi zmierzyć się dzisiaj przemysł muzyczny. Trzema czynnikami przyczyniającymi się do międzynarodowego rozpowszechniania się piractwa są urządzenia technologiczne umożliwiające tanie nielegalne kopiowanie, niekorzystne warunki gospodarcze i ekspansja Internetu.
Musimy pamiętać, że rozpowszechnianie się piractwa muzycznego ma największy wpływ na małe kraje, w których przemysł muzyczny ma głównie charakter lokalny i regionalny. Konkretnie, piractwo powoduje kurczenie się legalnego rynku muzycznego i powoduje spadek legalnej sprzedaży, a przez to ma wpływ na funkcjonowanie krajowego przemysłu nagrań muzycznych.
Piractwo na pewno powoduje straty w zakresie praw autorskich wśród kompozytorów i autorów utworów, lecz pozbawia również państwo podatku dochodowego i podatku VAT. Walka z piractwem musi więc zostać ujęta wśród wstępnych celów Komisji w prawdopodobnym wniosku legislacyjnym w sprawie zbiorowego zarządzania prawami autorskimi.
Z tego względu chciałby wezwać Komisję do jak najszybszego podjęcia działań, aby zrealizować żądania Parlamentu i zaprezentować wniosek dyrektywy ramowej pod kątem regulacji zbiorowego transgranicznego zarządzania prawami autorskimi.
Na koniec, jak zawsze, pragnę wspomnieć, że muzyka nie jest towarem, a my wszyscy mamy obowiązek chronić i umacniać kreatywność w Europie. Dyrektywa, która najprawdopodobniej wejdzie w życie do roku 2010 będzie nieszczęściem dla milionów artystów w UE.
w imieniu grupy PSE. - (HU) Bardzo dziękuję. Chciałabym podkreślić, że jest to niezwykle ważny obszar, gdyż dochód z towarów i usług chronionych prawem autorskim i prawami pokrewnymi wynosi 5-7% PKB Unii Europejskiej. To wskazuje na znaczenie właściwego zarządzania takimi prawami.
Ja państwo wiecie, w 2005 r. Komisja Europejska przyjęła zalecenie dotyczące transgranicznego zarządzania legalnymi usługami muzycznymi w Internecie. W tym czasie, pan komisarz Charlie McCreevy opisał to zalecenie "jako 'instrument prawa miękkiego' zaprojektowany tak, aby umożliwić rynkowi rozwój w odpowiednim kierunku”.
Zalecenie ma daleko idące konsekwencje dla rynku praw autorskich, a główne podmioty na rynku już działają na jego podstawie. Najwyraźniej wykracza ono poza samą interpretację i uzupełnienie istniejących regulacji i ma wpływ na cała charakterystykę pełnej inicjatywy regulacyjnej.
W tamtym czasie, z zaleceniem wiązano wiele obaw, w tym że spowodowałoby niekontrolowaną konkurencję, a siły rynkowe skupiłyby się w rękach kilku dużych organizacji zbiorowego zarządzania i utworzeniu monopoli. To właśnie dlatego stwierdziłam, iż powinnam przygotować zalecenie w ramach sprawozdania z inicjatywy własnej w zakresie innego regulowania rynku muzycznego w Internecie.
Mimo wszystko, zalecenie - przyjęte przez Komisję - pozbawiło Parlament Europejski i państwa członkowskie możliwości znaczącego wpływu na zmiany dotykające konkurencji i różnorodności kulturowej w Europie.
Dlatego właśnie udało mi się pozyskać wsparcie całego Parlamentu i wszystkich partii politycznych dla swojego sprawozdania, w interesie urzeczywistnienia trójstronnego procesu decyzyjnego, aby Parlament nie był pozostawiony sam sobie z legislacją dotyczącą tak ważnego obszaru, a ja zalecam, aby Komisja sporządziła dyrektywę ramową.
Moim zdaniem, zalecana dyrektywa musi spełniać poniższe wymagania: musi gwarantować posiadaczom praw wyższy stopień ochrony i równorzędne traktowanie. Musi opierać się na solidarności pomiędzy posiadaczami praw oraz na odpowiedniej, uczciwej równowadze wśród organizacji zbiorowego zarządzania. Musi zapewniać demokratyczny, przejrzysty i odpowiedzialny system zarządzania organizacji zbiorowego zarządzania, w tym struktur organizacyjnych, przejrzystości, reprezentacji, regulacji dotyczących praw autorskich i produkcji, oraz księgowości, poprzez minimalne standardy.
W organizacjach zbiorowego zarządzania niezbędne jest zapewnienie wszechstronnej przejrzystości. Niezbędne jest promowanie kreatywności i różnorodności kulturowej. Można dopuścić uczciwą i kontrolowaną konkurencję, bez ograniczeń terytorialnych, lecz z niezbędnymi i odpowiednimi kryteriami jakościowymi w zakresie zbiorowego zarządzania prawami autorskimi i ochrony wartości takich praw.
Użytkownicy muszą uzyskać wysoki poziom pewności prawnej i niezbędne jest zachowanie dostępności globalnego repertuaru. Dlatego proszę, aby zastanowili się państwo, czy dyrektywa byłaby konieczna do regulacji tego jakże ważnego obszaru.
Kolejnym punktem porządku obrad jest oświadczenie Komisji w sprawie komunikatu "Strategie reagowania UE na sytuacje niestabilności - podejmowanie działań w trudnych warunkach na rzecz zrównoważonego rozwoju, stabilności i pokoju”.
komisarz. - (FR) Pani przewodnicząca, panie i panowie! Od lipca 2007 r. Komisja i prezydencja portugalska Unii Europejskiej ściśle ze sobą współpracują nad uruchomieniem procesu przygotowania bardziej strategicznej i skuteczniejszej strategii reagowania na sytuacje niestabilności w krajach partnerskich.
Proces ten powinien być kontynuowany przez kolejne prezydencje. Jego celem nie jest przyklejenie krajom etykietki lub zaklasyfikowanie ich, ale dostosowanie ich instrumentów i reakcji do konkretnych sytuacji. Sytuacjom niestabilności towarzyszą poważne przeszkody w ograniczaniu ubóstwa. Zdolności instytucjonalne są wówczas bardzo ograniczone, państwa nie są w stanie przejąć funkcji zarządczych. Konsekwencjami takich sytuacji często bywają klęski żywiołowe, konflikt z użyciem siły lub brak woli politycznej ze strony rządu do realizacji celów rozwojowych. W przypadkach ekstremalnych, wpływ takich sytuacji może wykraczać poza granice kraju, naruszając stabilność regionalną a nawet bezpieczeństwo globalne.
Idea niestabilności nie jest nowa, choć debatę międzynarodową podjęto stosunkowo niedawno. Donatorzy, kraje partnerskie i społeczeństwo obywatelskie od dawna zdają sobie sprawę z potrzeby skuteczniejszego działania w szczególnie niekorzystnych sytuacjach, aby można było osiągnąć cele zrównoważonego rozwoju.
Każda sytuacja jest złożona i inna. Każda wymaga indywidualnego sposobu reagowania, w którym odgrywają rolę działania dyplomatyczne, pomoc humanitarna, współpraca na rzecz rozwoju oraz bezpieczeństwo i zarządzanie kryzysowe.
Skuteczność reagowania Unii Europejskiej wymaga długoterminowego zobowiązania, ale także określenia jasnych celów, gdy podejmuje się działania w niestabilnym kraju. Zasadą przewodnią nadal powinien być rozwój zdolności i bezpieczeństwo ludzkie oraz ograniczenie ubóstwa.
Jednakże należy unikać udzielania wsparcia w sytuacjach niestabilności, jeśli jest to ze szkodą dla krajów, które osiągają sukcesy. W związku z tym zobowiązania do zwiększenia pomocy znowu wchodzą na pierwszy plan. Komisja Europejska przedstawiła komunikat, który proponuje pragmatyczne podejście, by Unia Europejska podejmowała skuteczniejsze działania w trudnych warunkach na rzecz zrównoważonego rozwoju, stabilności i pokoju.
Komunikat ten został rozesłany do wszystkich instytucji Unii Europejskiej. Dnia 19 i 20 listopada Rada ds. Ogólnych przyjmie konkluzje w tej sprawie. Wezwie ona Komisję do sporządzenia szczegółowego planu prac nad wdrożeniem zaleceń i działań priorytetowych przedstawionych w komunikacie. Celem planu jest przyjęcie skuteczniejszego podejścia do sytuacji niestabilności poprzez wsparcie wysiłków podejmowanych przez kraje partnerskie w celu stworzenia lub przywrócenia warunków niezbędnych dla ich zrównoważonego rozwoju.
Rok 2008 będzie poświęcony przygotowaniu strategicznego podejścia Unii Europejskiej do sytuacji niestabilności. Proces ten wymaga aktywnego uczestnictwa wszystkich instytucji Unii Europejskiej oraz tych wszystkich, którzy pracują na rzecz rozwoju UE i krajów partnerskich.
Wkład Parlamentu Europejskiego w realizację tego zdania jest przedmiotem ogromnego zainteresowania Komisji, która zachęca Parlament do aktywnego zaangażowania się w tę debatę. W ten sposób Parlament będzie mógł poprzeć ogólną strategię reagowania na sytuacje niestabilności i w ten sposób przyczynić się do tworzenia odpowiednich warunków dla zrównoważonego rozwoju, stabilności, pokoju i demokratycznego zarządzania.
w imieniu grupy PPE-DE. - Pani przewodnicząca! Przedyskutowanie tak istotnej kwestii tu, w tej Izbie, gdzie koledzy i koleżanki z niecierpliwością słuchają, co ma do powiedzenia Parlament w tej bardzo ważnej sprawie, zawsze jest korzystne. Jestem także bardzo wdzięczny panu komisarzowi za określenie podstawowych zasad i jego opinię co do sposobu podejścia do sprawy.
Niestabilność jest stanem, który, jak to się mówi, ma wielu, wielu "ojców”, czyli za jego istnienie odpowiada wiele czynników. Pierwszym, oczywiście, jest proces dekolonizacji, kiedy to siły kolonialne samowolnie wytyczyły linie na mapach, które przerwały stabilne funkcjonowanie społeczeństwa obywatelskiego i podzieliły kraje na dwa, trzy lub cztery, nie zważając na zamieszkujące te kraje plemiona, odłamy religijne itp. Samo to spowodowało to pewną niestabilność.
Następnie, istnieje naturalna forma niestabilności, której doświadczają obecnie niestabilne kraje: kraje często zalewane przez powodzie, małe kraje wyspiarskie otwarte wyłącznie na jednolitą gospodarkę. Są kraje, które ze względu na warunki geograficzne nie mogą być samowystarczalne, gdyż Bóg obdarzył je niewieloma atrybutami, kraje dotknięte procesem pustynnienia, skąd ludzie masowo migrują do innych krajów.
Na świecie jest 26 tak zwanych niestabilnych państw. Narody najbardziej narażone na kryzysy doświadczają ich katastrofalnych skutków, w niektórych przypadkach nie z własnej winy. Czasem na skutek złego zarządzania, konfliktu wewnętrznego, a czasem z powodu wojen domowych lub dyktatorskich ludobójczych rządów, jak to było nie tak wiele lat temu w Sierra Leone i Liberii.
Obecnie można zmienić niestabilny kraj w kraj, który po okresie niestabilności wkroczył na drogę zrównoważonego rozwoju. Przykładem to, co dzieje się przed naszymi oczami w Sierra Leone. Ale to wymaga wysiłku, wymaga poświęcenia i jak powiedział pan komisarz - długoterminowego zaangażowania na rzecz wzrostu gospodarczego tego kraju. Wymaga zaangażowania w budowanie narodu. Budowanie narodu jest pojęciem, którego świadomie używam w tej Izbie, gdyż koncepcja budowania narodu jest czymś, w czym mój kraj tj. Wielka Brytania ma wieloletnie doświadczenia, podobnie jak Francja, Hiszpania i inne kraje europejskie. Ale wiedza pozostałych wschodzących supermocarstw nie ma nic wspólnego z tą koncepcją, gdyż szczerze mówiąc nie mają one zielonego pojęcia, jak podejść do sprawy budowania narodu.
Musimy być w stanie dotrzeć do pokładów historycznej wiedzy, która spoczywa w świadomości narodów europejskich i stanowi nasze dziedzictwo, aby pomóc innym krajom, które obejmują przewodnictwo w świecie, w budowaniu narodu. Gdybyśmy to zrobili i gdyby pan premier Blair to zrobił, myślę, że na przykład sytuacja w Iraku byłaby kompletnie inna.
Czy Irak jest państwem niestabilnym? Tak, ponieważ jest brak w nim stabilności; rządy są zagrożone, występują problemy bezpieczeństwa. Są także inne kraje w Afryce, które są bardzo niestabilne - Sudan, Somalia, małe wyspy - jak wcześniej powiedziałem, wszystko to wymaga zebrania przez nas wszystkich wiedzy, jaką już posiadamy. Dlatego też jestem bardzo zadowolony, że dzisiejszego ranka otwieramy tę debatę.
Dziękuję, panie pośle Deva. Obawiam się, że zapomniał pan o jednym czynniku powodującym niestabilność. Kiedy pojedzie pan do tych krajów, niestabilność znów się zaczyna.
w imieniu grupy PSE. - (FR) Pani przewodnicząca, panie komisarzu, panie i panowie! Przede wszystkim pragnę wyrazić swoją radość z tego komunikatu, który - jak pan powiedział, panie komisarzu - jest wyrazem pragmatycznego podejścia Komisji. Komunikat ten umożliwia nam dziś debatować nad problemem, który leży w centrum zainteresowania nie tylko obywateli krajów partnerskich UE w południowej części świata, ale także naszych rodaków, obywateli naszych krajów, którzy często słusznie pytają nas, jak skuteczna jest pomoc rozwojowa Unii Europejskiej.
W tym konkretnym przypadku, najważniejsze przesłanie naszej rezolucji można streścić w jednym zdaniu i powinno ono zyskać poparcie każdego, niezależnie od podziałów politycznych. Proponujemy ustanowienie uproszczonego systemu współpracy, który pozwoli Komisji i państwom członkowskim na dostarczanie pomocy, jaką obiecaliśmy krajom partnerskim zmagającym się ze szczególnie poważnymi kryzysami, o wiele szybciej niż możemy to robić dzisiaj. Nie będę dłużej rozwodzić się nad tymi kryzysami, gdyż pan poseł Deva właśnie opisał je wyczerpująco. Bez tej pomocy szanse przetrwania ludności krajów dotkniętych kryzysami zmniejszają się z dnia na dzień. Gdy ta pomoc zostanie zatwierdzona, a samo to już będzie nie lada wyczynem, złożoność i długość stosowanych obecnie procedur świadczenia pomocy europejskiej może spowodować sytuacje, które mogą okazać się jeszcze bardziej dramatyczne i zaszkodzić ludności, która ma być bezpośrednim beneficjentem pomocy.
Weźmy na przykład Burundi, niewielki kraj, w którym przewodniczyłem misji obserwacyjnej w ostatnich wyborach dwa lata temu i do którego chętnie powrócę za kilka dni. Unia Europejska wykonała tam bardzo dobrą i ważną robotę wspierając proces demokratyzacji wyborczej i instytucjonalnej po ponad dziesięciu latach krwawych konfliktów. Nowo ustanowione instytucje i nowa demokratycznie wybrana władza bardzo szybko musiały stawić czoła rzeczywistości i potrzebom ludności w zakresie zdrowia, edukacji i rolnictwa, które muszą być spełnione na zasadzie priorytetowej.
W wymienionych sektorach nie brakuje projektów, ale by ujrzały one światło dzienne, pomoc europejska jest absolutne niezbędna. Decyduje ona nie tylko o spełnieniu najpilniejszych potrzeb ludności, ale także umożliwia władzom publicznym, które nadal są niestabilne, rozpoczęcie procesu odbudowy, bez którego istnieje poważne ryzyko, że kraj bardzo szybko znów pogrąży się w chaosie. Panie komisarzu! Mijają dwa lata, a obiecana przez UE pomoc budżetowa jeszcze nie nadeszła.
To, co jest prawdą dla regionu Wielkich Jezior, jest także prawdą dla innych regionów świata. I właśnie dlatego, pani przewodnicząca, wszystkie kraje na świecie, z którymi współpracuje Unia Europejska, a które doświadczają poważnych sytuacji niestabilności, powinny móc polegać na systemie wyjątków gwarantującym błyskawiczną i skuteczną interwencję, o ile zostaną jasno określone warunki, jakie te kraje muszą spełnić, aby otrzymać pomoc.
w imieniu grupy UEN. - Pani Przewodnicząca! Cieszę się, że mogę przemawiać po tak znakomitych ekspertach i fachowcach, którzy zajmują się tym tematem od lat, zresztą zaliczam do tych osób również panią przewodniczącą.
Chciałbym zwrócić uwagę na problem poszerzania się kręgu państw uznawanych za niestabilne. W ciągu sześciu lat ilość tych państw niemal podwoiła się z 14 do 26, a więc jest to bardzo realny problem, który jest coraz większym wyzwaniem dla Unii Europejskiej.
Chciałbym też podkreślić, że ponad połowa tych państw niestabilnych znajduje się w Afryce Subsaharyjskiej, co pokazuje konieczność zwrócenia przez nas szczególnej uwagi na ten region Afryki, ten region świata.
Myślę też, że trzeba bardzo wyraźnie powiedzieć o konieczności budowy autorytetu rządów w tych krajach. Unia Afrykańska słusznie zwraca uwagę, że problem odbudowy to jest także kwestia polityczna, może bardziej niż techniczna. W związku z tym kwestie mechanizmów demokracji, mechanizmów transparencji, są kwestiami podstawowymi.
Całkowicie zgadzam się z moim przedmówcą panem Hutchinsonem, który mówił o konieczności uproszczenia procedur tak, aby nasza pomoc była szybsza i bardziej realna.
w imieniu grupy Verts/ALE. - (ES) Pani przewodnicząca! Ja także z prawdziwym zadowoleniem przyjmuję fakt, że nasza Izba zajmuje się tym tematem. Mimo iż faktycznie nie istnieje wyczerpująca definicja państwa niestabilnego, mamy wiele przypadków, które empirycznie mieszczą się w tej kategorii. Na przykład, tego popołudnia rozważamy, między innymi, przypadek Somalii.
Kolejnym punktem porządku obrad jest sprawozdanie pani poseł Elizabeth Lynne, w imieniu Komisji Zatrudnienia i Spraw Socjalnych w sprawie oceny realiów społecznych.
sprawozdawczyni. - Pani przewodnicząca! Rozpocznę od podziękowania sprawozdawcom pomocniczym. Fakt, że do sprawozdania na taką skalę nie zgłoszono żadnych poprawek na sesji plenarnej świadczy o tym, że naprawdę jest to sprawozdanie Komisji Zatrudnienia i Spraw Socjalnych i do tego takie, z którego wszyscy możemy być dumni. Pragnę także podziękować Komisji za ścisłą współpracę i prezydencji portugalskiej za uczynienie polityki społecznej priorytetem dla swojej kadencji.
Europa stoi przed ogromnym wyzwaniem. To wyzwanie dotyczy sprawiedliwości. Dotyczy utraty możliwości, niezdolności do niezależnego życia bez konieczności korzystania z dobroczynności innych oraz życia wolnego od dyskryminacji, ubóstwa i wykluczenia społecznego.
Nasz cel jest jasny: chcemy poszerzyć możliwości, tak by nikt, niezależnie od swojego pochodzenia lub sytuacji, nie pozostał w tyle. Wizją Europy musi być wolność i możliwości dla wszystkich, zwiększenie szans i motywacji do pracy, przy jednoczesnym wzmocnieniu systemu zabezpieczenia społecznego dla tych, którzy są niezdolni do pracy.
Dane za 2007 r. przyprawiają o dreszcze: 72 mln obywateli europejskich nadal żyje w ubóstwie; a 8% obywateli Unii Europejskiej cierpi z powodu ubóstwa mimo zatrudnienia. To są naprawdę szokujące statystyki. Ale co one faktycznie znaczą? Znaczą, że jeden na sześciu obywateli żyje poniżej granicy ubóstwa - jeden na sześciu! Trudno uwierzyć, że to jest możliwe w 2007 r. Pięćdziesiąt lat po traktacie rzymskim, po 50 latach wzrostu gospodarczego, 10% obywateli należy do gospodarstw domowych, gdzie nikt nie ma pracy! Co by nie powiedzieć, ubóstwo pozostaje jednym z największych problemów społecznych, przed jakimi stoi Europa a redukcja wykluczenia społecznego musi leżeć u podstaw naszych polityk.
W niektórych obszarach osiągamy sukcesy, ale bądźmy szczerzy: w większości nie. W wielu państwach członkowskich UE przepaść między bogatymi a ubogimi powiększa się. Eliminacja ubóstwa z powodu niskich dochodów musi pozostać priorytetem dla państw członkowskich, ale poza tym jednym obywatelem na sześciu, który żyje w ubóstwie materialnym, jest wielu innych, którzy są wykluczeni ze społeczeństwa z innych przyczyn. Musimy przyznać, że wiele rodzin - a nawet wiele osób indywidualnych - doznaje bardziej skomplikowanych problemów niż niskie dochody. Bariery uniemożliwiające korzystanie z możliwości są złożone. Wczesna interwencja jest tu najbardziej potrzebna, bardziej niż cokolwiek innego. Bez wątpienia lepiej jest zapobiegać niż leczyć.
W Wielkiej Brytanii wiemy, iż to, że córka nastoletniej matki sama stanie się nastoletnią matką jest trzy razy większe niż w innych przypadkach. Synowie przestępców są czterokrotnie bardziej narażeni na ryzyko, ze sami zostaną skazani niż ci, których ojcowie nie są przestępcami. Mimo to jest wiele obszarów, gdzie nie trzeba odkrywać Ameryki. Musimy przyjrzeć się, jak inne kraje UE radzą sobie z tymi sprawami i uczyć się od nich. Musimy skuteczniej dzielić się najlepszą praktyką. Na przykład, Finlandia wprowadziła holistyczne zrównoważone podejście, które okazało się niewiarygodnie skuteczne w zredukowaniu liczby bezdomnych. Dania tymczasem wdraża nowe polityki prowadzące do poprawy jakości życia tych, którzy od dłuższego czasu śpią pod gołym niebem. Jej wyłącznym celem nie jest tylko włączenie tych ludzi w główny nurt życia społecznego. W Belgii ludzie, którzy doświadczyli ubóstwa, współdziałają z pracownikami socjalnymi, by pomóc im lepiej zrozumieć potrzebny ubogich.
Przyczyną ubóstwa nie zawsze bywa bezrobocie: ubóstwo mimo zatrudnienia także jest problemem. Dlatego właśnie wezwałem do wymiany najlepszych praktyk w zakresie zapewnienia płacy minimalnej na odpowiednim poziomie we wszystkich państwach członkowskich. Co najmniej pięć państw członkowskich UE nie ma takiej praktyki. Podobnie musimy naciskać, aby państwa członkowskie ustaliły minimalny dochód, z którego każdy mógłby się utrzymać.
Państwa członkowskie muszą także zrobić więcej, by zapobiec wyzyskiwaniu pracowników w trudnej sytuacji; by zapewnić, że niepełnosprawni i osoby starsze mogły znaleźć zatrudnienie; by zapobiec handlowi ludźmi, by zagwarantować prawa osobom starającym się o azyl; by zapewnić wszystkim równy dostęp do opieki zdrowotnej i świadczeń socjalnych; do zaprzestania stygmatyzacji osób dotkniętych problemami psychicznymi oraz do upowszechniania bardziej konstruktywnego podejścia do problemu narkotyków i alkoholu.
To tylko kilka kwestii, jakie porusza przedmiotowe sprawozdanie. Wizją Europy musi być wolność i możliwości dla wszystkich. Dlatego tak ważne jest rozważenie, jakie mechanizmy można ustanowić na poziomie europejskim, aby wymiana najlepszych praktyk stała się rzeczywistością.
komisarz. - (CS) Pani przewodnicząca, panie i panowie! Rozpocznę od pogratulowania sprawozdawczyni, pani Lynne jej bardzo interesującego i wyczerpującego sprawozdania. Cieszę się, że Parlament Europejski postanowił odnieść się do dość szerokiego zakresu spraw objętych sprawozdaniem, spraw, które wymagają pilnego rozwiązania. Sprawozdanie to stanowi znaczący wkład do bieżącej oceny realiów społecznych.
Dokument ten pojawia się w momencie, gdy Komisja i państwa członkowskie badają możliwości wzmocnienia społecznego wymiaru strategii lizbońskiej. Musimy zareagować na obawy naszych obywateli i zdajemy sobie sprawę z tego, że sprawiedliwość społeczna jest dla nich jednym z głównych problemów. Badana opinii publicznej wskazują, że Unia Europejska powinna pełnić kluczowa rolę w dążeniu do większej integracji i spójności społecznej.
Jak powiedział pan przewodniczący Barroso w dniu wczorajszym na głównej debacie na temat globalizacji, Unia Europejska poczyniła znaczące postępy w osiągnięciu celów strategii lizbońskiej. Powstają nowe miejsca pracy: tylko w ubiegłym roku stworzono 3,5 mln nowych miejsc pracy. Stopa bezrobocia spadła do około 7%. Mimo że ta stopa jest nadal za wysoka, jest ona najniższa od ostatnich 10 lat. Wzrost gospodarczy jest zadowalający pomimo doświadczanej ostatnio finansowej niestabilności.
Niemniej jednak nie należy popadać w samozadowolenie. Strategia lizbońska nie jest wdrażana równomiernie i nie wszystkie jej cele zostały spełnione. Faktycznie 12 mln ludzi nadal nie ma pracy, a często są to ludzie młodzi lub osoby, które od dłuższego czasu są bezrobotne i mają słabe perspektywy rozwoju zawodowego lub awansu społecznego; 8% europejskiej siły roboczej cierpi z powodu ubóstwa mimo zatrudnienia; 78 mln obywateli europejskich żyje w ubóstwie a jeden na pięć obywateli Unii Europejskiej cierpi z powodu złych warunków życiowych.
Krótko mówiąc, jest jeszcze wiele do zrobienia, by spełnić nasze wspólne cele społeczne. Teraz, gdy dostrzegamy pozytywne rezultaty strategii Unii Europejskiej w dziedzinie wzrostu i zatrudnienia, nadszedł właściwy czas aby zacząć realizować cele społeczne.
Z zadowoleniem przyjmuję odniesienie w sprawozdaniu do niezbędnej woli politycznej i determinacji w walce z ubóstwem i wykluczeniem społecznym. Ja także sądzę, że należy pilnie zająć się sprawami takimi, jak ubóstwo wśród dzieci, walka z dyskryminacją i większe uznanie różnorodności. To oznacza, oczywiście, monitorowanie transpozycji odnośnego prawodawstwa do prawa krajowego oraz, o ile okaże się to konieczne, wszczęcie postępowania przeciwko tym państwom członkowskim, które naruszają prawodawstwo Unii Europejskiej.
W sprawozdaniu rozważono także bariery utrudniające zaangażowanie się w życie społeczne i zintegrowanie z rynkiem pracy. Zgadzam się, że musimy połączyć środki pomocy z odpowiednimi systemami zabezpieczenia społecznego, tak by nie wykluczyć nikogo.
Ostatni komunikat Komisji dotyczący aktywnego włączenia do społeczeństwa odzwierciedla tę postawę. Komunikat ten określa trzy główne elementy strategicznego i zrównoważonego podejścia do aktywnego włączenia do społeczeństwa:
Komunikat ten uruchamia także drugą fazę konsultacji z parterami społecznymi w tych sprawach w celu zintensyfikowania współpracy Unii Europejskiej w dziedzinie aktywnego włączenia do społeczeństwa.
Po tych konsultacjach Komisja zamierza sporządzić projekt zalecenia w sprawie wspólnych zasad aktywnego włączenia do społeczeństwa, co zostało zaplanowane na drugą połowę 2008 r. W kolejnym komunikacie, który zostanie przyjęty w ciągu następnych kilku tygodni Komisja zaprezentuje nowe środki wsparcia aktywnego włączenia do społeczeństwa osób niepełnosprawnych.
Komisja jest wdzięczna Parlamentowi Europejskiemu za jego nieustępliwość w walce z dyskryminacją. Jak stwierdzono w programie prac legislacyjnych Komisji na 2008 r., Komisja w 2008 r. przedstawi propozycje rozwiązania problemu luk w systemie ochrony zgodnie z artykułem 13 traktatu. Propozycje, które zostaną przyjęte do następnego lata, będą oparte na długoterminowym dialogu z Parlamentem Europejskim, na doświadczeniach z Europejskiego Roku Równych Szans dla Wszystkich 2007 i na szerokich konsultacjach społecznych.
Unia Europejska poczyniła znaczne postępy w zagwarantowaniu równouprawnienia płci, a Parlament Europejski jest ważnym partnerem w tym procesie. Niemniej jednak w przyszłości musimy nadal wzmacniać równouprawnienie płci. Jest to podstawowe prawo, jak również niezbędny warunek osiągnięcia celów Europy w dziedzinie rozwoju, zatrudnienia i spójności społecznej. Dlatego też z zadowoleniem przyjmuję zwłaszcza odniesienie w sprawozdaniu do równouprawnienia płci.
Od czasu traktatu amsterdamskiego Unia poczyniła postępy we wszystkich aspektach równouprawnienia płci, a od 2003 r. w obszarze równych szans dla osób niepełnosprawnych. Mimo to jest jeszcze wiele do zrobienia w obu obszarach. Fakt, że dyskryminacja różnego rodzaju nadal się utrzymuje jest silnym argumentem na rzecz ciągłego podkreślania równych szans we wszystkich dziedzinach życia. Temat ten zostanie poruszony w komunikacie Komisji, który ma być przyjęty w 2008 r., którego podstawą będą doświadczenia z realizacji Europejskiego Roku Równych Szans dla Wszystkich 2007.
Panie i panowie! Zmiany w sytuacji społecznej UE są naturalną konsekwencją rozwoju naszego społeczeństwa i zmian w pojęciu globalizacji. Mimo to jestem przekonany, że podstawowa koncepcja tj. znalezienie równowagi pomiędzy rozwojem gospodarczym a aspektami społecznymi i ekologicznymi nadal jest w pełni aktualna. W związku z powyższym na nas spoczywa obowiązek dalszego poszukiwania nowych podejść, które pomogą nam rozwiązać problemy, które nadal istnieją.
sprawozdawca komisji opiniodawczej Komisji Ochrony Środowiska Naturalnego, Zdrowia Publicznego i Bezpieczeństwa Żywności. - (SK) Monitorowanie sytuacji społecznej i realizacji polityk socjalnych w państwach członkowskich w celu zidentyfikowania problemów i wyzwań, przed jakimi stoi Unia jest konieczne, lecz działania, jakie podejmujemy by rozwiązać te problemy, są jeszcze ważniejsze.
Jeśli chodzi o zdrowie publiczne, powinniśmy skoncentrować się na problemach, jakich doświadczają obywatele UE w dziedzinie opieki zdrowotnej. Biorąc pod uwagę tendencje demograficzne i wydłużanie się oczekiwanej średniej długości życia, istotne jest opracowywanie strategii w dziedzinie zdrowia publicznego, które poprawią jakość naszego życia, mających na celu zapobieganie chorobom i skuteczne ich zwalczanie. Jednocześnie te strategie powinny uwzględniać potrzebę wysokiej jakości, dostępnej i rzetelnej opieki zdrowotnej dla obywateli ze wszystkich grup społecznych, niezależnie od ich statusu społecznego, wieku lub kraju stałego zamieszkania.
sprawozdawca. - (DE) Panie przewodniczący! W ubiegły piątek Rada zaakceptowała merytoryczne treści przedmiotowego rozporządzenia w sprawie finansowania partii i fundacji politycznych na poziomie europejskim. Ponadto dziś rano odbył się trójstronny dialog z Komisją i Radą i osiągnęliśmy porozumienie w sprawach, które pozostały do rozstrzygnięcia. W związku z tym istnieje realna szansa na przyjęcie tego projektu w pierwszym czytaniu i stworzenie warunków lepszego finansowania nawet na rok 2008.
W związku z powyższym sugeruję, abyśmy przełożyli głosowanie na 29 listopada, na kolejne posiedzenie plenarne w Brukseli.
w imieniu grupy ALDE. - Chciałabym zaproponować zmianę tytułu pierwszej części, by otrzymał on brzmienie: "zewnętrzny wymiar strategii lizbońskiej”. To znaczy, zmienić tekst: "polityka zewnętrzna” na "zewnętrzny wymiar strategii lizbońskiej”.
(DE) Panie przewodniczący! Ze względu na wycofanie poprawki ustnej do ustępu 5, Grupa Europejskiej Partii Ludowej (Chrześcijańscy Demokraci) i Europejskich Demokratów pragnie głosować "przeciw” w przeciwieństwie do tego, co jest podane na jej listach.
(DE) Panie przewodniczący! Niektórzy posłowie mają problem ze środkową częścią tego ustępu tj. od słów "wskazuje, że jednym” do "popyt wewnętrzny”. W uzgodnieniu z panem posłem Casparym z Grupy Europejskiej Partii Ludowej (Chrześcijańscy Demokraci) i Europejskich Demokratów, sugeruję zatem dodanie słów: "w niektórych państwach członkowskich” po słowach "gospodarki europejskiej. Mam nadzieję, że to rozwiąże problemy związane ze środkową częścią. Uważam, że ta zmiana mogłaby też pomóc Grupie Porozumienia Liberałów i Demokratów na rzecz Europy.
(DE) Panie przewodniczący! Nie sprzeciwiamy się przełożeniu głosowania nad tekstem, ale mimo to proszę, byśmy nad nim głosowali. Jeśli Parlament przegłosuje ten tekst, wróci on tam, gdzie jego miejsce, lecz może być tak, że nie zostanie zatwierdzony, dlatego proszę o głosowanie nad tekstem oryginalnym.
(SV) Panie przewodniczący! Parlament przegłosował właśnie uaktualnienie i zmianę zintegrowanych wytycznych. Dotyczy to, na przykład, wymiaru społecznego. Jak dotąd Komisja wolała nie zwracać na niego uwagi.
Chciałbym usłyszeć, co ma do powiedzenia pan komisarz Špidla na temat decyzji podjętej właśnie przez Parlament i czy zamierza przeforsować sprawę uaktualnienia i zmiany zintegrowanych wytycznych wewnątrz Komisji.
komisarz. - (CS) Decyzja podjęta przez Parlament ma pewną wagę i Komisja musi ją uwzględnić przygotowując kolejne dokumenty. W związku z powyższym głosowanie Parlamentu naturalnie ma odpowiednią wagę a kwestia zintegrowanych wytycznych była kwestią o znaczeniu fundamentalnym w debacie, jaką odbyliśmy z Parlamentem.
Rozumiemy, że "pewną wagę” oznacza "wielką wagę” i zalecamy, aby Komisja przyjęła naszą ocenę.
6. Stosowanie dyrektywy 2004/38/WE w sprawie prawa obywateli Unii do swobodnego przemieszczania się i pobytu na terytorium państw członkowskich (głosowanie)
w imieniu grupy PPE-DE. - (FR) Panie przewodniczący, panie i panowie! Odwołuję się do artykułu 19 i 166 regulaminu wewnętrznego. Zanim Parlament przeprowadzi głosowanie grup nad wspólnym projektem rezolucji w sprawie swobodnego przemieszczania się, chciałbym ostro potępić, w imieniu mojej grupy, osobisty atak na wiceprzewodniczącego Komisji, Franco Frattini w ustępie 13.
Pragnę potępić niegodne z punktu widzenia politycznego posunięcie włoskich socjalistów, którego dopuścili się niektórzy moi koledzy posłowie. Nie dorównuje ono wyzwaniu, przed którym stoimy. Sprawa jest jeszcze poważniejsza - jest to totalne przeinaczenie uwag pana komisarza Frattiniego, które nasza instytucja musi odrzucić, a to oznacza, że nie możemy podjąć rozważnej decyzji.
Jeśli nasza grupa miałaby głosować przeciw tej rezolucji z powodu tego posunięcia, nie umniejszyłoby to w żaden sposób naszego wsparcia dla wszystkich obywateli Rumunii i innych krajów UE, którzy przestrzegają prawa i respektują kraj ich przyjmujący.
Europa opiera się na zasadzie państwa prawnego, co ponownie potwierdzamy w rezolucji, którą moja grupa podpisała z wspólnej inicjatywy naszych włoskich i rumuńskich współpracowników. Swobodne przemieszczanie się nie jest wyłącznie sprawą krajową, ale europejską. Nie chodzi tu o wyrównywanie rachunków politycznych, ale o wartości, panie i panowie!
w imieniu grupy PSE. - (DE) Panie przewodniczący! W tej Izbie odbyliśmy wyczerpującą debatę, w której pan komisarz Frattini wziął udział. Pan komisarz odpowiedział bardzo powściągliwie w swoich uwagach i odpowiedziach na wystąpienia różnych posłów. Rezolucja krytykuje tylko jedno, a mianowicie, że istnieją dowody na to, że pan komisarz Frattini udzielił opinii publicznej błędnych informacji dotyczących konkretnego aspektu prawa europejskiego.
Fakt, że nasza rezolucja koryguje to, a także wyjaśnia, że komisarz odpowiedzialny za ochronę prawną obywateli Europy wydał opinii publicznej błędne oświadczenie w tak istotnej sprawie, jak prawa obywateli, jest obowiązkiem Parlamentu i nie nic wspólnego z tzw. teoriami spiskowymi. Jednakże dobrze wiemy, panie pośle Daul, że jest pan posłem godnym politowania, gdyż został pan zmuszony pod presją Forza Italia do wydania tego oświadczenia. To wszystko, co mam do powiedzenia w tej sprawie.
w imieniu grupy Verts/ALE. - (IT) Panie przewodniczący, panie i panowie! Myślę, że powinniśmy odrębnie skomentować oświadczenie przewodniczącego, pana Daula. Ten Parlament wypowiada się na zasadzie większości głosów i ma wszelkie prawo ku temu, by krytykować lub negatywnie oceniać komisarzy. Jest to suwerenne prawo Parlamentu.
Jeśli zrobiliśmy to, co zrobiliśmy to dlatego, gdyż pan komisarz Frattini błędnie zinterpretował prawo wspólnotowe. I choć trudno mi jest przekrzyczeć hałas, który panuje na sali, chciałbym powtórzyć, że w stosunku do komisarza europejskiego działamy tu jako posłowie do PE i nadal będziemy działać w tym charakterze!
Proszę, czy moglibyście państwo rozpatrując tę sprawę wyrażać swoje emocje nieco mniej ekspresyjnie?.
w imieniu grupy ALDE. - Panie przewodniczący! Chciałbym na krótko zabrać głos w sprawie przestrzegania regulaminu. Niezależnie od debaty politycznej jakiejkolwiek grupy angażowanie się przez komisarzy w sprawy polityczne jakiejkolwiek partii w swoim lub innym kraju świadczy o braku rozsądku z ich strony. Myślę, że ta Izba powinna przypomnieć komisarzowi o jego obowiązkach w tym zakresie.
Mam przed sobą jeszcze trzy wystąpienia, a następnie zamkniemy tę krótką debatę.
w imieniu grupy GUE/NGL. - (FR) Panie przewodniczący! Myślę, że nie muszę wiele dodawać do tego, co powiedzieli: pani poseł Monica Frassoni i panowie posłowie Graham Watson i Martin Schulz. Pragnę po prostu powiedzieć tyle: jeśli cztery grupy, które nie są z tej samej połowy Izby zakwestionują słowa komisarza, wówczas byłoby mądrze z jego strony, gdyby zastanowił się on, czego powinien unikać na przyszłość, jeśli chce nadal cieszyć się zaufaniem Parlamentu.
(IT) Panie przewodniczący, panie i panowie! Zgodnie z artykułami 151 i 19 regulaminu wewnętrznego proszę państwa o ocenę dopuszczalności ustępu 13, który zawiera nieumotywowany i bezpodstawny osobisty atak na wiceprzewodniczącego Komisji. Jest to tekst, który - o ile zostanie zatwierdzony po oświadczeniach ze strony rzecznika przewodniczącego Komisji, mających na celu obronę pana komisarza Frattiniego - wywoła niestosowny konflikt pomiędzy Parlamentem a Komisją z wewnętrznych przyczyn politycznych. W związku z powyższym proszę państwa o poddanie tekstu wniosku pod głosowanie bez ustępu 13, a jednocześnie proszę autorów o wycofanie tekstu tego ustępu w drodze poprawki ustnej.
(IT) Panie przewodniczący, panie i panowie! Chciałabym dodać następującą poprawkę ustną: "wyraża swoje głębokie ubolewanie z powodu zamordowania pani Giovanny Reggiani w Rzymie dnia 31 października 2007 r. i śle szczere kondolencje jej rodzinie”.
w imieniu grupy UEN. - (IT) Panie przewodniczący, panie i panowie! Chciałabym dodać następującą poprawkę: "Uważa edukację Romów i przeciwdziałanie zbyt wczesnemu porzucaniu nauki w społecznościach romskich za jedno z podstawowych narzędzi walki z wykluczeniem społecznym, wyzyskiem i przestępczością”.
(IT) Panie przewodniczący, panie i panowie! Uwzględniając znaczenie warunków określonych w artykułach 5, 6, 7 i 8 dyrektywy 2004/38/WE w sprawie prawa obywateli Unii i członków ich rodzin do swobodnego przemieszczania się.
w imieniu grupy PSE. - Panie przewodniczący! Jako przewodniczący delegacji do spraw stosunków z krajami Azji Południowej prowadziłem negocjacje w sprawie tego kompromisowego tekstu. Uważam że jest to delikatna sprawa i ważne jest, abyśmy wszyscy zdawali sobie sprawę z sytuacji w Pakistanie. Myślę, że cała Izba zechce przemówić jednym głosem i wystosować mocne przesłanie do generała Musharrafa.
W duchu kompromisu i w celu pozyskania poparcia całej Izby, na co mam szczerą nadzieję, chciałbym zaproponować następującą poprawkę ustną: w punkcie A preambuły mówimy o tym, że prezydent Musharraf "zawiesił konstytucję i rządy prawa zastępując je stanem wojennym”. Proponuję sformułować to tak, że zastąpił je "stanem wyjątkowym, de facto stanem wojennym” Następnie zgodnie z sugestiami innych posłów w trzech innych miejscach tj. w ustępach 1, 10 i 11 powinniśmy zastąpić wyrażenie "stan wojenny” wyrażeniem "stan wyjątkowy”. Mam nadzieję, że moje propozycje znajdą pełne poparcie w tej Izbie.
(FI) Panie przewodniczący! Chciałabym tylko powiedzieć, że jeden istotny punkt w fińskiej wersji tej rezolucji został źle przetłumaczony. W paragrafie 1, który dotyczy mandatu negocjacyjnego w Bali wersja fińska została źle zrozumiana, co sugeruje, że rezolucja ta dotyczy wewnętrznego mandatu negocjacyjnego przed konferencją w Bali. Faktycznie mandat w Bali oznacza, że na konferencji w Bali kraje, które ratyfikowały umowę klimatyczną będą usiłowały uzyskać mandat negocjacyjny umożliwiający im ustanowienie nowej umowy klimatycznej. Innymi słowy, tekst fiński w paragrafie 1, który mówi: "by uzgodniono mandat negocjacyjny na tę konferencję” powinien brzmieć "by uzgodniono mandat negocjacyjny na ustanowienie umowy klimatycznej na tej konferencji”.
Panie przewodniczący! Moja wypowiedź powinna zostać zaprotokołowana jako głosowanie przeciw poprawce 7. Obawiam się, że gdy nacisnąłem guzik pojawiło się niewłaściwe światło. Powinien to być głos przeciw. Nie zmienia to wyniku głosowania, ale dla mnie ma to znaczenie. Zatem proszę, aby mój głos został zaprotokołowany jako głos przeciw.
(FR) Panie przewodniczący! Przepraszam, w celu uniknięcia wszelkich niejasności odnośnie do interpretacji głosowania chciałabym jedynie wyjaśnić, że usunięcie terminu "umowy w sprawie readmisji” dotyczy tylko pierwszej sekcji ustępu 14.
sprawozdawca. - Panie przewodniczący! Chciałbym dodać do ustępu 19a następujące słowa: "podkreśla potrzebę zaangażowania i współpracy z krajami EOG (Islandia, Norwegia, Liechtenstein) i Szwajcarią i pełnego wykorzystania ich doświadczeń w pracy z Unią Europejską”.
sprawozdawca. - Panie przewodniczący! Chcę jedynie potwierdzić, że poprawka ustna polega na usunięciu ustępu, zatem powinniśmy ją rozpatrzeć jako pierwsza przed poprawką 13, co oznacza, że musimy zmienić kolejność głosowania na liście.
sprawozdawca. - (DE) Panie przewodniczący! Przed głosowaniem ja I moi współpracownicy z Komisji Handlu Międzynarodowego chcielibyśmy podziękować panu za tę pracę wykonaną z dobrym skutkiem, co pozwala nam zaoszczędzić czas ze względu na brak poprawek.
Przedmiotowe sprawozdanie wysyła wyraźny sygnał nowemu rządowi i parlamentowi na Ukrainie, że z naszej strony zrobiliśmy wszystko, co konieczne w celu zapewnienia, aby negocjacje dotyczące strefy wolnego handlu odbyły się. Jesteśmy partnerami budzącymi zaufanie w tym dialogu. Jeśli jest tu dziś przedstawiciel Ukrainy, proszę, aby przekazał on parlamentowi krajowemu, że Parlament Europejski zaleca niezwłoczne głosowanie w sprawie przystąpienia do Światowej Organizacji Handlu i ratyfikowania traktatu akcesyjnego, gdy tylko zostanie podjęta decyzja w Genewie.
Z wzajemną korzyścią dla UE i Ukrainy proszę wszystkich teraz o poparcie tego sprawozdania. Dziękuję bardzo.
Panie pośle Zaleski, gdyby wolno mi było pogratulować panu tego, jak dobrze wypowiada się pan w moim języku, zrobiłbym to.
na piśmie. - Sprawozdawca Jo Leinen właściwie zaznacza, że najważniejszą innowacją wniosku Komisji jest umożliwienie wspierania z budżetu Wspólnoty nie tylko europejskich partii politycznych, lecz również związanych z nimi fundacji politycznych na poziomie europejskim.
Zgadzam się, że proponowane rozporządzenie poprawi stabilność finansową europejskich partii politycznych i finansowanie ich kampanii politycznej w wyborach do Parlamentu Europejskiego w 2009 roku.
(SK) Jeszcze rok temu wydawało się, że data rozszerzenia strefy Schengen zostanie przesunięta na rok 2009. Cieszę się, że wszyscy zintensyfikowaliśmy nasze wysiłki i znaleźliśmy konstruktywne rozwiązania, aby uczynić swobodny przepływ osób bez kontroli paszportowej rzeczywistością.
Dlatego też z zadowoleniem przyjmuję sprawozdanie pana posła Carlosa Coelho potwierdzające przystąpienie dziewięciu nowych państw członkowskich do strefy Schengen. Uważam, że swobodny przepływ osób bez kontroli paszportowej jest prawdziwym sukcesem w historii integracji europejskiej, dlatego z przyjemnością głosowałem za przedmiotowym sprawozdaniem. Przystąpienie nowych państw członkowskich, w tym Słowacji, do strefy Schengen, wyraźnie daje do zrozumienia Europejczykom, że "żelazna kurtyna” wzniesiona przez totalitarny reżim komunistyczny pomiędzy Europą Zachodnią i Wschodnią po 21 grudnia 2007 r. przejdzie do historii.
Dla mnie głosowanie nad tym sprawozdaniem jest wydarzeniem na miarę historyczną, gdyż odbywa się ono w tym samym tygodniu, w którym Republiki Słowacka i Czeska będą świętować - 17 listopada - 18-tą rocznicę upadku reżimu totalitarnego, który uniemożliwiał obywatelom podróżowanie po Europie. Wierzę, że wszyscy obywatele europejscy przyjmą to z radością jako prezent gwiazdkowy.
(NL) Panie przewodniczący! Głosowałem przeciw sprawozdaniu pana posła Coelho, przede wszystkim aby zwrócić uwagę na liczne problemy związane z polityką otwartych granic układu z Schengen. Jakby nie było, z jednej strony cały system Schengen zależy od surowej, szczelnej kontroli jego zewnętrznych granic - co mówiąc szczerze nie ma obecnie miejsca - zaś z drugiej strony od rygorystycznego podejścia do problemu przestępczości we wszystkich państwach członkowskich - co spotyka się zbyt rzadko. Wreszcie, wszystkie kraje Schengen muszą prowadzić surową politykę imigracyjną, co pozostaje w całkowitej sprzeczności, na przykład, z falami masowej legalnej imigracji, jakie obserwuje się w ostatnich latach w niektórych państwach członkowskich.
W tych okolicznościach jako osoba indywidualna i jako polityk nie mogę cieszyć się z tego, że nie będę już musiał przechodzić przez kontrolę na wewnętrznych granicach, gdyż przestępcy i nielegalni imigranci także są zwolnieni z tego obowiązku, co jest zgubne dla naszego społeczeństwa.
(CS) Panie przewodniczący! Pragnę wypowiedzieć się na temat sprawozdania sporządzonego przez mojego kolegę, pana posła Carlosa Coelho w sprawie projektu decyzji Rady w sprawie pełnego stosowania przepisów dorobku Schengen w dziewięciu państwach członkowskich, które przystąpiły do UE w 2004 r. Osobiście uważam, że ta decyzja jest absolutnie niezbędna. Przystąpienia do strefy Schengen naszych krajów, w tym mojej ojczyzny - Republiki Czeskiej - za żadną cenę nie powinno się odwlekać. Wszystkie dotychczasowe analizy obiektywnie stwierdzają, że wszystkie te kraje są odpowiednio przygotowane do rozszerzenia strefy Schengen. Dzięki niewiarygodnym wprost wysiłkom zainteresowanych państw członkowskich, wielu ekspertów uczestniczących w inspekcjach granic, policji, organom sądowym, urzędnikom administracji i innym dziś te państwa członkowskie są wystarczająco przygotowane do stosowania wszystkich przepisów dorobku Schengen w zadowalający sposób. Zakładam zatem, że Rada ds. Wymiaru Sprawiedliwości i Spraw Wewnętrznych w dniach 6-7 grudnia bieżącego roku także udzieli swojego poparcia dla przedmiotowej decyzji. Symboliczne znaczenie zniesienia granic wewnętrznych, które nasi obywatele wiążą z przystąpieniem do strefy Schengen przejdzie do historii i można je przyrównać jedynie do upadku "żelaznej kurtyny” prawie 20 lat temu.
(CS) Panie i panowie! Cieszę się bardzo, że pomimo problemu technicznego - spotkaliśmy się razem, by głosować nad raportem potwierdzającym, że nowe państwa członkowskie, w tym Republika Czeska, będą gotowe do przystąpienia do strefy Schengen nie wcześniej niż w roku 2008. Doceniam wysiłek i otwartość państw członkowskich i Komisji podczas intensywnych konsultacji technicznych wymaganych przed rozszerzeniem. Rozszerzona strefa Schengen niewątpliwie stanowić będzie większe wyzwanie dla bezpieczeństwa wewnętrznego Europy, lecz z drugiej strony - co chciałabym podkreślić - jest ukoronowaniem naszych wysiłków na rzecz wprowadzenia swobody przepływu osób na prawdziwie połączonym obszarze. W przyszłym roku Europa zjednoczy się jak nigdy dotąd. "Żelazna kurtyna” definitywnie przeszła do przeszłości i za to państwu dziękuję.
Panie Przewodniczący! Przystąpienie Polski do strefy Schengen niesie ze sobą nie tylko potencjalne korzyści związane z wygodą przekraczania granic, ale również zagrożenia.
Negatywnym zjawiskiem, którego Polska doświadcza już od wielu lat, jest utrudnienie wjazdu do naszego kraju obywatelom ze wschodnich krajów sąsiednich, w tym Polakom mieszkającym na Białorusi i na Ukrainie. Brak kontroli granicznych może doprowadzić do wielu negatywnych zjawisk związanych z przestępczością i nielegalną imigracją. Niepokoją również działania zmierzające do zlikwidowania narodowej kontroli granicznej w państwach członkowskich na rzecz paneuropejskich, unijnych służb granicznych. Dlatego wstrzymałem się od głosu w tej kwestii.
Od dawna próbujemy przekonać państwa, że obszary wymiaru sprawiedliwości i spraw wewnętrznych należą do kluczowych kompetencji państw, zwłaszcza państwa portugalskiego. Dlatego też sprzeciwiamy się ich stopniowemu przenoszeniu do ponadnarodowych instytucji UE w ramach procesu, który uzasadnia każdy nowy "krok do przodu” poprzednim krokiem.
Tak dzieje się w przypadku utworzenia "strefy Schengen” z całym jej dorobkiem, która służy jako katalizator dla "uwspólnotowienia” polityk lub środków związanych z kontrolą graniczną - wiz, azylu lub imigracji - bądź mechanizmów policyjnych lub sądowych.
Tym bardziej, że to "uwspólnotowienie” odbywa się w ramach, w których największe potęgi UE zgodnie zapewniają, że proces podejmowania decyzji umożliwia im obronę i zabezpieczenie swoich interesów, co nie dotyczy Portugalii.
Jak już stwierdziliśmy, międzynarodowa i europejska współpraca w tych sprawach pomiędzy suwerennymi państwami o równych prawach to jedno, zaś niedopuszczalne przekazanie podstawowych elementów zagwarantowania suwerenności narodowej i demokracji instytucjom ponadnarodowym zdominowanym przez największe potęgi UE w celu zbudowania "fortecy Europy”, to całkiem inna sprawa.
na piśmie. - (IT) Panie przewodniczący, panie i panowie! Głosuję przeciw przedmiotowemu sprawozdaniu, gdyż jak już wcześniej obszernie wyjaśniałem przy różnych okazjach - również ostatnio podczas moich wypowiedzi w Parlamencie - jestem absolutnie przeciwny układowi z Schengen. Szczególnie dlatego, gdyż ten układ staje się "furtką” dla nielegalnej imigracji i przepływu osób zagrażających bezpieczeństwu UE.
Granice tych krajów, które chcą stać się częścią dorobku Schengen, są łatwym celem dla przestępców. Schengen Jest to kolejne umożliwienie wjazdu do UE niekontrolowanej imigracji z krajów byłego bloku sowieckiego i Środkowego Wschodu, nie mówiąc już o zakłóceniach porządku publicznego, jakie swobodny przepływ obywateli w ramach UE niezaprzeczalnie spowoduje we Włoszech i innych krajach.
Wszystkie państwa członkowskie, które chcą przystąpić do strefy Schengen i w ramach niej współpracować, powinny mieć taką możliwość. Z drugiej strony jest niezwykle istotne, by wszystkie kraje uczestniczące w tej współpracy spełniały wymagania już w chwili przystąpienia, gdyż współpraca pociąga za sobą wspólną granicę zewnętrzną. Jeśli w jednym kraju będą niedociągnięcia, Szwecja nie będzie w stanie sprawdzić, czy granica jest chroniona. Przeprowadzone badania i inspekcje wskazują, że są problemy, do których należy się odnieść i rozsądne byłoby odłożenie przystąpienia do czasu, gdy wszystkie wymagania zostaną spełnione.
W ramach tych wyjaśnień dotyczących sposobu głosowania my, niżej podpisani szwedzcy socjaldemokratyczni posłowie do Parlamentu Europejskiego chcielibyśmy wyjaśnić, jak głosowaliśmy w sprawie sprawozdania pana posła Braghetto.
Naszym zdaniem ustanowienie wieloletniego planu odnowy zasobów tuńczyka błękitnopłetwego jest bardzo istotne. Tuńczyk błękitnopłetwy od dłuższego czasu jest gatunkiem zagrożonym wskutek nadmiernego nakładu połowowego. Istnieje ryzyko, że z czasem zostanie zniszczony cały ekosystem na wodach połowowych, o których mowa. Niemniej jednak uważamy, że rozporządzenie Komisji nie jest w pełni adekwatne do sytuacji, dlatego głosowaliśmy przeciwko niemu.
Głosowaliśmy za zgłoszonymi przez komisję poprawkami 4 i 6 - dwiema poprawkami, które wymagają anulowania dwóch, naszym zdaniem budzących wątpliwości, odstępstw dotyczących połowów tuńczyka błękitnopłetwego.
Poparliśmy także poprawkę 13, co oznaczałoby, że powinniśmy przyjąć plan odnowy zasobów, który zasługiwałby na to mianu. Przedmiotowy wniosek idzie znacznie za daleko, niż wniosek pierwotny, który w pełni popieramy. Poziom zasobów tuńczyka błękitnopłetwego nadal jest niebezpiecznie niski i Unia Europejska musi wziąć na siebie większą odpowiedzialność za ich odnowę.
na piśmie. - (FR) Chciałbym złożyć wyjaśnienie dotyczące mojego sposobu głosowania nad planem odnowy zasobów tuńczyka błękitnopłetwego we wschodnim Atlantyku i w Morzu Śródziemnym.
Mając na uwadze krytyczny stan zasobów tuńczyka błękitnopłetwego Unia Europejska reaguje poprzez to rozporządzenie następująco: stopniowa redukcja kwoty połowów, okresowe przerwy w połowach oraz wzmożenie środków zwiększonej kontroli w celu przeciwdziałania nielegalnym połowom. Popieram te propozycje.
Po pierwsze dlatego, bo naukowcy już twierdzą, że postanowienia zawarte w tym rozporządzeniu nie wystarczą, by zagwarantować odnowę zasobów. Uważają, że są uzasadnione powody, by ustalić kwoty znacznie wykraczające poza roczne wielkości połowów ustanowione przez ICCAT (Międzynarodową Komisję ds. Ochrony Tuńczyka Transatlantyckiego). Jestem skłonny im uwierzyć, dlatego udzieliłem poparcia poprawce 13 zgłoszonej przez Grupę Zielonych / Wolne Przymierze Europejskie.
Ze względu na obecność na Morzu Śródziemnomorskim flot spoza UE, z krajów takich, jak Libia, Turcja, Japonia i Chiny, które nie są członkami ICCAT, jasne jest, że rozporządzenie, które rozpatrujemy, przyniesie pożądany skutek, jeśli te kraje podpiszą zobowiązanie, że będą przestrzegać ustanowionych w nim przepisów, a nie ma żadnej pewności, że to zrobią.
Kolejnym punktem porządku obrad jest debata nad siedmioma projektami rezolucji w sprawie wspólnot chrześcijańskich na Bliskim Wschodzie.
autor. - (IT) Pani przewodnicząca, panie i panowie! Wolność wyznania jest czynnikiem obiektywnym w uznaniu poszanowania praw człowieka. Przemoc, jakiej doznają chrześcijanie na całym świecie jest znieważeniem i podważeniem godności ludzkiej.
Zamierzałem poddać ten projekt rezolucji na ostatnim posiedzeniu plenarnym w październiku, ale koordynator grup politycznych poprosił mnie, abym przełożył go na listopadowe posiedzenie, aby dać nam więcej czasu na przygotowanie bardziej szczegółowego tekstu, który zyska szerszy konsensus. W tekście, nad którym będziemy głosować dzisiejszego popołudnia, a który stanowi rezultat kompromisu pomiędzy socjalistami, liberałami, Grupą Unii na rzecz Europy Narodów oraz Grupa Niepodległość/Demokracja, najistotniejsze cechy wstępnego projektu rezolucji zostały zachowane.
Zdołaliśmy także zamieścić konkretne odniesienia do aktów przemocy i maltretowania popełnionych w tym roku nie tylko na Bliskim Wschodzie, ale także w innych częściach świata przeciwko wspólnotom chrześcijańskim. Wydarzenia te miały miejsce główne w Iraku, Egipcie, Pakistanie, Turcji, Chinach i Wietnamie. W rzeczywistości ta intensywna koordynacja, jaką prowadziliśmy przez ostatnich kilka dni, a następnie wydobycie na światło dzienne licznych incydentów, która miały miejsce poza Bliskim Wschodem doprowadziło nas do nadania projektowi rezolucji nowego, bardziej pasującego tytułu, który brzmi: "poważne wydarzenia zagrażające istnieniu wspólnot chrześcijańskich oraz innych wspólnot religijnych”.
Oczywiście tekst ten nie obejmuje wszystkich aktów przemocy popełnionych wobec chrześcijan, takich jak w Erytrei i Korei Północnej. Jednakże, panie i panowie, proszę byście uchwycili państwo polityczne przesłanie tego tekstu, które dotyczy także tych krajów i incydentów, o których w tekście nie wspomniano. Od początku dzięki potrzebie współpracy z innymi grupami mogłem wyjaśnić, że ta rezolucja w żaden sposób nie ma na celu rozbudzenia na nowo konfliktu między cywilizacjami. Europa zawsze stała na czele, jeśli chodzi o ochronę praw mniejszości i nie może nadal ze spokojem patrzeć na to, jak tak wielu chrześcijan doznaje coraz większych krzywd.
Panie i panowie! W dniu dzisiejszym nasz Parlament może wypowiedzieć się w pilnej i bardzo ważnej kwestii, za ochroną życia i wolności wyznania nie tylko chrześcijan, ale także milionów ludzi wszelkich wyznań. A zatem proszę...
autor. - Pani przewodnicząca! Przemawiam w imieniu Grupy Socjalistycznej, by udzielić naszego pełnego poparcia dla wspólnego projektu rezolucji w sprawie prześladowań religijnych.
Mając tak mało czasu mogę poruszyć tylko niektóre elementy tej rezolucji. Chciałbym skupić się na trudnym położeniu lokalnej wspólnoty chrześcijańskiej w Iraku, która w pewnym momencie stanowiła prawie 10% ludności. Jako osoba, która popiera i jest popierana przez kampanię Save the Assyrians, pragnę powiedzieć, że ten Parlament zwykł poprzestawać na rozwiązaniach kompromisowych, które czasami prowadzą do spłycenia i utraty znaczenia problemu.
Tak jest w przypadku tej rezolucji. Punkt preambuły K ubolewa nad sytuacją w asyryjskich wioskach na granicy tureckiej. Dlaczego? Ponieważ rząd turecki aktualnie ostrzeliwuje asyryjskie wioski argumentując to tym, że w nich schronili się bojownicy PKK, co wydaje się nieprawdopodobne. Punkt S preambuły nawiązuje do sytuacji w Syrii, dokąd dziesiątki, jeśli nie setki tysięcy uchodźców uciekło z Jordanii i Iraku, lecz granica obecnie jest zamykana.
autor. - Pani Przewodnicząca! Przede wszystkim pragnę wyrazić swoje zadowolenie i podziękować innym współautorom rezolucji dotykającej tak istotnego problemu, jakim są wydarzenia dotyczące społeczności chrześcijan w niektórych państwach na Bliskim Wschodzie, jak również w skali światowej.
Jednocześnie, jako osoba podpisana pod tekstem tej rezolucji, chciałbym podkreślić, że zagwarantowanie wolności religii jest pierwszym krokiem do zapewnienia podstawowych praw człowieka, a przypadki prześladowania chrześcijan, mające miejsce na świecie, stanowią elementarny przykład pogwałcenia tych praw.
Ponadto, biorąc pod uwagę fakt, iż obserwujemy brak reakcji w tej kwestii zarówno ze strony władz, instytucji, jak i ruchów politycznych na świecie, chciałbym jeszcze raz zaakcentować znaczenie omawianej rezolucji w obronie praw chrześcijan i podkreślić, że grupa Unia na rzecz Europy Narodów w pełni ją popiera.
autorka. - (FR) Pani przewodnicząca! Wolę nie myśleć, jakie byłyby wyrazy twarzy moich kolegów i koleżanek - posłów z PPE, gdyby odkryli oni, że rezolucja w sprawie wspólnot muzułmańskich w Europie została przyjęta przez państwa nad Zatoką Perską lub ASEAN. Byłby to okropny szok, zostałoby to odebrane jako wyraz agresji, niedopuszczalna ingerencja władz religijnych w kraju nienależącym do UE w stosunki pomiędzy naszymi państwami członkowskimi a mniejszościami religijnymi. "Nie czyń innym tego, czego byś nie chciałby czyniono tobie” to także jedna z chrześcijańskich zasad moralnych.
A tak na poważnie, czy taka rezolucja byłaby postrzegana jako wezwanie do tolerancji oraz międzykulturowego i religijnego dialogu? Z pewnością nie! Unia Europejska, tak dumna ze swoich wartości, byłaby na tyle rozważna, by wykazać się w tej nadzwyczaj drażliwej kwestii choć odrobinę znajomości i szacunku dla konwencji międzynarodowych.
Aby rozwiązać problem naruszania praw członków mniejszości religijnych, aby potępić zabójstwa chrześcijan lub ograniczanie swobody praktyk religijnych, musimy wybrać pomiędzy dwoma równie dobrze uzasadnionymi podejściami. Pierwsze polega na prowadzeniu rozmów z danym krajem bazując na jego zobowiązaniach międzynarodowych i porozumieniach między nami i zwróceniu się do osób odpowiedzialnych za kwestie religijne z prośbą o zbadanie sytuacji w tym zakresie i zapewnienie, aby prawa mniejszości religijnych były respektowane. Jest to, co czynimy tutaj regularnie.
Drugie podejście to podejście przyjęte przez Organizację Narodów Zjednoczoną w drodze rezolucji przedłożonej przez 12 krajów i wszystkie państwa UE, dotyczącej wyeliminowania wszelkich form nietolerancji i dyskryminacji na tle religii, wyznania i przekonań, jako że w prawie międzynarodowym te elementy są powiązane, co jest bardzo cenne. Prawa jednostki do wyznania, religii i przekonań są współzależne.
Co my byśmy dzisiaj zrobili, gdybyśmy przyjęli ten niemożliwy do zaakceptowania tekst, jaki państwo proponujecie? Zlekceważylibyśmy pracę wykonywaną przez nasze państwa członkowskie w Organizacji Narodów Zjednoczonych przyjmując całkiem inne podejście, które mogłoby zachęcić niektóre kraje do wykorzystania spraw religijnych w ich stosunkach międzynarodowych. Opowiedzielibyśmy się przeciwko zrównoważonemu podejściu zalecanemu, na przykład, przez panią Jahangir, specjalnego sprawozdawcę ONZ, która obecnie jest przetrzymywana w areszcie domowym w Pakistanie i koniec końców doprowadzilibyśmy do tego, że sytuacja mniejszości religijnych na całym świecie, w tym chrześcijan, stałaby się jeszcze bardziej niestabilna.
Jeszcze raz powtarzam - a moje słowa poparte są opiniami ekspertów pracujących nad zagadnieniem wolności religijnej, takich jak organizacja Christian Solidarity Worldwide, że ta rezolucja jedynie zwiększa zagrożenie dla tych, których chcemy chronić.
autor. - (NL) Pani przewodnicząca, panie i panowie! Jeśli naprawdę leży nam na sercu kwestia praw podstawowych, nie możemy pozostać obojętni wobec zagrożonej sytuacji wspólnot chrześcijańskich na Bliskim Wschodzie. Przedmiotowy projekt rezolucji pobudza wszystkie instytucje europejskie do działania w tej sprawie.
Ostatnia wizyta delegacji z naszego Parlamentu dała nam szersze wyobrażenie o codziennym życiu libańskich chrześcijan. Boją się oni, że zostaną zepchnięci na margines społeczeństwa podobnie jak ich współwyznawcy prawie we wszystkich krajach tego regionu.
Są zmuszeni dokonywać wyboru pomiędzy bezpieczeństwem osobistym a godnością osobistą, ich religijnymi przekonaniami. Dzisiejsi chrześcijanie libańscy chcą zachować obie te wartości.
Przemoc polityczna będąca zjawiskiem ostatnich lat teraz bezpośrednio dotyka chrześcijan w kraju cedrowym. Nasz informator w Libanie doniósł nam w tym tygodniu, że choć chrześcijanie nie są głównym celem ataków, większość polityków będących ofiarami zamachów to chrześcijanie, podobnie jak dziennikarze, którzy stali się celem ataków, a to wzbudza atmosferę zastraszenia wśród ludności chrześcijańskiej w Libanie.
autor. - Pani przewodnicząca! Przez tysiące lat obecności na ziemi człowiek jest stale poddawany działaniu sił niosących zagrożenie i śmierć, które są poza jego zdolnościami pojmowania lub obrony. Począwszy od tragicznych w skutkach klęsk żywiołowych do niepojętych wręcz chorób somatycznych i umysłowych. W obliczu swojej bezradności człowiek ucieka się do wiary w siłę nadprzyrodzoną, którą nazywa "Bogiem”. Poszczególne społeczności ludzkie rozwinęły różne teorie i wyobrażenia na temat rzeczywistości boskiej.
W rezultacie powstało wiele różnych religii. Są one, oczywiście, wytworem człowieka a nie Boga, dlatego są niedoskonałe. Niedoskonałości te to choćby fanatyzm, dogmatyzm i niemożność uznania prawa innych ludzi do oddawania czci Bogu w inny sposób. W poszczególnych religiach niedoskonałości te różnią się pod względem liczby i intensywności, z jaką się przejawiają i niestety, są one często wykorzystywane przez ekstremistycznych przywódców i pozbawionych skrupułów polityków.
Doprowadziło to do wojen religijnych i nikczemnych zbrodni popełnianych na niewinnych ludziach w imię Boga. Zarówno chrześcijaństwo jak i islam, dwie największe religie ludzkości, nie są od tego wolne, karty historii pełne są kompromitujących przykładów. Oczywiście z biegiem czasu większość religii stała się bardziej dojrzała i nastawiona bardziej humanistycznie, co niewątpliwie dotyczy chrześcijaństwa. Niestety w przypadku innych religii zmiana taka nie nastąpiła.
Dlatego też w niektórych krajach, zwłaszcza islamskich, chrześcijanie są prześladowani, czasem z wielkim okrucieństwem a czasem za zgodą grup politycznych a nawet rządów. Jest to faktycznie bardzo przykra sytuacja, która dotyczy wielu krajów lub regionów na całym świecie. - o niektórych z nich już wspomniano dziś w tej Izbie - lecz w szczególności Bliskiego Wschodu.
Mamy nadzieję, że ta rezolucja zwróci uwagę na prześladowania chrześcijan w tych krajach i dzięki niej władze tych krajów, zarówno polityczne jak i religijne, w pełni zrozumieją, że tak agresywne zachowania przeczą zarówno zasadom poszanowania praw człowieka, jak i naukom ich umiłowanej wiary.
Kolejnym punktem porządku obrad jest sześć projektów rezolucji w sprawie Uzbekistanu.
(ET) Pani przewodnicząca, panie i panowie! Chciałabym przypomnieć to, co powiedział Prezydent Francji, Nicolas Sarkozy w tej Izbie kilka dni temu: wszyscy, którzy nie respektują naszych wartości, gdyż zamiast tego wolą pozyskać zamówienia, w efekcie przegrają na wszystkich frontach. Jeśli chodzi o Uzbekistan i w ogóle całą Azję Środkową, istnieje niebezpieczeństwo, że biorąc pod uwagę zasoby energii regionu interesy poszczególnych krajów zaczną przeważać nad naszymi wspólnymi wartościami. Niestety wyraźnym tego dowodem jest niemożność uzgodnienia projektu rezolucji popieranego przez PPE i Grupę Unii na rzecz Europy Narodów (UEN) w sprawie decyzji Rady dotyczącej wstrzymania zakazu wydawania wiz wysokim urzędnikom uzbeckim na okres sześciu miesięcy, mimo iż sytuacja w Uzbekistanie pod względem praw człowieka faktycznie się nie zmieniła.
Projekt rezolucji odnosi się także do bardzo krytycznej sytuacji pod względem praw człowieka w Uzbekistanie. Niemniej jednak do dziś, o czym słyszałam na własne uszy, w Uzbekistanie panuje pojęcie, że prawa człowieka są wewnętrzną sprawą tego kraju. Nie możemy zgodzić się z takim podejściem i nalegam, aby państwo poparli pierwszą, bardziej krytyczną wersję projektu rezolucji.
autor. - (DE) Pani przewodnicząca, panie komisarzu, panie i panowie! Jako instytucja demokratyczna nie możemy pozwolić, by gdziekolwiek na świecie "podeptano” prawa człowieka. Jednakże uważamy za równie niedopuszczalne, aby w tej Izbie w nieprzemyślany sposób narażano na szwank stosunki dyplomatyczne i współpracę międzyparlamentarną pomiędzy UE a Uzbekistanem. Gdy przeglądam projekty rezolucji przedłożone przez Grupę Socjalistyczną w Parlamencie Europejskim, Grupę Porozumienia Liberałów i Demokratów na rzecz Europy i grupy lewicowe, są one dla mnie jednoznaczne z zerwaniem stosunków dyplomatycznych.
W ostatniej rezolucji Parlamentu z października 2006 r. zobowiązaliśmy się do przyjęcia konstruktywnego, ukierunkowanego na dialog rozwiązania. Jednakże dzisiaj nie dążymy do dialogu, lecz zatrzaskujemy drzwi. Moja grupa nie ma na to odpowiedzi, dlatego proszę państwa o odrzucenie projektów rezolucji przedłożonych przez grupę PSE, grupę ALDE i lewicę.
Za projektem rezolucji przedłożonym przez naszą grupę wspólnie z Grupą Unii na rzecz Europy Narodów przemawiają następujące argumenty. Sytuacja polityczna w Uzbekistanie absolutnie nie jest zadowalająca. Sytuacja w zakresie praw człowieka nadal jest alarmująca pod wieloma względami. Jednak mimo wszystko kraj ten czyni pewne postępy. Na przykład, pierwsza runda rozmów w ramach dialogu na temat praw człowieka pomiędzy Unią Europejską a Uzbekistanem miała miejsce w Taszkiencie w dnia 8-9 maja bieżącego roku. Jakakolwiek rezolucja Parlamentu Europejskiego musi rzucać światło na tę sytuację, a obecna rezolucja może opierać się tylko na tym.
autor. - Pani Przewodnicząca! Chciałbym na wstępie podziękować współautorom rezolucji. Jednocześnie, biorąc pod uwagę wytyczne Wspólnoty dotyczące obrony praw człowieka, przyjęte w 2004 r., chciałbym położyć nacisk na konieczność poprawy stosunków między Unią Europejską a Uzbekistanem. Pragnę jednak podkreślić, że relacje te winny opierać się na zasadach demokracji, praworządności i poszanowania praw człowieka, ze szczególnym uwzględnieniem tych ostatnich.
Co więcej, odnosząc się do decyzji zawieszenia na okres sześciu miesięcy niektórych sankcji nałożonych na Uzbekistan, popieram inicjatywę obserwacji postępów czynionych w kwestii poszanowania praw człowieka w tym kraju. Odmowna decyzja uznania przez Ministerstwo Sprawiedliwości w Uzbekistanie biura monitorującego te prawa jest dowodem na to, iż należy angażować dalsze wysiłki w tej dziedzinie.
Jako wiceprzewodniczący Parlamentu odpowiedzialny za politykę sąsiedztwa między innymi z Uzbekistanem apeluję do instytucji międzynarodowych, a w szczególności do władz Uzbekistanu, o podjęcie działań wspomagających i prowadzących do rozwoju społeczeństwa obywatelskiego.
autor. - (FR) Pani przewodnicząca! Cel tej rezolucji jest prosty: powiedzieć prawdę. Tego właśnie oczekują od nas naród uzbecki i działacze na rzecz obrony praw człowieka.
Sprawa nabiera pilnej wagi zwłaszcza w świetle zamachów na dziennikarzy i dysydentów, które miały miejsce w ciągu ostatnich kilku miesięcy oraz konkluzji Rady z dnia 15 października, które prezydent Karimow błędnie zinterpretował w swoim wystąpieniu jako sukces dyplomatyczny. Istotne jest to, że okres stosowania obecnych sankcji został przedłużony o kolejnych 12 miesięcy, gdyż nie przeprowadzono dochodzenia w sprawie masakry w Andidżanie a narady ekspertów w tej sprawie nie przyniosły żadnego rezultatu.
Jeśli chodzi o zniesienie zakazu wydawania wiz na okres sześciu miesięcy, zgadzamy się, że zakaz wizowy powinien automatycznie zostać przywrócony, jeśli ustanowione doskonałe kryteria - na przykład wizyta specjalnych sprawozdawców Organizacji Narodów Zjednoczonych - nie zostaną w ciągu sześciu miesięcy spełnione.
Z drugiej strony nie jesteśmy zadowoleni z konkluzji dotyczących postępu, jakie Uzbekistan rzekomo poczynił w zakresie praw człowieka. Na przykład, kara śmieci nie została faktycznie zniesiona a dialog pomiędzy UE a Uzbekistanem został wstrzymany.
Wreszcie, w przedmiotowej rezolucji potępiamy zamachy na kilku niezależnych dziennikarzy i dysydentów i żądamy przeprowadzenia dogłębnego i bezstronnego dochodzenia.
Niepokoją mnie intencje PPE i Grupy Unii na rzecz Europy Narodów. Grupy te proponują posunięcie się dalej niż wszystkie państwa członkowskie interpretując konkluzje Rady nie jako wstrzymanie zakazu wizowego, ale jako całkowite zniesienie wiz. Ustęp 3 tych konkluzji stwierdza, że nieskuteczność sankcji stanowi zachętę dla uzbeckiego reżimu, co nie ma sensu ani z punktu widzenia intelektualnego ani politycznego. Tekst nie wspomina nawet o 13 działaczach na rzecz praw człowieka, których natychmiastowego uwolnienia zażądał w liście prezydent Pöttering.
Kończąc pragnę nadmienić, że ustęp 9 wspomina o trudnej sytuacji organizacji Human Rights Watch. To jest w porządku, ale organizacja wyraźnie stwierdziła, że nie chce, aby wspominano o niej w rezolucji, która jest nieprawidłowa pod względem technicznym i szkodliwa dla obrońców praw człowieka i narodu uzbeckiego a ostatecznie - jak wszyscy zdają sobie sprawę - zostanie wykorzystana jako narzędzie propagandy przez dyktatora, prezydenta Karimowa.
Skutkiem tego proszę posłów do PE z grupy PPE i UEN o zaaprobowanie poważnej postawy, jaką chcemy przyjąć w tej sprawie i w odniesieniu do narodu uzbeckiego i poparcie naszego projektu rezolucji, który mówi wyłącznie prawdę o sytuacji w zakresie praw człowieka w Uzbekistanie.
autor. - Pani przewodnicząca! Despotyczne rządy prezydenta Karimowa w Uzbekistanie utrzymują się od 1989 r., co jest niczym wrzód na zdrowym systemie demokracji. Reżim Karmowa jest odpowiedzialny za wdrożenie polityki terroru i korupcji w tym kraju, której ofiarą pada oczywiście głównie społeczeństwo uzbeckie. Ludzie ci są bezprawnie aresztowani, zatrzymywani, torturowani i brutalnie traktowanie wedle uznania dyktatora. Mimo wielu żądań reform demokratycznych stawianych zarówno przez społeczność międzynarodową, jak i Unię Europejską, Karimow nadal nie zwraca na to żadnej uwagi.
To przypomina mi o innym osobniku, który rządzi swym krajem w podobnie totalitarny sposób i nie zwraca uwagi na tych, którzy wzywają do przeprowadzenia demokratycznych reform. Mówię o królu Abdullahu z Arabii Saudyjskiej, kraju gdzie kobiety nie mają prawa głosowania a nawet prawa prowadzenia samochodu i gdzie poważne naruszenia praw człowieka są na porządku dziennym.
Ze smutkiem trzeba przyznać, że pod tym względem niektóre rządy UE nie są bez winy, gdyż stosują podwójne standardy: Atakują zaciekle Karimowa - i słusznie - lecz króla Abdullaha traktują bardzo łagodnie. Faktem jest, iż niedawno król Abdullah został przyjęty z honorami podczas swoich wizyt państwowych w Wielkiej Brytanii i Włoszech.
Tym, co głównie różni Uzbekistan i Arabię Saudyjską jest kwestia pieniędzy - wielkich pieniędzy - i dopóki król Abdullah wydaje miliardy w Wielkiej Brytanii i Włoszech dogodniej jest patrzeć przez palce na poważne naruszenia praw człowieka i instytucji demokratycznych popełniane przez niego we własnym kraju. I to właśnie dlatego, jak przypuszczam, gdy zasugerowałem, by w przedyskutować dziś w Parlamencie sytuację w Arabii Saudyjskiej, mój pomysł został podniośle kategorycznie odrzucony prawie przez wszystkie grupy. Mam nadzieję, że następnym razem wykażemy większą wrażliwość na ten problem.
autor. - (NL) Pani przewodnicząca! Uzbekistan potrzebuje radykalnej zmiany. Pęd do działania w tym kierunku został "zduszony w zarodku” przez brutalne siły, które odebrały życie setkom demonstrantów. Od tamtej pory świat zewnętrzny milczał przez wyjątkowo długi czas. Po naszej wcześniejszej merytorycznej pilnej debacie w tej sprawie, która odbyła się 27 października 2005 r. z początku niewiele się działo.
Po upadku Związku Radzieckiego despotyczne reżimy przejęły władzę nie tylko w tak dobrze znanych państwach, jak Ukraina, Gruzja i Białoruś; stało się to także w innych byłych republikach sowieckich, jak Turkmenistan i Uzbekistan. To nie demokracja zatriumfowała tam, lecz mała grupa ludzi, która nabyła doświadczenia w starym aparacie państwowym i siłach bezpieczeństwa.
Nie mając innych celów poza pozostaniem przy władzy, ludzie ci przekształcili przedsiębiorstwa państwowe we własne prywatne majątki, manipulowali wynikami wyborów, dali opozycji jak najmniejszą swobodę działania, utrudniali działalność niezależnych organizacji, ograniczyli prasę oraz, w miarę swoich potrzeb, używali przemocy wobec własnych rodaków. Przykro to mówić, ale taki stan spraw utrzymuje się w Uzbekistanie.
Do dziś na postawę Europy wobec Uzbekistanu zbytnio wpływają interesy gospodarcze i militarne. Wygląda na to, że dyktatura w Uzbekistanie ma prawo się utrzymywać, gdyż okazała się użyteczna w interwencji zbrojnej w Afganistanie. Taka postawa totalnie przekreśliłaby wiarygodność Europy jako obszaru, który oręduje za prawami człowieka i demokracją. Europa nie może uzależniać praw i swobód narodu uzbeckiego od innych względów.
w imieniu grupy PSE. - (DE) Pani przewodnicząca! Pod rządami prezydencji niemieckiej i wyraźnym wpływem niemieckiego rządu federalnego sankcje przeciw Uzbekistanowi zostały złagodzone pod warunkiem, że rząd Karimowa poprawi sytuację w zakresie prawa człowieka w tym kraju. Jednakże w więzieniach uzbeckich nadal stosuje się tortury, sytuacja w zakresie praw człowieka nie poprawiła się ani trochę. Donoszą nam o tym organizacje międzynarodowe, które obserwują brutalne ataki na społeczeństwo obywatelskie. Dotknięte tym są nie tylko organizacje broniące praw człowieka, ale także organizacje kobiece, ośrodki informacyjne i wiele innych organizacji. Obrońcy praw człowieka są skazywani na kary wieloletniego więzienia, a liczni działacze, w tym dziennikarze, byli zmuszeni uciec z tego kraju.
Nie możemy złagodzić sankcji, nie możemy ich znieść. Po raz kolejny dostrzegamy, że nawet podczas dyskusji w tym Parlamencie ujawniają się inne poglądy, gdy mowa jest o dostępie do surowców naturalnych a inne, gdy surowce naturalne nie wchodzą w grę. Musimy wysłać wyraźny sygnał, że tego nie akceptujemy.
w imieniu grupy Verts/ALE. - (ES) Pani przewodnicząca! Chciałbym skorzystać z możliwości, jaką daje dzisiejsza debata, aby uczulić tę Izbę i zwrócić jej uwagę na grupę ludności, która cierpi szczególne prześladowania w Uzbekistanie i nie tylko tam, bo także w Turkmenistanie. Konkretnie chodzi o ludność LGBT.
Geje i lesbijki zazwyczaj są prześladowani podwójnie, ponieważ w wielu przypadkach są oni działaczami, ale także dlatego, gdyż są gejami i lesbijkami. Na tych, którzy publicznie oświadczą, że należą do tej grupy lub zostaną zidentyfikowani jako jej członkowie, czeka od dwóch do pięciu lat więzienia.
Kolejnym punktem porządku obrad jest debata nad sześcioma projektami rezolucji w sprawie Somalii.
autor. - Pani przewodnicząca! Z pokolenia na pokolenie ludzie pochodzący z Somalilandu i Somalii przybywają do mojego okręgu wyborczego w Londynie. Od wielu lat pracują w Brytyjskiej Marynarce Handlowej i wysyłają zarobione pieniądze do domu. Podczas mojej kadencji w parlamencie brytyjskim pełniłem funkcję międzypartyjnej grupy brytyjsko-somalijskiej. Czasem zajmowaliśmy się problemami, a czasem kwestiami personalnymi itp. Było ich wiele. Somalijczycy byli wspaniałymi ludźmi, ale nie mieli szczególnie wybitnych przywódców, którzy by służyli ich interesom.
Obecnie sytuacja jeszcze bardziej się pogorszyła. Mamy państwo, które upada. Mamy sytuację, w której kraj ten ma jedne z najgorszych statystyk pod względem zdrowia na świecie. Obywatele Somalii na co dzień doznają przemocy, stale wzrasta śmiertelność niemowląt i rodzących matek, które dostają się pod obstrzał w walkach pomiędzy wojskami etiopskimi a oddziałami rządowymi i milicji wojskowej. To właśnie dlatego ta sprawa jest w dzisiejszym porządku obrad. Widzimy, jak strasznie jest żyć dzisiaj w Somalii. Widzimy, że ludzie tam żyjący koniecznie muszą otrzymać pomoc humanitarną, lecz nie możemy jej dostarczyć. Widzimy potrzebę wysłania tam sił pokojowych i z zadowoleniem przyjmujemy obietnice Unii Afrykańskiej, ale to co Unia faktycznie dostarcza, nie budzi naszego zadowolenia. To nie jest to, co zostało obiecane.
W tym momencie mamy tam jedynie oddziały ugandyjskie. Dopóki liczba oddziałów nie osiągnie obiecanego poziomu 8 000, wojska etiopskie nie wycofają się. Musimy zorientować się, jak możemy zaangażować ludzi w dialog - dialog między granicami, dialog mimo naszych pewnych tradycyjnych uprzedzeń, ponieważ jeśli ludzie nie będą ze sobą rozmawiać, nie będzie stabilności, a jeśli nie będzie stabilności, nie będzie przyszłości dla tego kraju. A jeśli nie będzie przyszłości, umrze jeszcze więcej ludzi. Wprawdzie nie poniesiemy za to odpowiedzialności, ale nie odegramy też żadnej roli w zapobieżeniu temu.
autor. - (ES) Pani przewodnicząca! Ja również pragnę podkreślić znaczenie tej rezolucji, zwłaszcza w kontekście debaty, jaką mieliśmy dziś rano. Mówimy konkretnie o tym, jak poradzić sobie z sytuacją w państwach niestabilnych. Somalia jest nie tylko państwem niestabilnym, w rzeczywistości jest państwem upadającym.
Niemniej jednak w tym momencie nie możemy zapomnieć o tym, że jak mówił pan poseł Bowis przemoc stosowana obecnie na skalę masową w tym kraju jest podsycana przez stałe dostawy broni, głównie lekkiej i amunicji, które napływają z innych krajów tego regionu, a w wielu przypadkach bezpośrednio z krajów zachodnich, co obejmuje Unię Europejską.
W związku z powyższym reagując na bieżące bezpośrednie skutki tego, co dzieje się w Somalii, nie możemy zapomnieć, że jesteśmy za tę sytuację współodpowiedzialni. Dlatego gdy mówimy o odpowiedzialności i zobowiązaniu do ochrony, co przywykliśmy robić w tego rodzaju debacie, musimy także wziąć na siebie odpowiedzialność za zapobieganie dalszemu szerzeniu się konfliktu, na przykład poprzez kontrolę wywozu broni.
autor. - (PT) W dniu wczorajszym w Mogadiszu podburzano do zaatakowania sił Unii Afrykańskiej - rozmiary tragedii i utrata kontroli na tak wielką skalę doprowadzają Somalię do upadku i zaogniają się sytuację w całym Rogu Afryki. UE musi - i jest to sprawa niecierpiąca zwłoki - wywrzeć nacisk na wszystkie strony konfliktu, aby zobowiązały się one do uruchomienia wspólnego procesu narodowego pojednania i były w stanie zacząć rozwiązywać kwestie polityczne leżące u źródła kryzysu. "Rząd przejściowy” pozostanie fikcją, jeśli nadal nie będzie podejmował żadnych działań w celu ochrony ludności cywilnej i ułatwienia napływu pomocy humanitarnej.
Zgodnie z najświeższym raportem ONZ Somalię jak nigdy dotąd zalewają kolejne dostawy broni. Kraje i dealerzy, którzy złamali embargo na broń nałożone w 1992 r. muszą wstrzymać dostawy i przyznać się do odpowiedzialności. Należy pilnie wzmocnić siły pokojowe Unii Afrykańskiej, a okupujące Somalię oddziały etiopskie muszą opuścić ten kraj. Należy uznać, że interwencja etiopska, podżegana przez administrację prezydenta Busha przy biernym współudziale Unii Europejskiej, nie przyniosła w efekcie pokoju ani rządu, ani nawet nie pomogła w zwalczaniu terroryzmu w Somalii. Przyniosła jedynie więcej cierpienia, ubóstwa i śmierci ludziom z całego regionu.
autor. - Pani Przewodnicząca! Mówimy tutaj dzisiaj o tragedii, która miała miejsce w Somalii. Na ogół mówi się, że są 3 środki interwencji w takiej sprawie: nacisk dyplomatyczny, embargo gospodarcze i ewentualna interwencja zbrojna. Ale nie mówimy o czwartej sprawie - o tym, że kraje Unii Europejskiej powinny przede wszystkim uniemożliwić własnemu pseudobiznesowi korumpowanie kacyków w różnych krajach postkolonialnych, którzy potem biorą się do wojen domowych, często w niegodziwych interesach prowadzonych właśnie przez pseudobiznes.
I druga rzecz o tym, o czym mówił pan Romeva i Rueda i o czym mówiła pani Gomes, przecież ta broń, w tych krajach używana, również w Somalii, jest produkowana i eksportowana z krajów tzw. demokratycznych, z krajów gospodarczo rozwiniętych. Państwa tej części świata powinny właśnie wpłynąć na swoich producentów broni i na swoich pseudobiznesmenów, żeby nie byli oni inspiratorami i pomocnikami w najgorszych nieszczęściach, które mają dzisiaj miejsce na świecie.
autor. - Pani przewodnicząca! Somalia w przeszłości była przedmiotem rezolucji Parlamentu Europejskiego i ONZ. Niestety sytuacja w tym kraju nie uległa poprawie, a przedłużająca się destrukcyjna wojna domowa nie słabnie. Rezultatem są straszliwe cierpienia i tragedie ludzkie, setki tysięcy dotkniętych ubóstwem uchodźców, tysiące umierających z niedożywienia dzieci. Potwierdzono w tym regionie przypadki chorób zakaźnych, jak cholera i żółtaczka. Ten kraj jest w tragicznej sytuacji, gdzie przeważa anarchia i "prawo dżungli”.
W przedmiotowym wspólnym projekcie rezolucji, podobnie jak w poprzednim, sugerujemy podjęcie szeregu użytecznych kroków jak Np. zaprzestanie wszelkich interwencji wojskowych w Somalii ze strony obcych państw - głównie Etiopii i Erytrei - oraz pełne przestrzeganie embarga na broń, które choć zostało nałożone 15 lat temu niestety nie jest w pełni przestrzegane.
Ponadto wzywamy do ochrony wolności prasy zdecydowanie systematyczne szykanowanie mediów przez rząd somalijski i - co jest karygodne - nieprzeprowadzenie dochodzenia w sprawie zabójstwa dziennikarzy, których doniesienia uznano za krytykę rządu.
Kierujemy te wezwania świadomi faktu, że szanse na to, by zostały wysłuchane są naprawdę minimalne. Mimo wszystko jednak musimy trwać w nadziei, że być może zdrowy rozsądek i ludzkie podejście w końcu przeważą i naród Somalii wreszcie ujrzy perspektywę życia w pokoju i dobrobycie.
autor. - (NL) Pani przewodnicząca! Od roku 1991 Somalia jako kraj praktycznie już nie istnieje, przynajmniej w sensie byłej kolonii włoskiej. Tylko na północy, w byłej kolonii brytyjskiej Somalilandzie, funkcjonuje coś na kształt państwa, ale państwo to jest nieuznawane przez społeczność międzynarodową.
Miejsce państwa zajęło kilku gubernatorów wojskowych - watażków, którzy na przemian walczą i współpracują ze sobą. Armia sąsiadującej z Somalią Etiopii mianował siebie ich wspólnym obrońcą. Z drugiej strony Unia Trybunałów Islamskich jest ich wspólnym przeciwnikiem i chce ponownego zjednoczenia Somalii w oparciu o tradycyjne wartości islamskie, bez pomocy gubernatorów wojskowych.
Wszelkie dotychczasowe próby ustanowienia jednego rządu krajowego akceptowanego przez wszystkich i pomocy Somalii w ponownym funkcjonowaniu jako państwo zawiodły. Pomoc finansowa Komisji dla przejściowych instytucji federalnych, ustanowiona w 2004 r. swojego czasu wydawała się uzasadniona, lecz doprowadziła do oskarżenia Unii Europejskiej o stronniczość w konflikcie zbrojnym, czyli o współpracę z Etiopią przeciwko siłom, które wolałyby, by w Somalii rządził surowy reżim islamski.
Jednakże taka polityka europejska, nawet jeśli jest sensowna, nie może przynieść sukcesu bez wsparcia ze strony mieszkańców Somalii. Z tego względu dobrze się składa, że projekt rezolucji, nad którym wkrótce będziemy głosować, wzywa do zaprzestania zagranicznych interwencji wojskowych, do dialogu i pojednania na szczeblu krajowym.
w imieniu grupy PSE. - Pani Przewodnicząca! Somalia od upadku reżimu Siada Barrego w 1991 r. nie ma sprawnie funkcjonującego rządu. Sytuację wewnętrzną charakteryzują chaos i anarchia. Efektem konfliktu pomiędzy powstańcami Unii Trybunałów Islamskich a wojskami rządu tymczasowego było wysiedlenie 850 tysięcy osób oraz wielu zabitych.
Sytuacja w kraju jest dramatyczna. W regionie szerzy się cholera, ponad 1,5 miliona ludzi pilnie potrzebuje pomocy medycznej, dziesiątki tysięcy dzieci cierpią z niedożywienia. Istnieje realne ryzyko, iż konflikt ten może przyczynić się do destabilizacji w całym regionie. Tym bardziej martwi fakt, iż z obiecanych 8 tysięcy żołnierzy Unii Afrykańskiej tylko 1600 zostało jak dotąd włączonych do działań rozjemczych.
W związku z tym Unia Afrykańska, Stany Zjednoczone, Unia Europejska i ONZ powinny zwiększyć pomoc humanitarną i logistyczną dla Somalijczyków, a także zintensyfikować wysiłki dyplomatyczne na rzecz przyspieszenia procesu pokojowego i stworzenia stabilnego rządu w drodze wolnych wyborów w 2009 r.
w imieniu grupy UEN. - Panie Przewodnicząca! Somalia leży na Półwyspie Somalijskim, zwanym Rogiem Afryki, i jest państwem etnicznie i religijnie jednolitym. Somalijczycy stanowią tam 97%, a wyznawcy Islamu prawie 100%.
Posiadając zasoby naturalne miała warunki do rozwoju gospodarki i godnego życia obywateli w powstałej w 1960 roku Republice Somalii. Niestety, zamach stanu, wojna domowa, zmiany orientacji politycznej, podziały plemienne, włączenie się powiązanej z talibami Unii Trybunałów Islamskich do walki o władzę, stworzyły piekło na ziemi dla ludności Somalii.
Jak pomóc tym ludziom? Rozwiązanie kwestii Somalii leży w gestii ONZ i Unii Afrykańskiej. W interesie Afryki Unia Afrykańska powinna zwiększyć działania polityczne i militarne w celu ochrony ludzi i stworzenia warunków dla bezwzględnie potrzebnej pomocy humanitarnej świadczonej przez ONZ i Unię Europejską. W sytuacji Somalii debata nad łamaniem praw człowieka, które mają charakter masowy w tym kraju, nic nie zmieni. Potrzebne są czyny, które byłyby wspomagane przez Unię Europejską.
komisarz. - Pani przewodnicząca! Zgadzam się w pełni z panem posłem Bowisem, że dopóki ludzie ze sobą rozmawiają, zawsze jest nadzieja. To wezwanie do przebudzenia się skierowane do Somalii dziś uważamy za bardzo na czasie, gdyż sytuacja w tym kraju obecnie stwarza istotne zagrożenia dla pokoju i bezpieczeństwa nie tylko w regionie, ale i poza nim. Powoduje ona także ogromne cierpienia ludności Somalii.
Jak państwo wiecie, Unia przejęła wiodącą rolę w procesie pokojowym w Somalii i tworzeniu przejściowych instytucji federalnych. Zawsze dążyliśmy do politycznego rozwiązania obejmującego wszystkie partie somalijskie, zaś komisarz Louis Michel przeprowadził tam misję pokojową "ostatniej szansy”, by uratować proces pokojowy zanim wkroczyły tam wojska etiopskie w grudniu 2006 r. Odegrał on także zasadniczą rolę w przekazaniu wsparcia UE misji pokojowej Unii Afrykańskiej w Somalii i zwołaniu Kongresu Pojednania Narodowego.
Katastrofa humanitarna w Somalii pogłębia się na naszych oczach. Coraz mniej tam jest miejsca dla człowieka z jego prawami. Spójrzmy choćby na to, jak rozprawiono się z niezależnymi mediami i dziennikarzami, którzy są celem planowanych z premedytacją zabójstw. Cierpienia ludności w południowej i środkowej Somalii osiągnęły alarmujące rozmiary. Około 1,5 mln ludzi potrzebuje pomocy humanitarnej, w tym ponad 730 000 zostało przesiedlonych wewnątrz kraju, z czego jedna trzecia jest w stanie ekstremalnego zagrożenia. Tylko w ostatnich dwóch tygodniach około 173 000 mieszkańców Mogadiszu uciekło przed przemocą.
Pragnę także poinformować państwa, że w ramach reakcji na obecną klęskę humanitarną Dyrekcja Generalna ds. Pomocy Humanitarnej Komisji (ECHO) współpracuje z partnerami wdrażającymi pomoc wspierając 1,5 mln ludzi, zapewniając miejscowej ludności, uchodźcom przesiedlonym wewnątrz kraju i przyjmującym ich społecznościom dostęp do wody, kanalizacji, żywności, leków oraz wsparcie w zapewnieniu środków do życia i utrzymaniu żywego inwentarza. W bieżącym roku Komisja przydzieliła środki budżetowe na pomoc dla Somalii w najwyższej jak dotąd wysokości, sięgającej 20 mln euro.
Rozdano ostateczną wersję projektu porządku dziennego sporządzoną zgodnie z art. 130 i 131 Regulaminu. Zaproponowane zostały następujące zmiany:
w imieniu grupy PSE. - (DE) Pani przewodnicząca! Dziś w porządku dziennym obrad mamy oświadczenie Komisji w sprawie umów o partnerstwie z krajami AKP, a rezolucja w tej sprawie jest planowana na czas tej debaty. Nasza grupa, zarówno tego ranka, jak i w ostatnich dniach, bardzo intensywnie debatowała nad tą rezolucją. Staraliśmy się również wypracować kompromisową rezolucję, na którą zgodziłyby się inne ugrupowania. Niestety okazało się to niemożliwe. Nie chcemy jednak zrezygnować z tego zadania i nadal próbujemy osiągnąć kompromis, zanim będziemy zmuszeni uciec się do kwestionowania głosów.
W imieniu mojej grupy proponuję, aby rezolucja w sprawie oświadczenia Komisji i głosowanie nad tą rezolucją zostało odłożone do czasu grudniowej sesji częściowej. Byłbym wdzięczny posłom i posłankom tej Izby, jeśli poparliby to rozwiązanie, które zapewniłoby miejsce dla negocjacji w sprawie kompromisu.
Panie pośle Schulz! Zajmiemy się tym tematem w odpowiednim czasie, według ustalonego porządku.
Połączona debata w sprawie kolei we Wspólnocie będzie miała miejsce przed sprawozdaniem pani poseł Hieronymi w sprawie transmisji telewizyjnych.
Sprawozdanie pana posła Ortuondo Larrea dotyczące interoperacyjności wspólnotowego systemu kolei zostanie poddane głosowaniu podczas następnej sesji częściowej w Strasburgu.
Sprawozdanie pana posła Leinena w sprawie poprawki do rozporządzenia dotyczącego rozporządzenia finansowego mającego zastosowanie do budżetu ogólnego Wspólnot Europejskich zostało zatwierdzone przy zastosowaniu uproszczonej procedury na mocy art. 43 ust. 1 Regulaminu i zostanie poddane pod glosowanie.
Sprawozdanie pana posła Bloklanda dotyczące niebezpiecznych chemikaliów zostało odroczone do styczniowej sesji częściowej, tak aby osiągnąć porozumienie przy pierwszym czytaniu.
Od Grupy Socjalistycznej w Parlamencie Europejskim otrzymałam prośbę dotyczącą przełożenia do sesji grudniowej wszelkich wniosków w sprawie rezolucji dotyczących umów o partnerstwie gospodarczym, czego rezultatem są nowe terminy składania tekstów.
w imieniu grupy PPE-DE. -(PT) Pani przewodnicząca! Dostrzegłem, że Grupa Socjalistyczna wykazuje chęć osiągnięcia kompromisu i w imieniu mojego ugrupowania PPE-DE chciałbym powiedzieć, że my także jesteśmy otwarci na kompromis i nie będziemy sprzeciwiać się pewnym sugestiom. Jednakże w związku z referendum w Wenezueli chcielibyśmy w czasie grudniowej sesji częściowej dojść do porozumienia w sprawie rezolucji dotyczącej sytuacji w tym kraju. W związku z duchem Świąt Bożego Narodzenia i z duchem kompromisu, uważam, że możemy przyjąć te wnioski.
Panie pośle Pinheiro! Ten temat nie dotyczy Wenezueli, ale wniosku Grupy Socjalistycznej w sprawie przełożenia do sesji grudniowej wszelkich wniosków w sprawie rezolucji dotyczących umów o partnerstwie gospodarczym.
w imieniu grupy PPE-DE. - (PT) Pani przewodnicząca! Najprawdopodobniej nie słyszała pani tego, co powiedziałem. Zacząłem od tego, że zgodnie z duchem kompromisu jesteśmy przygotowani do przyjęcia tej propozycji. Jednakże w tym świątecznym duchu kompromisu chcielibyśmy, aby nasi koledzy z Grupy Socjalistycznej przyjęli nasz wniosek dotyczący rezolucji w sprawie sytuacji w Wenezueli po referendum, które się tam odbyło.
w imieniu grupy GUE/NGL. - (DE) Pani przewodnicząca! Jestem raczej zaskoczony tym wnioskiem Grupy Socjalistycznej. Wspólny wniosek w sprawie rezolucji przedstawiony przez Socjalistów, Grupę Zielonych i moje ugrupowanie uwzględniał rezolucję przyjętą w Kigali. W Kigali członkowie grupy PPE-DE zgodzili się także na ten kompromis, tak więc nie mogę zrozumieć, dlaczego wszystko ma zostać przełożone aż do następnej debaty, pomimo że posłowie tej Izby osiągnęli już porozumienie. Faktem jest, że wszyscy zgodzili się na ten kompromis już w Kigali! Tak więc jestem przeciwny odroczeniu, ponieważ przedmiotowy dokument został zatwierdzony przez znaczną część posłów i mógłby dziś zostać poddany pod głosowanie.
w imieniu grupy Verts/ALE. - (DE) Pani przewodnicząca! Chciałbym powiedzieć, aby nie było nieporozumień: problemu nie stanowi treść dokumentu, ale to, że chcą oni zapewnić sobie większość. Uważam, że jest to uzasadnione. Panie pośle Markov! Ma pan całkowitą rację; ten wniosek oznacza, że debata powinna rozpocząć się od nowa, co jest trudne do zrozumienia, ale pomysł Socjalistów ma na celu zabezpieczenie większości głosów, które zatwierdzą to, do czego i tak wszyscy dążą. Tak właśnie przedstawia się ta sprawa i taki jest powód, dla którego chcą oni odroczenia. To wszystko.
Głosowanie nad wnioskami w sprawie rezolucji dotyczących umów o partnerstwie gospodarczym zostało odroczone do grudnia i w związku z tym proponowane są następujące terminy:
termin składania poprawek i wspólnych projektów rezolucji: poniedziałek, 10 grudnia, godz. 19.00.
Od Grupy Europejskiej Partii Ludowej i Europejskich Demokratów otrzymałam prośbę odnośnie do zamknięcia debaty dotyczącej oświadczenia Komisji w sprawie referendum w Wenezueli i złożenia wniosków w sprawie rezolucji.
w imieniu grupy PSE. - (DE) Pani przewodnicząca! Pan poseł de Deus Pinheiro wspomniał właśnie o duchu Świąt Bożego Narodzenia. Ja także popieram ducha Bożego Narodzenia, jednak nie powinniśmy z tym przesadzać. Przecież w tym duchu byliśmy skłonni do zawarcia kompromisu w Kigali.
Jeśli chodzi o Wenezuelę, w każdej debacie na temat pana Cháveza pojawiać się będą różnice zdań, a nawet kontrowersje. Uważamy, że ta debata jest bardzo pożyteczna - mało tego, odbywa się ona nawet w tej chwili - ale nie jesteśmy przekonani, że możemy dojść do rozsądnego rozwiązania w krótkim czasie, dziś lub jutro. Jeśli przedstawimy tę rezolucję na grudniowej sesji częściowej, będzie wtedy miała ona trzy tygodnie. Obecna debata jest bardzo użyteczna, jednak nie chcemy rezolucji, ponieważ będzie ona sklecona naprędce lub też pojawi się znacznie za późno. Uważam, że powinniśmy dziś przeprowadzić tę debatę i że powinno to wystarczyć.
Dziś mamy przyjemność powitać w Parlamencie delegację z parlamentu Islamskiej Republiki Afganistanu. Delegacja odwiedziła nasz Parlament w grudniu zeszłego roku w Strasburgu, a obecnie jesteśmy zaszczyceni mogąc powitać ich także w Brukseli.
Panie i panowie! Chciałbym złożyć szczere i głębokie wyrazy współczucia Zgromadzeniu, a także Afgańczykom z powodu ataku terrorystycznego z dnia 6 listopada 2007 r., w którym życie straciło sześciu posłów do parlamentu i około 100 obywateli afgańskich. Wśród ofiar znalazł się Sayed Mustafa Kazemi, który był członkiem afgańskiej delegacji podczas wizyty w Strasburgu w zeszłym roku.
Celem państwa wizyty jest rozpoczęcie stałego dialogu, który pozwoli nam szybciej zrozumieć sytuację polityczną i społeczną w Afganistanie i który pozwoli nam omówić kwestię pomocy potrzebnej waszemu krajowi.
Jestem pewna, że wszyscy postrzegają państwo tę wizytę jako symbol naszych wspólnych wysiłków mających na celu promowanie wartości demokratycznych i pełnego poszanowania praw człowieka na całym świecie.
Chciałabym wyrazić nasze zadowolenie z państwa wizyty i nasze zaangażowanie we wzmocnienie współpracy między naszymi rządami.
Z tego co mi wiadomo, nawiązali już państwo owocne kontakty z Parlamentem Europejskim i życzę państwu konstruktywnego kontynuowania waszej misji, przyjemnego pobytu i szczęśliwego powrotu do domu.
Pani przewodnicząca! Mój wniosek o udzielenie głosu w sprawie przestrzegania Regulaminu wchodzi w zakres art. 9 ust. 2 Regulaminu, dotyczącego sprawnego przebiegu prac parlamentarnych.
Zostaliśmy poinformowani o istnieniu azbestu w budynkach im. Winstona Churchilla i Salvadora de Madariagi w Strasburgu. Najnowsze sprawozdanie "potwierdziło znacznie większą ilość azbestu” w naszym miejscu pracy niż początkowo oceniono. Azbest jest jednym z najniebezpieczniejszych czynników rakotwórczych i może stanowić zagrożenie dla życia ludzkiego. Tak więc powinniśmy zażądać stosownych informacji na temat oceny ryzyka i szczegółowych informacji na temat usunięcia azbestu z budynków Parlamentu, w tym także harmonogramu prac i podjętych środków bezpieczeństwa. Zdrowie i bezpieczeństwo posłów do PE, pracowników i gości powinno być absolutnym priorytetem.
Panie pośle Hegyi! Nie jest to kwestia proceduralna, ale ponieważ poruszył pan tak ważną sprawę, chciałabym powiedzieć, że sekretarz generalny ogłosił już komunikat w sprawie możliwej obecności azbestu w naszych budynkach.
Zatwierdzenie Karty praw podstawowych Unii Europejskiej przez Parlament Europejski (debata)
Kolejnym punktem jest sprawozdanie autorstwa pana posła Jo Leinena w imieniu Komisji Spraw Konstytucyjnych dotyczące zatwierdzenia przez Parlament Europejski Karty praw podstawowych Unii Europejskiej (2007/2218(ΑCI)).
urzędujący przewodniczący Rady. - (PT) Pani przewodnicząca, panie wiceprzewodniczący Komisji, panie i panowie! Uroczysta proklamacja karty praw podstawowych w dniu 12 grudnia w Strasburgu przez przewodniczących Rady, portugalskiego premiera José Sócratesa, Parlament Europejski i Komisję Europejską bez wątpienia będzie jednym z najbardziej znaczących chwil w najnowszej historii Unii i portugalskiej prezydencji Unii Europejskiej.
Postąpimy krok naprzód, co będzie miało ważne i konkretne implikacje dla wzmocnienia uniwersalnych zasad godności ludzkiej, wolności, równości i solidarności. Dzięki nowemu traktatowi lizbońskiemu karta będzie miała taką samą wartość jak traktaty; innymi słowy, będzie prawnie wiążąca. Ten fakt, biorąc pod uwagę jego wagę, musi być odpowiednio podkreślony, a Parlament, rządy krajowe i Komisja powinny być z niego dumne. Oznacza on koniec długiej drogi.
Wpływ decyzji, by nadać karcie praw podstawowych moc prawną wykracza poza zwykły krąg polityczny i dyplomatyczny, ponieważ w bezpośredni sposób wpływa na interesy prawne naszych obywateli. Jest to konkretny wynik dla całej Europy. Bez wątpienia reformy instytucjonalne wprowadzone przez traktat lizboński są niezwykle ważne, a także prawdą jest, że istotne są zmiany wprowadzone do polityki UE, do wspólnej polityki zagranicznej i polityki bezpieczeństwa, do polityki wewnętrznej i do wymiaru sprawiedliwości oraz w innych obszarach, które pomogą Unii stawić czoło przyszłości i czekającym nas wyzwaniom. Jednakże istnienie katalogu praw, który jest wiążący dla instytucji europejskich i państw członkowskich stosujących prawo europejskie ma znacznie większe znaczenie. Od dziś w centrum projektu europejskiego stawiamy naszych obywateli.
Mówiąc o podstawowych prawach chciałbym także, w imieniu prezydencji i w imieniu mojego kraju wyrazić zadowolenie z protokołu dołączonego do traktatu lizbońskiego, który zapewnia Unii dostęp do Europejskiej Konwencji Praw Człowieka. Jest to możliwe, ponieważ protokół symbolizuje osiągnięcie długo oczekiwanego celu.
Biorąc to wszystko pod uwagę, muszę pogratulować temu Parlamentowi i panu posłowi Leinenowi przyjęcia projektu w dniu 12 listopada przez Komisję Spraw Konstytucyjnych. Jeszcze raz udowodniło to poświęcenie się tej Izby dla praw podstawowych Unii Europejskiej. Pozostaje mi jedynie wyrazić szczerą nadzieję, że ta Izba będzie umiała zagłosować za przyjęciem tego sprawozdania, umożliwiając w ten sposób trzem instytucjom uroczystą proklamację w dniu 12 grudnia.
wiceprzewodnicząca Komisji. - Pani przewodnicząca! Karta praw podstawowych będzie kluczowym instrumentem w praworządnej Unii. Zawiera katalog praw, którymi powinni cieszyć się wszyscy obywatele Unii, poczynając od praw związanych z godnością, wolnością, równością i solidarnością, aż po prawa związane ze statusem obywatela i sprawiedliwością. Karta nie zmieni kompetencji Unii, ale stworzy okazję do wzmocnienia praw i zwiększenia swobód obywatelskich.
Instytucje, biura, organy i agencje Unii będą zobowiązane do przestrzegania praw zawartych w Karcie, a te same obowiązki będą spoczywały na państwach członkowskich, kiedy będą wdrażały prawodawstwo Unii. Obywatele będą mogli dochodzić przed sądem praw zagwarantowanych w Karcie, a analiza prawna Trybunału Sprawiedliwości zapewni, że prawa zawarte w Karcie będą przestrzegane.
Komisja z zadowoleniem przyjmuje fakt, że poprzez negocjacje podczas konferencji międzyrządowej zachowana została prawnie wiążąca moc Karty. Podobnie jak Parlament wolelibyśmy, by Karta obowiązywała we wszystkich 27 państwach członkowskich, bez żadnych wyjątków co do jej mocy prawnej, ale nie powinniśmy lekceważyć osiągniętych wyników. Nadanie mocy prawnej jest znacznym krokiem naprzód w budowaniu prawowitej i odpowiedzialnej Unii, gdzie w centrum uwagi znajdują się interesy obywateli. Nie było to na samym początku oczywiste, a do osiągnięcia tego celu prowadziła długa droga.
Karta proklamowana w 2000 r. nie była prawnie wiążąca. Podczas konwencji europejskiej w latach 2002 - 2003 i podczas konferencji międzyrządowej w latach 2003 - 2004, Karta została przyjęta w celu uczynienia jej prawnie wiążącą, ale ten proces został przerwany z powodu niepowodzenia w ratyfikacji traktatu konstytucyjnego.
W Radzie Europejskiej w czerwcu 2007 r. uzgodniono, że przyszły nowy Traktat będzie zawierał odnośnik do Karty, zatwierdzonej w końcu w 2004 r., i że będzie ona miała takie same znaczenie prawne jak traktaty, co obecnie znalazło swoje odbicie w nowym Traktacie.
Sprawozdawca proponuje, aby Parlament zatwierdził Kartę, co jest krokiem koniecznym przed jej proklamacją, i oczywiście Komisja w pełni popiera to zalecenie. Komisja w przyszłym tygodniu także zatwierdzi Kartę i upoważni przewodniczącego do proklamowania jej w dniu 12 grudnia, wraz z przewodniczącymi Parlamentu i Rady.
Proklamacja poprawionej Karty będzie stanowić podstawę odnośnika w nowym Traktacie, który zostanie podpisany następnego dnia w Lizbonie, co dodatkowo rozszerzy jego znaczenie i moc prawną na zawarte w nim uprawnienia.
Wraz z nowym Traktatem i kartą praw podstawowych Unia niezaprzeczalnie wzmocni ochronę praw człowieka. Unia Europejska nie jest tylko wielkim rynkiem, ale także wspólną przestrzenią opartą na wartościach i wspólnych prawach.
sprawozdawca. - (DE) Pani przewodnicząca, panie urzędujący przewodniczący Rady, pani wiceprzewodnicząca, panie i panowie! Karta praw podstawowych Unii Europejskiej jest zasadniczym elementem traktatu lizbońskiego; w rzeczywistości moglibyśmy nazwać ją duszą nowego traktatu reformującego. Jestem zadowolony z faktu, że wszystkie trzy instytucje zgadzają się, że w traktacie lizbońskim nie chodzi jedynie o instytucje czy politykę; chodzi o ludzi, konkretnie o 500 milionów osób w Unii Europejskiej. Karta jest jasnym stwierdzeniem faktu, że Unia Europejska jest zainteresowana ochroną swoich obywateli, jeśli chodzi o wszystkie akty prawne pochodzące z Unii Europejskiej.
Tak więc karta praw podstawowych jest kamieniem milowym. Z Europy składającej się z państw stajemy się Europą obywateli, a my w Parlamencie Europejskim zawsze z zadowoleniem przyjmowaliśmy ten kierunek rozwoju. Zgodnie z tą Kartą i zawartymi w niej 50 prawami i swobodami Unia Europejska będzie miała najnowocześniejszy i najbardziej wszechstronny na świecie katalog praw podstawowych. Nigdzie na świecie nie ma niczego podobnego, tak więc powinniśmy być dumni z naszego osiągnięcia. Poczynając do Artykułu 1, który zajmuje się ochroną ludzkiej godności, poprzez całą Kartę, aż do ostatniego artykułu, który traktuje o prawie do tego, by nie być ukaranym dwa razy za to samo przestępstwo, Karta zapewnia rozszerzoną ochronę praw, a także wymienia prawa, które nie są wspomniane we wszystkich konstytucjach 27 krajów. Zwrócę państwa uwagę na zakaz klonowania reproduktywnego istot ludzkich za pomocą nowoczesnej technologii genetycznej, prawo do ochrony danych osobowych, prawa do wolności informacji i dostępu do dokumentów, ale także na prawo do dobrego zarządzania, "dobrego kierownictwa”, do którego zachęcamy resztę świata i które oczywiście musimy stosować sami do siebie.
Po raz pierwszy katalog praw podstawowych stawia prawa gospodarcze i społeczne na równi z prawami politycznymi i swobodami obywatelskimi. Jestem pewny, że w dobie globalizacji zapewni to ludziom odpowiednią ochronę. Jak już wielokrotnie zwracał uwagę Parlament, fakt, że nowy Traktat nie przytacza w całości treści Karty, jest godny ubolewania; sprawia to, że Karta nie będzie tak widoczna, jak mogłaby być. Uważam jednakże, że powinniśmy z satysfakcją zauważyć art. 6 traktatu lizbońskiego, który stwierdza: "Unia uznaje prawa, wolności i zasady określone w Karcie praw podstawowych Unii Europejskiej, która ma taką samą moc prawną jak traktaty.” Rozwiewa to wszelkie wątpliwości obywateli Unii Europejskiej, potwierdzając fakt, że wraz z tym Traktatem pojawia się możliwość dochodzenia swoich praw przed sądami krajowymi i w ostateczności przed Europejskim Trybunałem Sprawiedliwości w Luksemburgu.
Nadal musimy ponownie przyjąć tę Kartę podczas sesji plenarnej, ponieważ zostały wprowadzone poprawki i niestety należy powiedzieć, że nie jest ona tak dobra jak karta z 2000 roku. Odnoszę się tu szczególnie do osłabienia wymowy art. 52, co może doprowadzić do problemów w interpretacji niejasnych postanowień tego artykułu. Mimo to Karta została uratowana i będzie częścią Traktatu. Uważam, że Karta ta jest symbolem. Jak powiedziano w tej Izbie, UE nie jest jedynie wielkim rynkiem ze wspólną walutą europejską; UE jest wspólnotą wartości, a jej zadaniem jest obrona tych wartości w swojej polityce wewnętrznej, a także w polityce zagranicznej Europy.
Tak więc tym bardziej godny ubolewania jest fakt, że dwa państwa członkowskie wybrały klauzulę opt-out, mianowicie Wielka Brytania i Polska. Uważamy to za godne ubolewania i chcielibyśmy zaapelować do rządów i parlamentów tych dwóch państw, by nie szczędziły wysiłków mających na celu uchylenie klauzuli opt-out najszybciej jak to możliwe, tak aby wszystkie 27 państw działało na tych samych zasadach, jeśli chodzi o obronę podstawowych praw i wartości Unii Europejskiej. Tak więc popieram przyjęcie poprawki Zielonych, która ma być załącznikiem do naszego sprawozdania z Komisji Spraw Konstytucyjnych i nad którą będziemy jutro głosować. Chciałbym poprosić o głosowanie za przyjęciem tak ważnego sprawozdania.
imieniu grupy PPE-DE. -(ES) Pani przewodnicząca! Tego ranka moje ugrupowanie świętowało i upamiętniło zatwierdzenie Karty praw podstawowych Unii Europejskiej. Dziś członkowie mojego ugrupowania noszą opaskę, na której jest napisane "Tak dla Europy opartej na wartościach”.
W tej kwestii zgadzam się z tym, co powiedzieli moi przedmówcy, szczególnie z panią poseł Wallström, która powiedziała, że Unia Europejska to nie tylko rynek. Unia Europejska jest przedsięwzięciem politycznym, ale opartym na zasadach i wartościach jednoczących wszystkich Europejczyków.
Pani przewodnicząca! W wyniku tego wszystkiego dzisiejszy dzień jest bardzo dobrym dniem, a dzisiejsza rezolucja pozwoli nam uczcić i uroczyście proklamować kartę praw podstawowych podczas następnej sesji częściowej w Strasburgu.
Nie zdradzę chyba żadnej tajemnicy, mówiąc, że ci, którzy mieli szczęście brać udział w sporządzaniu projektu tej Karty podczas pierwszej Konwencji, odczuli gorzki posmak. Stało się to z dwóch powodów; po pierwsze dlatego, że pomimo że sporządzaliśmy Kartę tak, jakby miała ona być prawnie wiążącym dokumentem, ostatecznie nie było to możliwe do osiągnięcia w Nicei, ponieważ sprzeciwiło się temu sześć rządów.
Jednakże czas udowodnił, że mieliśmy rację i teraz, dzięki traktatowi lizbońskiemu, Karta będzie prawnie obowiązująca. Ten gorzki posmak zamienił się w uczucie satysfakcji.
Pani przewodnicząca! Drugą przyczyną jest fakt, że, o ile pamiętam, w Nicei nie było uroczystej proklamacji Karty. Karta została podpisana w tajemnicy, tak więc przepadła znakomita szansa na to, by wyjaśnić Europejczykom, że prawa i wolności ogłoszone w Karcie są naszymi znakami wyróżniającymi.
Jednakże dzięki determinacji przewodniczącego Parlamentu Europejskiego i naszych trzech przedstawicieli na konferencji międzyrządowej, w dniu 12 grudnia, podczas sesji częściowej w Strasburgu osiągniemy to, czego nie udało nam się osiągnąć w Nicei. Uroczyście proklamujemy Kartę i potwierdzimy, jak to uczynili posłowie grupy PPE-DE, nasze zaangażowanie na rzecz praw i wolności przedstawionych w Karcie.
w imieniu grupy PSE. - Pani przewodnicząca! Grupa PSE popiera ponowne przyjęcie Karty w jej nowej formie, tak aby poprzez nowy traktat reformujący stała się prawem obowiązującym w instytucjach europejskich. Czyniąc to, wypełnimy znaczącą lukę. Instytucje europejskie nie są zobowiązane w niepodważalny sposób do przestrzegania tych samych praw co państwa członkowskie na mocy swoich konstytucji lub też na mocy członkostwa w Europejskiej Konwencji Praw Człowieka i innych międzynarodowych instrumentów praw człowieka. Karta ta będzie wiążąca dla instytucji europejskich, a cały obszar prawa Wspólnoty musi tych praw przestrzegać; nieprzestrzeganie praw może skończyć się w sądzie.
Wspólne zasady dotyczące modelu elastycznego rynku pracy i bezpieczeństwa socjalnego (flexicurity) (debata)
Kolejnym punktem jest sprawozdanie autorstwa pana posła Christensena, w imieniu Komisji Zatrudnienia i Spraw Socjalnych, w sprawie wspólnych zasad wdrażania modelu flexicurity.
urzędujący przewodniczący Rady. - (PT) Panie przewodniczący! Myślałem, że prosi mnie pan o wygłoszenie mowy końcowej w debacie dotyczącej Karty, mowy, której nie przygotowałem, stąd moje zmieszanie.
Panie przewodniczący, panie komisarzu, panie i panowie! Model flexicurity jest dla Unii Europejskiej kluczowym zagadnieniem; jest także nieodzowna dla przyszłości modelu gospodarczego i społecznego Europy. Jest to skomplikowane zagadnienie obejmujące zdolność do zarządzania zmianami oraz promowanie zatrudnienia i reform systemy ubezpieczeń społecznych w ulegającym szybkim zmianom kontekście globalnym, wymagającym odpowiedzi na wyzwania, takie jak globalne współzawodnictwo, innowacje technologiczne i starzenie się populacji. Potrzebujemy bardziej elastycznych rynków, co oznacza również, że musimy zapewnić lepsze warunki, lepsze instrumenty i większe bezpieczeństwa naszych obywateli, tak aby mogli oni w pozytywny sposób poradzić sobie z tymi zmianami. Jest to wyzwanie, któremu musimy stawić czoła.
Z naszej strony, prezydencja portugalska starała się aktywnie brać udział w poszukiwaniu zintegrowanych i zrównoważonych rozwiązań w tej dziedzinie. Po komunikacie Komisji przedstawionym w czerwcu staliśmy się odpowiedzialni za przeprowadzenie procesu mającego na celu zrealizowanie mandatu i osiągnięcie konsensusu w sprawie wspólnych zasad wdrażania modelu flexicurity. Oczywiście komunikat Komisji stanowił doskonały punkt wyjścia dla tego zadania i pomógł nam rozwinąć tę ideę, a także poszerzyć dyskusję na temat rozwiązań, które mogłyby służyć jako wspólna platforma dla różnych kierunków obieranych przez państwa członkowskie.
Biorąc pod uwagę, że poszczególne punkty wyjścia i sytuacje znacznie się różnią, różnić się będą także rozwiązania. Aby stworzyć warunki dla rozwoju w tej dziedzinie, wraz z najważniejszymi na szczeblu UE partnerami opracowaliśmy różnorodne inicjatywy, w tym także konferencję na temat wyzwań flexicurity. W konferencji wzięła udział duża liczba polityków, którzy przedyskutowali osiągnięty w tej dziedzinie postęp i perspektywy na przyszłość. Usiłowaliśmy także zanalizować doświadczenie uzyskane w krajach, gdzie z dobrym wynikiem wdrożono te modele, i określić, które elementy tych modeli mogą zostać użyte w innych kontekstach. Uzyskaliśmy opinie komitetów ekspertów ds. zatrudnienia i opieki społecznej, a także Komitetu Regionów. Ponadto próbowaliśmy zachęcić partnerów społecznych w tej dziedzinie do zaangażowania się w działania, ponieważ jesteśmy świadomi, że ten nowy model wymaga pełnego oddania od wszystkich osób zainteresowanych, a także wymaga wzięcia pod uwagę interesów wszystkich z nich.
W tym kontekście porozumienie, które osiągnęliśmy podczas Trójstronnego Szczytu Społecznego w dniu 18 października w Lizbonie, nadało tej debacie istotnego impetu. Dialog społeczny na różnych szczeblach i zaangażowanie partnerów społecznych odgrywają decydującą rolę w zapewnieniu sukcesu jakiejkolwiek strategii mającej na celu reformę rynku pracy. Kluczem do znalezienia udanych rozwiązań jest zaangażowanie wszystkich partnerów, a także klimat zaufania pomiędzy partnerami społecznymi i z instytucjami. Wszyscy musimy być przygotowani na zaakceptowanie i wzięcie odpowiedzialności za zmiany. Chciałbym pokreślić wysoką jakość debat i interwencji na wszystkich ich etapach, zarówno w kwestiach technicznych, jak i akademickich, a także w kwestii dyskusji na temat treści politycznej i samego procesu.
W rezultacie tych wszystkich działań, o których wspomniałem i podczas których mogliśmy zawsze liczyć na wsparcie Komisji, Rada jest teraz w stanie zatwierdzić wspólne zasady wdrażania modelu flexicurity, które mamy nadzieję oficjalnie przyjąć podczas spotkania w dnie 5 i 6 grudnia. Te wspólne zasady, co do których wszyscy się zgadzamy, uwzględniają w szczególności różnorodność sytuacji poszczególnych państw, które będą wymagać różnych podejść i rozwiązań, konieczność przezwyciężenia segmentacji rynku pracy, różne wymiary flexicurity - prawodawstwo dotyczące rynku pracy, edukację, szkolenia, opiekę społeczną - uznanie wagi dialogu społecznego w tym kontekście, promowanie integracji społecznej, antydyskryminacji, równości i pogodzenia pracy i życia rodzinnego, a także obronę konieczności zapewnienia zgodności polityki z stałością finansów publicznych. Chciałbym zwrócić uwagę na fakt, że zasadniczo w Izbie tej istnieje porozumienie co do najważniejszych aspektów. Muszę też pokreślić doskonałą jakość wykonanej przez nas i przez tę Izbę pracy.
Po przyjęciu zasady te stworzą instrument konieczny do wdrożenia kolejnego cyklu strategii lizbońskiej. Będziemy też zachęcać państwa członkowskie do uwzględnienia tych zasad podczas definiowania i wdrażania strategii krajowych, poprzez opracowywanie swoich własnych mechanizmów i metod uzależnionych od ich konkretnej sytuacji, które będą monitorowane w ramach programów reform krajowych. Będziemy też zachęcać partnerów społecznych na wszystkich szczeblach do pomocy w definiowaniu i wdrażaniu działań w ramach modelu flexicurity i do stosowania wspólnych zasad jako źródła tych działań. Uważamy, że w ramach tej strategii konieczne jest inwestowanie w mobilizację społeczną naszych obywateli, i w tym kontekście muszę wspomnieć niezwykłą wagę zaangażowania tej Izby. Biorąc pod uwagę wszystkich, których reprezentuje, a także jej bliskie stosunki z ludźmi, Izba ta może w znaczny sposób przyczynić się do zapewnienia lepszego zrozumienia koncepcji flexicurity. Kluczową zasadą jest to, że elastyczność (flexibility) i bezpieczeństwo (security) muszą być postrzegane jako elementy wzajemnie się uzupełniające i wspierające, a nie przeciwstawne, i musi to być w pełni zrozumiałe dla naszych obywateli.
komisarz. - (CS) Panie przewodniczący! Komunikat Komisji w sprawie flexicurity wywołał ważną i użyteczną dyskusję w całej Unii. Dziękuję sprawozdawcy, panu posłowi Christensenowi, i innym posłom, którzy w aktywny sposób brali udział w dyskusji na temat flexicurity.
Dzięki państwa wysiłkom i współpracy z innymi komisjami parlamentarnymi Parlament Europejski będzie mógł przyjąć rezolucję, która będzie stanowiła wsparcie zaproponowanej przez Komisję metody. W naszym społeczeństwie bezpieczeństwo zależy od zmian. Teraz musimy koordynować sposoby poszukiwania nowych form bezpieczeństwa: lepiej rozwinięte umiejętności, zdolności do znajdowania nowych stanowisk pracy, nowoczesne środki ochronne przystosowane do nowego rynku pracy.
W ostatnich latach na każde zlikwidowane stanowisko pracy w sektorze przemysłowym przypadały cztery nowe stanowiska w innych sektorach. Najważniejszym zagadnieniem jest to, jak zyskać kontrolę na tymi przesunięciami i jak z powodzeniem zarządzać zmianami. Musimy także postawić pytanie odnośnie do segregacji rynku pracy w wielu państwach członkowskich.
Z zadowoleniem przyjąłem omawiane dziś sprawozdanie. W sprawozdaniu uznano, że model flexicurity może być strategią dla reform rynku pracy. Treść sprawozdania stanowi poparcie dla czterodzielnej struktury opracowanej dla modelu flexicurity przez Komisję. W pełni popieram też propozycję odnoszącą się do wspólnych zasad wspomnianych w ustępie 15 niniejszego sprawozdania. Propozycje te zmierzają mniej więcej w tym samym kierunku co wnioski zaproponowane przez Komisję w jej komunikacie. Rozumiem państwa chęć dokładniejszego wyjaśnienia pewnych działań, mających na przykład na celu zwalczanie zagrożenia bezrobociem. Jednakże uważam, że zasady muszą być zwięzłe i należy na nie patrzeć z całościowej perspektywy.
Z radością przyjmuję porozumienie europejskich partnerów społecznych wraz z analizą problemów rynku pracy; ich analiza została zaprezentowana podczas Trójstronnego Szczytu Społecznego w dniu 18 października 2007 r. w Lizbonie i dotyczyła między innymi metody flexicurity. Porozumienie to pokazuje, że dialog społeczny może przynieść konkretne rezultaty. Odnieśli się państwo do tej wspólnej analizy we wniosku rezolucji.
Teraz chciałbym odpowiedzieć na niektóre krytyczne uwagi wyrażone w sprawozdaniu. Wiem, że mają państwo zamiar powiedzieć, że dyskusja na temat flexicurity powinna być bardziej zrównoważona. Po pierwsze, chciałbym przypomnieć, że komunikat Komisji jest wynikiem intensywnego dialogu pomiędzy wszystkimi bezpośrednio zainteresowanymi osobami i uważnych konsultacji z wiodącymi specjalistami z tej dziedziny. Jestem przekonany, że podejście Komisji jest zrównoważone, ponieważ celem jest równoczesne wsparcie elastyczności i bezpieczeństwa ponieważ, jak już zostało powiedziane, te dwa elementy są synergiczne i w żadnym wypadku nie są niemożliwe do pogodzenia.
Oczywiste jest, że dyskusja na ten temat nie może być niewłaściwie wykorzystana do deregulacji rynku pracy. Wręcz przeciwnie, elastyczność i mobilność muszą celować wyżej: oznacza to, że ich celem mają być lepsze miejsca pracy, lepsza równowaga między pracą a życiem prywatnym i bardziej wydajna gospodarka. Jako państwo wiedzą, w przeciągu kilku tygodni Rada podejmie decyzję w sprawie wspólnych zasad modelu flexicurity. Później nastąpią dyskusje krajowe zaplanowane przez wszystkich zainteresowanych, co pozwoli na realizowanie strategii flexicurity na szczeblu krajowym w zakresie konkretnych cech poszczególnych państw. Jestem pewien, że wszyscy zainteresowani dopilnują, aby w dziedzinie flexicurity osiągnięto zrównoważone podejście.
W kwestii kosztów należy docenić fakt, że koszty związane z metodą flexicurity są znacznie niższe niż konkretne zyski w postaci bardziej dynamicznego rynku pracy i zmniejszenia bezrobocia. Ponadto w niektórych przypadkach oznaczać to będzie brak wzrostu kosztów połączony z bardziej efektywnym wykorzystaniem dostępnych zasobów.
Chciałbym także odnieść się do akapitu w sprawozdaniu, w którym stwierdzono, że podstawą systemu ubezpieczeń społecznych powinny być umowy na czas nieokreślony. Zmniejszenie znaczenia umów na czas nieokreślony w żadnym wypadku nie jest intencją Komisji. Jednakże uważam, że powinniśmy przyjąć bardziej ogólny system ubezpieczeń społecznych, który powinien mieć zastosowanie zarówno do umów zawartych na czas nieokreślony, jak i do zatrudnienia w niepełnym wymiarze godzin; krótko mówiąc, naszym zamiarem jest zapewnienie innym formom zatrudnienia odpowiedniego ubezpieczenia społecznego, a nie osłabienie umów na czas nieokreślony.
Panie przewodniczący! Uważam, że za wyjątkiem kilku zastrzeżeń, sprawozdanie to stanowi istotny i użyteczny wkład w dyskusję na temat modelu flexicurity i chciałbym ponownie złożyć Parlamentowi Europejskiemu podziękowanie.
sprawozdawca. - (DA)Panie przewodniczący, panie i panowie! Z ogromną radością staję tu dziś przed państwem jako sprawozdawca. Negocjacje w Parlamencie zostały zakończone i możemy przedstawić zrównoważone sprawozdanie, które jest odzwierciedleniem poglądów całego spektrum politycznego. Idea, która przyświeca wskazówkom na temat modelu flexicurity, dotyczy wyzwań stojących przed rynkami pracy w Europie. Proszę zauważyć, że używam liczby mnogiej, "rynki pracy”, ponieważ według sprawozdania w kwestii modelu flexicurity nie ma "jednego rozmiaru pasującego na wszystkich”. Pomimo iż nie ma wspólnego modelu flexicurity, musimy przyznać, że Europa staje w obliczu wielu wspólnych wyzwań na rynkach pracy, które wymagają od nas wspólnej odpowiedzi. Wyzwanie demograficzne oznacza, że w 2050 r. na każdego emeryta przypadać będzie 1,5 osoby pracującej. Obecnie liczba ta wynosi 3 osoby pracujące na 1 emeryta. Około 100 milionów europejczyków żyje na granicy ubóstwa. Efekty nierównouprawnienia są łatwo zauważalne przy porównywaniu krajów znacznie się różniących, takich jak te leżące we Europie Wschodniej i Zachodniej. Widać to jednak także w sytuacji wewnętrznej krajów, w których wzrasta nierównouprawnienie. Sześć procent pracowników w Europie można określić mianem "pracujących biednych”, a coraz większa liczba jest dotknięta coraz trudniejszymi warunkami pracy i niepewną przyszłością zawodową. Wzrasta liczba umów krótkoterminowych i prac okresowych, a umowy na czas nieokreślony są zagrożone. Tak niestabilne warunki zatrudnienia dotyczą ok. 12% osób w Europie. Ponadto wzrasta zatrudnienie nieoficjalne i nielegalne. W niektórych krajach nieoficjalne zatrudnienie sięga 15% całego rynku pracy. Ten kierunek rozwoju musi ulec zmianie, częściowo dlatego, że jest on kosztowny dla Europy, a częściowo dlatego, że te niepewne i niestabilne warunki zatrudnienia dotyczą słabszych grup społecznych.
W świecie opartym na rywalizacji edukacja jest najważniejszym surowcem Europy, jednak nie poświęca się jej wystarczająco uwagi. W rzeczywistości 15% młodych ludzi zbyt wcześnie kończy naukę, i to w czasie, kiedy rynek pracy kładzie coraz większy nacisk na wiedzę. Ci, którzy nie podążą za modą na naukę, będą doświadczać długofalowych trudności, tak więc naszym obowiązkiem jest pomóc takim ludziom.
Tym samym wyzwania stojące przed Europą stają się jasne. Naszym obowiązkiem jest przekazanie wiadomości i wizji odnośnie do tego, jak uporamy się z tymi wyzwaniami. W związku z tym chciałbym podziękować Komisji za jej pomoc. Przy pracy nad tym sprawozdaniem cieszyliśmy się z dobrej współpracy, a moją rolą było oczywiście pozbieranie luźnych wątków, które pojawiły się w tej Izbie. Jako sprawozdawca uważam, że należy się skupić na bardziej socjalnej Europie, aby w całej UE zapewnić przestrzeganie praw pracowników i powstawanie coraz lepszych miejsc pracy. Większa elastyczność w organizacjach nie może nastąpić kosztem warunków pracy. Jak możemy to zapewnić? Sprawozdanie wyraźnie podkreśla konieczność, aby umowy na czas nieokreślony stały się standardową umową w Europie. Po drugie, musimy dopilnować, aby partnerzy społeczni zaangażowali się w większym zakresie. U podstaw elastycznego i bezpiecznego rynku pracy leży przekonanie, że decyzje nie mogą być podejmowane bez wiadomości pracowników. Włączenie pracowników jest absolutnie konieczne i nie można pominąć tego aspektu we wdrażaniu strategii flexicurity.
Na koniec chciałbym powiedzieć, że sprawozdanie przedstawia coś, co moglibyśmy nazwać programem ramowym modelu flexicurity. Innymi słowy, krajowe warunki wdrażania elastyczności i bezpieczeństwa. Elastyczność i bezpieczeństwo wymagają nakładów finansowych. Jednakże nie są to nakłady zmarnowane; wręcz przeciwnie, są to pieniądze zainwestowane i przynoszące premię. Na przykład, jeśli zainwestuje się pieniądze w pracowników, w krótkim terminie jest to wydatek, ale z doświadczenia wiemy, że w długim terminie przyniesie on nam korzyści. Tak więc model flexicurity, tak jak rozumiemy go w Europie Północnej, wymaga państwa opiekuńczego odpowiedniego kalibru i odpowiedniej wielkości. W związku z tym musimy uczciwie powiedzieć, że obserwowany przez nas rozwój pewnych krajów, gdzie istnieje tendencja do obniżania podatków, znacznie utrudni sfinansowanie aspektu bezpieczeństwa modelu flexicurity. Dlatego też mam zamiar raz na zawsze uciszyć głosy twierdzące, że flexicurity jest koncepcją neoliberalną mającą na celu osłabienie praw pracowniczych. W żadnym wypadku nie jest to prawdą, a wręcz przeciwnie.
Na zakończenie chciałbym powiedzieć, że mam nadzieję, że poprzez tę debatę w tej Izbie i w całej Europie, będziemy mogli rozwiać pewne mity, które mnożą się w związku z modelem flexicurity. Jako sprawozdawca byłem w stanie, z pomocą współpracowników, naszkicować pewne zrównoważone zasady modelu flexicurity, zasady, które wskazują, jak Europa powinna rozwijać swoje rynki pracy, by stały się one socjalne i konkurencyjne. Wraz z taką strategią odkryjemy także, jak uporać się z niepewnością istniejącą wśród pracowników Europy. Wielu z nich obecnie obawia się, że ich miejsca pracy zostaną przeniesione i że staną się zbyteczni na rynku pracy.
Na koniec chciałabym podziękować sprawozdawcy pomocniczemu, sprawozdawcom z innych komisji i wszystkim, którzy w taki czy inny sposób przyczynili się do powstania tego sprawozdania. Zakończę, wyrażając nadzieję, że głowy państw i rządy wezmą pod uwagę zalecenia Parlamentu w swojej przyszłej pracy mającej na celu ustalenie wspólnych zasad modelu flexicurity podczas spotkania w Portugalii w grudniu.
sprawozdawca komisji opiniodawczej Komisji ds. Ekonomiczno-Walutowych. - (SV) Panie przewodniczący! Dziękuję sprawozdawcy za doskonale wykonaną pracę. Zmiany, które rodzi globalizacja, przedstawiają nowe i lepsze szanse dla wszystkich krajów świata, ale stawiają także przed nami wyzwania. Europa stoi na rozdrożu. Możemy wybrać spotkanie z nową i elastyczną gospodarką i jej możliwościami lub też uciec się do protekcjonizmu pod różnymi postaciami.
Flexicurity jest jednym z najważniejszych narzędzi służących do tworzenia rynku pracy, który, jak powiedział sprawozdawca, w pełni wykorzystuje potencjał siły roboczej. Słowa kluczowe to szkolenia, mobilności i możliwość zatrudnienia. Oczywiście żaden model nie jest uniwersalny, ale możemy i powinniśmy uczyć się od siebie nawzajem. Według Komisji ds. Ekonomiczno-Walutowych zbyt surowe systemy ochronne mogą ochraniać tych, którzy są na wewnątrz, a innym utrudnić wejście na rynek pracy.
Wskazany przez sprawozdawcę wzrost populacji w Europie jest także problemem. Więcej osób potrzebować będzie pracy. Poprawnie stosowany model flexicurity jest dobrym wzorem dla Europy, zapewniającym dalszy pozytywny rozwój w globalnej gospodarce. Udowadnia to, jak sądzę, przykład Danii, o którym sprawozdawca nie wspomniał.
Panie przewodniczący! Powinniśmy dziś w tej Izbie osiągnąć porozumienie przynajmniej w jednej kwestii: obecnie zbyt wiele osób jest bez pracy. Europa musi kontynuować wzrost, tak aby stworzyć nowe stanowiska pracy.
sprawozdawca komisji opiniodawczej Komisji Kultury i Edukacji. - (IT) Panie przewodniczący, panie i panowie! Sprawozdanie pana posła Christensena jest kluczowym elementem w dalszej pracy nad początkowym dokumentem.
¡Bienvenido al Parlamento Europeo, señor Rodríguez Zapatero! Es un gran placer contar con su presencia.
Chciałbym serdecznie podziękować za to, że przyjęli państwo zaproszenie Parlamentu Europejskiego do uczestnictwa w debacie na temat przyszłości Europy, w debacie, która jest dla tej Izby niezwykle istotna. Kilku premierów z całej Unii Europejskiej złożyło nam już wizyty w celu przedyskutowania kwestii istotnych dla przyszłości Unii; należą do nich Guy Verhofstadt, Romano Prodi i Jan Peter Balkenende. Mieliśmy możliwość wysłuchania ich opinii i omówienia z nim pewnych spraw, nawet tych kwestii, w których przyszły kurs obrany przez Unię nie jest jeszcze pewny. Dziś jesteśmy tu, aby państwa wysłuchać. Na mocy decyzji Konferencji Przewodniczących - przewodniczących grup politycznych - debata ta zostanie zakończona przemówieniem premiera Szwecji, pana Fredrika Reinfeldta.
Panie premierze! Uważam, że należy wspomnieć o tym, że w 2005 r. Hiszpania była pierwszym krajem, który przeprowadził referendum w sprawie projektu traktatu konstytucyjnego, w którym 77% obywateli poparło ten projekt.
Tym bardziej cieszymy się, że możemy gościć pana w momencie, który poprzedza podpisanie traktatu lizbońskiego i kończy długi okres refleksji i kryzysu; Traktatu, w którym uwzględniona może zostać kwintesencja traktatu konstytucyjnego.
Hiszpania jest w Unii Europejskiej ważnym krajem i od długiego czasu w wartościowy sposób włącza się w działalność Unii Europejskiej, nie tylko od momentu wstąpienia w 1986 r., ale już znacznie wcześniej. Hiszpania zawsze okazywała - i dotyczy to wszystkich głównych jej partii politycznych - że jest krajem o głęboko zakorzenionych tradycjach europejskich, krajem, który przejmuje inicjatywę i jest skłonny do aktywnego zaangażowania we wspólną przyszłość naszego kontynentu.
Kolejnym punktem jest debata na temat przyszłości Europy, w której udział weźmie hiszpański premier i członek Rady Europejskiej.
Jako zaangażowany i aktywny działacz proeuropejski i jako premier głęboko proeuropejskiego kraju, jestem dumny, że przemawiam dziś w Parlamencie, w najbardziej reprezentacyjnej Izbie w Europie.
Tutaj można zobaczyć całe bogactwo różnorodności naszych narodów. Tutaj wyrażamy swoją tożsamość, zaczynając od różnorodności, która prowadzi nas do jedności. Jeśli którakolwiek z instytucji europejskich uosabia ducha projektu europejskiego wymowniej niż inne, to jest nią Parlament Europejski. To tutaj wyraża się wola obywateli Europy.
Izba ta staje się coraz solidniejsza, coraz lepiej wyposażona i obecnie już bez problemów może pomieścić ogromną europejską rodzinę. Jednakże stała się ona także silniejsza i bardziej wymagająca, ponieważ w miarę wzrostu jej reprezentatywności, ona także zwiększa swoje możliwości, przede wszystkim w zakresie zarządzania, ale także kontroli wszystkich działań i polityki.
Dlatego też, panie i panowie, znajdujemy się w miejscu odpowiednim do dyskusji na temat Europy, którą chcemy ujrzeć, i Europy, której potrzebujemy. Chciałbym podziękować za tę sposobność do przedstawienia swoich myśli i wniosków na temat obecnej sytuacji i przyszłości Unii.
Dla Hiszpanów koncepcja Europy jest związana z naszym umiłowaniem pokoju, wolności, demokracji i dobrobytu.
Nasze najlepsze tradycje łączą się z wartościami, z którymi identyfikujemy kulturę europejską i jej przestrzeń polityczną.
Przez wiele lat żywiliśmy nadzieje, że przyłączymy się do rozpoczętego ponad 50 lat temu procesu.
Główną siłą sprawczą hiszpańskiego sukcesu gospodarczego jest społeczny dynamizm rozbudzony członkostwem Hiszpanii w UE i efektywnym wykorzystaniem środków przeznaczonych dla nas dzięki solidarności tych, którzy wcześniej przyłączyli się do tego projektu.
My, Hiszpanie, zawdzięczamy Europie bardzo wiele i przyjmujemy ten projekt z ogromną wdzięcznością, którą chcę dziś jeszcze raz podkreślić przed Parlamentem Europejskim.
Nikt nie może więc się dziwić, że w referendum przyjęliśmy traktat konstytucyjny. Nikt nie może też się dziwić, że do przezwyciężenia kryzysu instytucjonalnego wykorzystywaliśmy całą naszą dobrą wolę i elastyczność, jednocześnie zachowując stanowczość, spójność i wytrwałość w zachowaniu w nowym Traktacie istoty z projektu konstytucyjnego, bez którego projekt ten uległby dewaluacji.
Przezwyciężyliśmy to zagrożenie, jednak czeka nas wyzwanie zbudowania Europy, jakiej potrzebują obywatele i świat w XXI wieku.
Chcemy Europy opartej na wartościach. Tożsamość europejska ukształtowała się dzięki długiej, pełnej mrocznego dramatu historii, oświetlonej jednak przez najszlachetniejsze wytwory ludzkich rąk, przez światło myśli, ciepło i twórczość naszych artystów, głęboką wiarę naszych mężów stanu i kobiet, i przez odwagę naszych narodów.
W Europie kodeks moralny jest tworzony przez wartości takie, jak wolność, państwo prawa, tolerancja, prawa człowieka, równość płci i solidarność. Istota Unii leży w tych wartościach, a nie w jej wymiarze geograficznym.
Nasza Europa musi mieć prawdziwą wolę polityczną. Jedynie w ten sposób możemy zbudować Europę godną naszych ambicji.
Jeśli chcemy stworzyć taką Europę, musi ona być efektywna. Musi to być Unia zdolna stawić czoła wyzwaniom naszych czasów.
Źródłem prawa Europy i jej najwyższym celem są jej ludzie. My, Europejczycy, cieszymy się największą liczbą praw i ze wszystkich obywateli świata jesteśmy przez nie najlepiej chronieni. Jednakże nie jesteśmy samotną wyspą i nie możemy wieść szczęśliwego życia, wiedząc, że w innych częściach świata prawa te są łamane lub wręcz nie istnieją. Mamy moralny obowiązek dopilnowania, aby wszyscy mogli z tych praw korzystać. Jest to moralny obowiązek, który narzuca Europie światową misję.
Europa oparta na wartościach, Europa posiadająca autentyczną wolę polityczną, za którą stoją jej obywatele, to Europa jakiej potrzebujemy. W tym zmiennym i trudnym świecie musimy zmierzać do integracji. Jeśli poddamy się izolacjonizmowi, wąskiej perspektywie naszych granic i prymatowi interesów krajowych, w nieuchronny sposób staniemy się bezsilni i pozbawieni wpływów.
Nadszedł czas połączenia sił i ponownego rozpalenia entuzjazmu. Coraz częściej słyszeliśmy, że Europa była w kryzysie, że wątpi w siebie, że jej obywatele czują się odizolowani od jej projektów i że jej powiększenie osłabi determinację polityczną Unii.
Nie podzielałem tego pesymistycznego poglądu. Przechodziliśmy już przez takie trudności i zawsze wychodziliśmy z nich silniejsi. Jean Monnet powiedział, że ludzie zaakceptują zmiany tylko wtedy, kiedy staną w obliczu konieczności, a uznają istnienie konieczności tylko w przypadku kryzysu. Zmuszeni koniecznością, wprowadziliśmy bardzo owocne zmiany.
Kolejnym punktem porządku dziennego jest oświadczenie Komisji w sprawie porozumień o partnerstwie gospodarczym.
komisarz. - Panie przewodniczący! Z zadowoleniem przyjmuję tę sposobność wyjaśnienia, w którym miejscu negocjacji umowy o partnerstwie gospodarczym (UPG) jesteśmy. Cieszę się, że strategia zaproponowana przez Komisję w komunikacie z 23 października została w ostatnim tygodniu zaakceptowana przez Radę. Jak w ostatnim tygodniu powiedział komisarz Mandelson w wystąpieniu przed parlamentarnym komitetem handlu międzynarodowego, w tych negocjacjach wyszliśmy na prostą.
Te negocjacje posuwają się bardzo szybko. Pozwólcie mi pokazać miejsce, w którym w tym momencie się znajdujemy. W Afryce Wschodniej, zainicjowane zostało przełomowe porozumienie ze Wspólnotą Afryki Wschodniej: Kenią, Ugandą, Rwandą, Burundi i Tanzanią. Jesteśmy bardzo blisko tymczasowego porozumienia z krajami regionu Oceanu Indyjskiego w kontekście ugrupowania Afryki Wschodniej i Południowej.
We Wspólnocie Rozwoju Afryki Południowej zainicjowaliśmy porozumienie z Botswaną, Lesoto, Suazi i Mozambikiem. Angola dołączy jak tylko będzie do tego zdolna. RPA i Namibia zadecydują o swym uczestnictwie w najbliższym czasie.
Co do regionu Pacyfiku, pracujemy równolegle nad umową ramową dla całego regionu i nad specyficznymi porozumieniami na temat dostępu do rynków, aby zabezpieczyć natychmiastowe profity dla tych państw, które wiele znaczą dla regionalnego handlu z Unią Europejską. Spodziewam się tego porozumienia w bardzo krótkim terminie.
W pozostałych regionach obraz jest mniej klarowny. W przypadku Afryki Zachodniej i Afryki Centralnej spotkania odbywają się w tzw. "podgrupach”. Jest możliwe, że będziemy w stanie zawrzeć tymczasowe porozumienia w sprawie handlu towarami z krajami najbardziej dotkniętymi, które zostaną potem przekształcone w pełne umowy o partnerstwie gospodarczym z całym regionem w 2008 r. To oczywiście będzie zależało od woli tych zainteresowanych, czy zechcą wejść na tę ścieżkę i przedstawić porozumienia o dostępie rynkowym zgodnym z wytycznymi WTO.
W regionie karaibskim mamy porozumienia praktycznie w każdej kwestii, ale, co ważne, nie w sprawie handlu towarami, gdzie akurat propozycje regionu odstają od tego, co mogłoby być zaakceptowane przez WTO. Negocjacje są kontynuowane, ale teraz potrzebna jest nam klarowna decyzja polityczna danego regionu, która by je odblokowała poprzez utworzenie zgodnego z wytycznymi WTO harmonogramu otwarcia rynku.
We wszystkich regionach podejmujemy pragmatyczne i elastyczne działania, by uzyskać nasz cel: pełne umowy o partnerstwie gospodarczym. To zmodernizuje nasze stosunki handlowe i umożliwi w efekcie przyspieszenie rozwoju, więc pełne umowy z tymi regionami są naszym celem.
W ostatnich dniach dokonaliśmy znaczącego postępu, ale nie możemy dziś zagwarantować, że ze wszystkimi krajami AKP zostanie zawarte porozumienie zgodne z wskazówkami handlowymi opracowanymi przez WTO.
Zgodność z wskazówkami WTO jest szczególnym składnikiem wszystkich umów, czy są one pełnymi umowami o partnerstwie gospodarczym, umowami wstępnymi czy też jedynie porozumieniami w sprawie handlu towarami. Bez tego możemy zaoferować jedynie generalny system preferencji.
W następnym tygodniu Rada ds. Ogólnych i Stosunków Zewnętrznych zadecyduje w kwestii wspólnotowego rozporządzenia w sprawie wprowadzenia ułatwień w dostępie do rynku, co zostało zaoferowane krajom AKP. To najlepsza oferta z możliwych w stosunkach dwustronnych: pełen dostęp bez ceł i kwot, z okresami przejściowymi na jedynie dwa produkty - cukier i ryż.
Będziemy nadal robić wszystko co możliwe, aby osiągnąć porozumienia. Nasza propozycja jest w tej chwili przedmiotem obrad, a żadne z państw AKP nie spełnia wymogów WTO, abyśmy mogli zakończyć rozmowy, możemy szybko zaproponować Radzie, że powinna zyskać na rozporządzeniach o dostępie rynkowym w ramach UPG.
Pokazaliśmy naszą wolę współpracy z subregionami, jeśli to jest to, czego chcą kraje AKP. Zgodziliśmy się kontynuować negocjacje w innych sprawach po 1 stycznia 2008 r., sprawach takich jak usługi, inwestycje i inne sfery związane z handlem, które są tak ważną częścią rozwojowej części tych umów. Zobowiązaliśmy się zawrzeć umowy równe lub lepsze niż ta z Kotonu z każdym krajem, który zawrze z nami porozumienie. Zaoferowaliśmy się w pełni otworzyć nasze rynki i połączyć ofertę handlu towarami z bogatymi ofertami usług.
To, czego nie możemy zrobić, to rozszerzyć zasad handlowych ustanowionych w Kotonu podczas kontynuacji negocjacji. W przypadku braku umowy o partnerstwie gospodarczym daliśmy jasno do zrozumienia, że nie możemy i nie zaproponujemy rozwiązań, które są nielegalne lub niebezpieczne.
Nasi partnerzy z krajów AKP będą potrzebowali wsparcia, aby wdrożyć porozumienia i wprowadzić niezbędne dostosowania i reformy. To właśnie dlatego Komisja pracuje, aby upewnić się, że Europejski Fundusz Rozwoju ustanowi priorytet na program "pomoc dla handlu” w kontekście UPG. To dlatego blisko współpracujemy z państwami członkowskimi, a w efekcie dokładają one dodatkowe środki pieniężne w kontekście nowo przyjętej unijnej strategii pomocy dla handlu.
Wiemy, że zakończenie tych negocjacji oznacza podjęcie trudnych decyzji politycznych, ale z przyjemnością przyjmujemy objawy przywództwa pokazane przez te regiony i kraje AKP, które zdecydowały się przyłączyć do nas w inicjowaniu umów o partnerstwie gospodarczym. Będziemy nadal je wspierać we wdrażaniu zobowiązań, których się podjęły i we wspólnej pracy, by być pewnymi, że jest to współpraca handlowa która wiernie przyczynia się do ich rozwoju.
w imieniu grupy PPE-DE. - Panie przewodniczący! Powiedzieć po siedmiu latach negocjacji, że jesteśmy nie w tym miejscu, w którym powinniśmy być, jest prawdopodobnie niedomówieniem. Nie jestem przekonany, że powiedzenie, iż wyszliśmy na prostą, jest właściwe.
Przez ostatnich kilka tygodni kilka państw członkowskich AKP coraz bardziej zaczęło się niepokoić w perspektywie ograniczonego - jak to określił sam pan komisarz - reżimu taryfowego GSP, który stałby się dla nich obowiązujący od 1 stycznia, o ile nie podpiszą umowy o partnerstwie gospodarczym. Komisja Europejska uważa, że odniosła sukces osiągając swój cel zawarcia tymczasowych porozumień zarówno z indywidualnymi krajami jak i ugrupowaniami regionalnymi. Jak powiedział pan komisarz, podpisano umowę z grupą Afryki Wschodniej wczoraj, podczas gdy SADC podpisała ją w ostatnim tygodniu - ale bez RPA i bez Namibii! Co to za rodzaj porozumienia gospodarczego, które pomija państwa? Donosi się, że Komisja przymusza Zachodnią Afrykę do porozumienia, ale bez Nigerii, która jest jednym z największych krajów Afryki i jest w trakcie ogromnych negocjacji handlowych z Unią Europejską. Jaki jest długoterminowy wpływ tych podpisanych tak zwanych umów ramowych? Co z regionalną integracją? Jak widzę, one rozbijają właśnie te regiony opisane w moim sprawozdaniu i właśnie tym są umowy o partnerstwie gospodarczym.
Rezolucja Parlamentu przygotowana przez grupę polityczną jasno przedstawia potrzebę oczekiwania na te obecnie szybko posuwające się naprzód negocjacje. Możemy nie lubić tych porozumień, ale termin zakończenia wkrótce już nadejdzie, a w tej chwili nie ma alternatywy. Deklaracja z Kigali była wyjątkowo ciężka i krytyczna. Nasza dzisiejsza parlamentarna rezolucja jest przyszłościowa i mam nadzieję, że możemy patrzeć naprzód.
Jak sugeruje ich nazwa, umowy o partnerstwie gospodarczym są kamieniem węgielnym dla pełnych i obszernych stosunków handlowych między UE i AKP. Jestem zawiedziony, że grupa PSE zdecydowała się ich nie poprzeć.
Pozostawiam komisarzy z jedną finalną myślą. W Wielkiej Brytanii jest powiedzenie, które mówi, że na świecie są trzy główne kłamstwa: "czek jest na poczcie”, "to nie moja wina”, oraz "jestem z Unii Europejskiej i jestem tu, by pomóc”.
w imieniu grupy PSE. - (FR) Panie przewodniczący, panie komisarzu! Nie możemy nie zauważyć, że przez sposób, w który negocjacje były prowadzone przez Komisję, nie udało się zapewnić podpisania oryginalnych umów o partnerstwie gospodarczym przed zaplanowaną datą. Tu zgadzam się z posłem Sturdym: umowy tymczasowe kwestionują grupy regionalne, które zostały utworzone i uformowały podstawy rozmów kierujących do podpisania tych UPG.
Będąc dalekimi od umacniania więzi i zaufania między Europą a krajami AKP, negocjacje wzbudziły raczej wielkie zaniepokojenie. Mamy do czynienia z zaniepokojeniem w kwestii strat środków publicznych: prezydent Senegalu powiedział ostatnio w wypowiedzi dla prasy, że między 35% a 70% afrykańskich budżetów składało się z opłat celnych: na przykład Nigeria może stracić 800 mln euro.
Troska dotyczy także konsekwencji liberalizacji w sektorach wrażliwych dla gospodarek AKP, które będą musiały stawić czoła konkurencji firm europejskich. Zaniepokojenie dotyczy także wniosku o włączenie kilku dodatkowych tematów w drugą fazę projektu, które nie mają nic wspólnego z wymaganiami WTO. Myślę tu o usługach, inwestycjach, rynkach publicznych i zasadach konkurencji. Zaniepokojenie jest odczuwane także w kwestii groźby wprowadzenia wyższych taryf celnych w 2008 r. dla lepiej rozwiniętych krajów z grupy AKP, jako rodzaju szantażu zmuszającego je do zaakceptowania jakiegokolwiek porozumienia.
Czuję, że potrzebujemy nadać stosunkom między AKP a UE nowy powiew życia i zawrócić negocjacje na tory głównych zasad z Kotonu. Umowy o partnerstwie gospodarczym są narzędziami rozwoju. Liberalizacja nie jest celem samym w sobie. Celem UPG jest wzmocnienie gospodarek krajów AKP, aby pomóc im wkroczyć do światowej gospodarki.
Sytuacja żadnego z krajów AKP nie powinna się pogorszyć po podpisaniu UPG, w stosunku do okresu sprzed zawarcia umowy. Sygnatariusze muszą odnieść korzyści z preferencyjnego systemu przynajmniej takie, jakie mieli przed podpisaniem jakiejkolwiek UPG. Porozumienia muszą bazować na interesach krajów AKP i różnicach między ich gospodarkami.
Reguły pochodzenia muszą zostać wyjaśnione, by ustalić zakres, w którym kraje mogą odnieść korzyści z nowych narzędzi dostępu rynkowego, które prezentujemy, oraz muszą zostać wprowadzone prawdziwe mechanizmy kompensat finansowych. Przesłanie deklaracji z Kigali członków parlamentu w krajach AKP i Europie musi być dobrze zrozumiane. Data 31 grudnia nie jest tak beznadziejna jak ta, do której dążycie.
w imieniu grupy ALDE. - (IT) Panie przewodniczący, panie i panowie! My w grupie ALDE poparliśmy prośbę lidera grupy socjalistów, aby wstrzymać się od głosu w celu osiągnięcia szerszego porozumienia w sprawie tekstu rezolucji.
Ponadto podzielamy troski i nadzieje podsumowane w kończącym dokumencie zebrania w Kigali. UPG są ważnym narzędziem rozwoju, integracji regionalnej i ograniczenia biedy. Działania UE w tym naszym zglobalizowanym świecie muszą dążyć do osiągnięcia tych celów. Wolny handel, reguły WTO, a nawet UPG nie są celem samym w sobie, ale narzędziami w służbie handlu światowego.
