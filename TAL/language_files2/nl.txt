Ik verklaar de zitting van het Europees Parlement, die op vrijdag 17 december werd onderbroken, te zijn hervat. Ik wens u allen een gelukkig nieuwjaar en hoop dat u een goede vakantie heeft gehad.
Zoals u heeft kunnen constateren, is de grote "millenniumbug" uitgebleven. De burgers van een aantal van onze lidstaten zijn daarentegen door verschrikkelijke natuurrampen getroffen. U heeft aangegeven dat u deze vergaderperiode een debat wilt over deze rampen. Nu wil ik graag op verzoek van een aantal collega's een minuut stilte in acht nemen ter nagedachtenis van de slachtoffers. Ik doel hiermee met name op de slachtoffers van het noodweer dat verschillende lidstaten van de Unie heeft geteisterd. Ik wil u vragen deze minuut stilte staande in acht te nemen.
Mevrouw de Voorzitter, ik wil een motie van orde stellen. U zult via de media hebben vernomen dat er zich in Sri Lanka een aantal bomexplosies en schietpartijen hebben voorgedaan. Een van de mensen die zeer recent in Sri Lanka is vermoord, is de heer Kumar Ponnambalam, die een paar maanden geleden nog een bezoek bracht aan het Europees Parlement. Zou u, mevrouw de Voorzitter, wellicht een brief kunnen schrijven aan de President van Sri Lanka, waarin u laat weten dat uzelf en het Europees Parlement deze moord en de overige brute moorden in Sri Lanka diep betreuren, en waarin u haar oproept al het nodige te doen om in deze zeer moeilijke situatie langs vreedzame weg tot verzoening te komen?
Ja, mijnheer Evans, ik denk dat een dergelijk initiatief zeer gepast zou zijn. Als het Parlement ermee instemt, geef ik graag gevolg aan uw suggestie.
Mevrouw de Voorzitter, ik wil een motie van orde stellen. Ik vraag uw advies over artikel 143 van het Reglement, met betrekking tot niet-ontvankelijkheid. Mijn vraag betreft een zaak die voor donderdag op de agenda staat en waarop ik dan opnieuw zal ingaan.
Het verslag Cunha, over het resultaat van de meerjarige oriëntatieprogramma's voor de vissersvloot, wordt donderdag in het Parlement besproken. In artikel 6 van dit verslag wordt voorgesteld een soort strafkorting op vangstquota toe te passen voor lidstaten die zich niet houden aan de jaarlijkse doelstellingen voor vlootinkrimping. Dit zou moeten gebeuren in weerwil van het beginsel van relatieve stabiliteit. Naar mijn mening is de relatieve stabiliteit een grondbeginsel van het gemeenschappelijk visserijbeleid, en zou een voorstel om dit te ondermijnen juridisch niet-ontvankelijk zijn. Ik zou graag willen weten of een dergelijk bezwaar kan worden ingebracht tegen enkel een verslag, dus niet een ontwerpwetgevingsvoorstel, en of ik aanstaande donderdag gerechtigd ben dit te doen.
Dat is inderdaad het juiste moment om dit vraagstuk ter tafel te brengen, dat wil zeggen donderdag voordat het verslag wordt gepresenteerd.
Mevrouw de Voorzitter, helaas valt de eerste vergaderperiode van het Europees Parlement in het nieuwe jaar samen met de executie van een jonge terdoodveroordeelde van 34 jaar, Hicks genaamd. Deze executie is door de staat Texas van de Verenigde Staten vastgesteld voor aanstaande donderdag.
Op initiatief van een van de Franse afgevaardigden, de heer Zimeray, is al een petitie aangeboden, die door velen is ondertekend, onder andere door mij. Maar ik wil u vragen om, in uw hoedanigheid van Voorzitter van het Europees Parlement, uw invloed aan te wenden bij de president en de gouverneur van de staat Texas, de heer Bush, die de macht heeft om de terdoodveroordeling op te schorten en de veroordeelde gratie te verlenen, in overeenstemming met het standpunt van het Europees Parlement en de gehele Europese Gemeenschap, zoals dat herhaaldelijk naar voren is gekomen.
Bovendien is een dergelijke actie in overeenstemming met onze grondbeginselen.
Hartelijk dank, mijnheer Segni, dat wil ik graag doen. Het ligt ook geheel in de lijn van de standpunten die ons Parlement altijd met betrekking tot dergelijke vraagstukken heeft ingenomen.
Mevrouw de Voorzitter, ik zou op een geval willen wijzen waarmee dit Parlement zich keer op keer bezig heeft gehouden, het geval-Alexander Nikitin. We zijn allemaal blij dat de rechter hem heeft vrijgesproken en duidelijk heeft gemaakt dat ook in Rusland het recht op toegang tot informatie over het milieu door de grondwet wordt gegarandeerd. Hij schijnt echter weer voor de rechter te moeten verschijnen, omdat de officier van justitie in beroep gaat. We weten allemaal, en hebben dat ook gezegd in talloze resoluties, onder andere nog tijdens de laatste plenaire vergadering vorig jaar, dat dit niet alleen een geval voor juristen is, en dat het verkeerd is Alexander Nikitin te beschuldigen van misdrijven en verraad. Wij zijn namelijk direct betrokken bij de resultaten van zijn onderzoek en profiteren ervan. Deze resultaten vormen de basis voor de Europese programma' s voor de bescherming van de Barentszzee, en daarom zou ik u willen vragen een brief te bestuderen waarin de belangrijkste feiten worden samengevat, en een standpunt te bepalen over de besluiten van het Russische parlement.
Mevrouw Schroedter, nadat ik uw brief ontvangen heb, zal ik de feiten die op dit vraagstuk betrekking hebben, zeker bestuderen.
Voorzitter, ik zou u eerst een compliment willen maken met het feit dat u woord hebt gehouden en dat inderdaad nu in deze eerste vergaderperiode in het nieuwe jaar het aantal televisiezenders op onze kamer daadwerkelijk enorm is uitgebreid. Maar, Voorzitter, er is niet gebeurd waar ik om had gevraagd. Er zijn nu weliswaar twee Finse zenders en een Portugese zender, maar er is nog steeds geen Nederlandse zender en ik had u gevraagd om een Nederlandse zender, omdat ook Nederlanders graag het nieuws willen volgen, iedere maand als wij hier naar dit verbanningsoord worden gestuurd. Dus ik zou u nogmaals willen vragen om er toch zorg voor te dragen dat wij ook een Nederlandse zender krijgen.
Mevrouw Plooij-van Gorsel, ik kan u mededelen dat dit vraagstuk op de agenda van de vergadering van het College van quaestoren van aanstaande woensdag staat. Het zal, naar ik hoop, op bevredigende wijze worden opgelost.
Mevrouw de Voorzitter, kunt u mij uitleggen waarom dit Parlement zich niet houdt aan gezondheids- en veiligheidsvoorschriften die het zelf vaststelt? Waarom is de kwaliteit van de lucht in dit gebouw nooit onderzocht sinds de verkiezingen? Waarom heeft het Comité voor veiligheid en hygiëne sinds 1998 niet meer vergaderd? Waarom is er noch in het Parlementsgebouw in Brussel noch hier in Straatsburg een brandweeroefening gehouden? Waarom zijn er nergens instructies over wat te doen in geval van brand? Waarom zijn er sinds mijn ongeval geen verbeteringen aangebracht aan de trappen? Waarom wordt het rookverbod niet gehandhaafd in daarvoor aangewezen delen van het gebouw? Het is absoluut onaanvaardbaar dat wij wetgeving goedkeuren en dat wij ons daar zelf niet aan houden.
Mijnheer de Voorzitter, gisteren heeft de Voorzitter van het Parlement mij verzocht namens mijn fractie het woord te voeren over een punt uit de notulen. Ik spreek derhalve over punt 11 van de regeling van de werkzaamheden.
De voorzitter van de socialistische fractie deed gisteren een voorstel tot heropening van het debat met de voorzitter van de Commissie over het strategieprogramma voor de komende vijf jaar. Deze kwestie was mijns inziens zo belangrijk dat men eigenlijk ook andere sprekers, die hier kort commentaar op wilden leveren, de gelegenheid daartoe had moeten bieden. Ik zeg dit alhoewel ik het, met alle respect, niet eens was met het voorstel van de voorzitter van de socialistische fractie, en daar dan ook tegen heb gestemd.
Mijn tweede opmerking - die ik eigenlijk liever gisteren had gemaakt, vóór de stemming - is dat het Parlement, zoals ook anderen gisteren al zeiden, pas zinvol werk kan leveren als het zorgt voor een nauwe samenwerking en een bundeling van krachten met de Europese Commissie. Bovendien zou enige nederigheid ons niet misstaan en zouden wij moeten toegeven dat als wij inderdaad een strategisch debat hadden gewild dat meer om het lijf had dan enkel een presentatie met toelichting van de voorzitter van de Commissie, een debat dus dat een echt vijfjarenprogramma had opgeleverd, wij met de voorbereiding daarvan veel eerder hadden moeten beginnen dan een week voor het debat in de voltallige vergadering. Dan hadden wij onze wensen tijdig aan de Commissie kunnen doorgeven en bespreken.
Ik zou willen dat wij hier één belangrijke les uit trokken. Als er nog eens in de toekomst een groot en diepgaand debat op stapel wordt gezet tussen ons Parlement en de Europese Commissie, moeten we minstens een werkmaand op voorhand duidelijk maken wat onze wederzijdse verwachtingen zijn. Voordat wij van start gaan moet er duidelijkheid zijn tussen de fracties onderling en tussen het Parlement en de Commissie. We moeten voorkomen dat wij te elfder ure nog in een moeilijk parket verzeild raken omdat de een of andere instelling nodeloos een breuk veroorzaakt in de interinstitutionele betrekkingen.
Als ik de berichten in de pers van afgelopen vrijdag lees, vind ik dat de Commissie en haar voorzitter een lofwaardige zelfbeheersing aan de dag hebben gelegd in hun commentaar. Ik heb daar grote waardering voor. Ik hoop dat we hier onze lessen uit trekken en dat we een dergelijke nutteloze exercitie, die volgens mij te wijten was aan een misverstand over de verwachtingen en niet zozeer aan kwade trouw van een van beide instellingen, in de toekomst voorkomen. Meer moeten we hier niet achter zoeken.
Mijnheer Cox, ik dank u. Ik begrijp wat u bedoelt. Wij hebben daarvan nota genomen.
Mijnheer de Voorzitter, ik verwijs naar punt 11 van de agenda van de regeling van de werkzaamheden. We hebben gisteren besloten het verslag-Bourlanges voor vandaag op de agenda te zetten, maar dit is gisteravond zonder te zijn behandeld en zonder in stemming te zijn gebracht, in de Begrotingscommissie ingetrokken. Daarom moet het voor vandaag van de agenda gehaald worden.
Mijnheer Wynn, dat is logisch. Het verslag is derhalve van de agenda afgevoerd.
Mijnheer de Voorzitter, ik wilde inhaken op wat mevrouw Lynne gisteren heeft gezegd over de hygiëne en de veiligheid in dit gebouw. Ik veronderstel dat ze het had over de afvoerbuizen. Er hangt namelijk een vreselijke rioolstank op de vijfde verdieping van het Toren-gebouw. Hier moet naar gekeken worden, want dit is een teken dat er iets behoorlijk mis is. Ik wil niet eindeloos op dit gebouw blijven terugkomen, maar dit is een ernstig probleem.
Mevrouw Ahern, wij hebben daarvan nota genomen. Ik verzoek u dit speciale geval, dat met de ventilatoren op een bepaalde etage te maken heeft, aan de quaestoren voor te leggen, omdat zij daarvoor eigenlijk bevoegd zijn. Wij zullen de kwestie echter ook aan onze diensten voorleggen. Ik dank u zeer.
Aan de orde is het gecombineerd debat over de volgende verslagen:
A5-0069/1999 van de heer von Wogau, namens de Economische en Monetaire Commissie, over het Witboek van de Commissie betreffende de modernisering van de regels inzake de toepassing van de artikelen 85 en 86 van het EG-Verdrag (COM(1999) 101 - C5-0105/1999 - 1999/2108(COS);
A5-0078/1999 van de heer Rapkay, namens de Economische en Monetaire Commissie, over het XXVIIIe verslag van de Commissie over het mededingingsbeleid (1998) (SEC(1999) 743 - C5-0121/1999 - 1999/2124(COS));
A5-0087/1999 van de heer Jonckheer, namens de Economische en Monetaire Commissie, over het zevende overzicht van de steunmaatregelen van de lidstaten voor de nijverheid en andere sectoren in de Europese Unie (COM(1999) 148 - C5-0107/1999 - 1999/2110(COS));
A5-0073/1999 van de heer Langen, namens de Economische en Monetaire Commissie, over het verslag van de Commissie over de toepassing in 1998 van haar beschikking nr. 2496/96/EGKS van 18 december 1996 houdende communautaire regels voor steun aan de ijzer- en staalindustrie (Staalsteuncode) (COM(1999) 94 - C5-0104/1999 - 1999/2107(COS)).
Mijnheer de Voorzitter, dames en heren, met het Witboek betreffende de modernisering van de Europese mededingingsregels heeft de Commissie bij het geïnteresseerde publiek een levendig debat op gang gebracht. De reacties van de deskundigen en de betrokken kringen gaan van volledige afwijzing tot onvoorwaardelijke steun. Wat is nu de inhoud van dit Witboek?
Het huidige Europese wetgevingssysteem voor de mededinging is in de beginjaren van de Gemeenschap ingevoerd. Voor de toenmalige omstandigheden was dit stelsel, een gecentraliseerd aanmeldings- en machtigingssysteem, zeker geschikt. Dit systeem heeft in belangrijke mate bijgedragen aan de vorming van een Europese mededingingscultuur. Sinds het ontstaan ervan, 40 jaar geleden, zijn de kadervoorwaarden echter sterk gewijzigd. De Gemeenschap is van 6 tot 15 lidstaten uitgebreid en binnenkort worden dat er wellicht 27. Het systeem is echter vrijwel hetzelfde gebleven.
Mevrouw de Voorzitter, ik wil graag de aandacht vestigen op iets wat voor iedereen in dit Huis van groot belang is. Gistermiddag heeft de Commissie op de gebruikelijke manier vragen beantwoord. De Voorzitter, de heer Provan, werd daarbij met een groot probleem geconfronteerd omdat de heer Byrne 29 minuten nodig had om vragen te beantwoorden. Het is voor dit Huis van groot belang dat wij de gelegenheid hebben om vragen aan de commissarissen te stellen. Ik vind het belachelijk dat een commissaris 29 minuten nodig heeft om vragen te beantwoorden. Ik denk dat hij met name wilde voorkomen dat hij een vraag van een aantal afgevaardigden - waartoe ikzelf overigens niet behoorde - zou moeten beantwoorden over het uitblijven van interim-maatregelen tegen de Fransen met betrekking tot de rundvleeskwestie.
Los daarvan zou ik willen voorstellen dat degene die het voorzitterschap waarneemt, de bevoegdheid krijgt om in soortgelijke gevallen een commissaris die zijn tijd alleen maar volpraat, het woord te ontnemen dan wel hem te verzoeken zijn antwoorden in te korten.
Hartelijk dank, mijnheer Sturdy. Ik geef het woord aan de heer Provan. Ik wil overigens opmerken dat hij deze enigszins delicate situatie, gezien de zeer beperkte tijd die ons ter beschikking stond, uitstekend heeft opgelost. Ik denk dat voor dergelijke belangrijke debatten een half uur wel erg kort is. Ik vind dan ook dat we er meer tijd voor moeten inruimen.
Mevrouw de Voorzitter, ik ben blij dat deze kwestie hier wordt aangeroerd, maar ik was al van plan om haar in het Bureau van het Parlement ter sprake te brengen. Dat is ook procedureel gezien juist. Misschien dat we in het Bureau een discussie moeten voeren over hoe we dergelijke debatten in de toekomst op een behoorlijke manier kunnen structureren.
Het verloop van het debat van gisteren was niet bevredigend. Het is vijf minuten uitgelopen. Zoals de heer Sturdy al aangaf, was de commissaris 29 minuten aan het woord, terwijl er voor de parlementsleden slechts zes minuten beschikbaar waren om vragen te stellen. Het was een absurde situatie die we in de toekomst moeten voorkomen.
Ja, mijnheer Provan, we gaan dit vraagstuk bespreken op de volgende bijeenkomst van het Bureau.
Mevrouw de Voorzitter, neemt u mij niet kwalijk, in dit soort gevallen neem ik zelden het woord, maar ik doe het nu mede om een oproep aan onszelf te richten. Hoezeer ik de heer Sturdy namelijk ook respecteer, zijn klacht aan het adres van de heer Byrne vind ik niet helemaal correct, want we hebben de heer Byrne uiteindelijk zelf gevraagd het Witboek over de voedselveiligheid te presenteren. Het is een zeer complex werkstuk, dat je niet in tien minuten kunt afhandelen. De heer Byrne heeft er 15 tot 17 minuten voor nodig gehad, waarna een aantal van ons nog vragen heeft gesteld die soms ook langer dan een minuut hebben geduurd. Ik had minder dan een minuut nodig, maar dat geldt niet voor iedereen. Het is aan ons te zorgen dat er voor een uiteenzetting van de Commissie niet slechts een half uur wordt ingeruimd, maar een uur, zodat we daarna ook nog genoeg tijd hebben om erover te debatteren.
Wat de heer Provan heeft gezegd is juist. Ik was hier gisteren vanaf 15.00 uur op de plenaire vergadering. Wij, het Parlement, hebben de ramp met de olietanker Erika op de agenda gezet, en wij, het Parlement, hebben het stormweer in Europa op de agenda gezet. Dat alles heeft er onder de ondervoorzitters Colom i Naval en Provan voor gezorgd dat we langer hebben gesproken. Het Parlement heeft het aan zichzelf te wijten dat wij zo over tijd waren. De ondervoorzitters hebben het zwaar gehad, en ik vind het niet eerlijk dat we de commissaris hierop aanvallen, want de heer Byrne heeft moeten wachten en heeft er ook onder geleden. We moeten zelf onze agenda wijzigen en ook wat meer discipline tonen.
Hartelijk dank, mevrouw Roth-Behrendt, u bevestigt mijn vermoeden dat voor dit soort debatten tenminste een uur moet worden uitgetrokken. Ik denk dat we hier in de toekomst rekening mee moeten houden.
Mevrouw de Voorzitter, vanavond houden we het jaarlijks debat over de ruimte van vrijheid, veiligheid en rechtvaardigheid. Het debat staat in de agenda vermeld onder vragen aan de Raad. In feite dient de mondelinge vraag om het debat in te leiden in de zin van het vierde streepje van artikel 2 van het Verdrag.
Ik zou dus het voorzitterschap willen verzoeken om ervoor te zorgen dat de Raad, die deze vragen niet schriftelijk heeft beantwoord, eerst de vragen beantwoordt van de Commissie vrijheden en rechten van de burger, justitie en binnenlandse zaken, zodat we vervolgens het in het Verdrag bedoelde debat op een efficiëntere manier kunnen voeren.
Hartelijk dank, mevrouw Terrón I Cusí. Wij gaan dit punt uiteraard met de Raad onderzoeken.
Alle problemen met de notulen lijken me nu opgelost. Geen andere bezwaren?
Mevrouw de Voorzitter, ik verzoek u met betrekking tot punt 21 nota te nemen van een naar mijn mening duidelijke procedurefout met betrekking tot mijn vraag nr. 66 van gisteravond. Deze vraag heeft betrekking op de etikettering van door Nestlé in de Europese Unie geproduceerde blikken met vervangingsmiddelen voor moedermelk. Er wordt namelijk de verkeerde taal gebruikt en de belettering en kleurstelling zijn verwarrend waardoor duidelijk inbreuk wordt gemaakt op EU-richtlijn 92/52 inzake zuigelingenvoeding. Hiervan werd op 5 oktober van vorig jaar voor het eerst melding gemaakt. Toen ik gisteren hierover navraag deed, bleken de betreffende producten nog steeds te worden verkocht in Islamabad in Pakistan.
Ik ben mij ervan bewust dat u niet inhoudelijk op deze kwestie kunt reageren. In het antwoord van de Commissie wordt echter geen enkele verantwoordelijkheid genomen voor het uitvoeren van de richtlijn. Zo ontbreken nog steeds de vereiste jaarverslagen en is er ook nog niet gereageerd op een eerdere klacht hieromtrent - ik verwijs hierbij naar mijn vraag nr. 2283/99.
Ik verzoek u de Commissie schriftelijk te vragen om zich van haar verantwoordelijkheden te kwijten, niet alleen jegens dit Europees Parlement, maar ook jegens de moeders van de 82 kinderen op elke duizend die in Pakistan in de zuigelingenperiode sterven. Voor deze zuigelingen is het gebruik van de verkeerde voedingsmiddelen, vermengd met onveilig water, levensbedreigend.
Inderdaad, mijnheer Howitt. Uw betoog zal in de notulen van vandaag worden opgenomen. Bovendien zal ik uw opmerking schriftelijk doorspelen aan de Commissie.
Gisteren is overleden de heer Bettino Craxi, gewezen lid van het Europees Parlement, te Hammamet in Tunesië. Bettino Craxi was lid van dit Parlement van 17 juli 1979 tot 20 augustus 1983 en van 25 juli 1989 tot 30 april 1992. De heer Craxi was eveneens fungerend voorzitter van de Raad in zijn hoedanigheid van premier van de Republiek Italië, een functie die hij vervulde van 4 augustus 1984 tot zijn ontslag op 3 maart 1987. Mag ik u vragen te zijner nagedachtenis een minuut stilte in acht te nemen.
Ik vertrouw erop dat de Voorzitter dit verzoek zal inwilligen.
Mijnheer Stevenson, ik zal de Voorzitter verzoeken deze brief te zenden. Dat lijkt mij duidelijk.
Mijnheer de Voorzitter, als voorzitter van de Commissie visserij en dus namens alle collega's van deze commissie schaar ik mij achter het verzoek dat onze collega uit Schotland, de heer Stevenson, zojuist gedaan heeft. Ik zou hieraan willen toevoegen dat zich kort geleden helaas ook een ongeluk heeft voorgedaan met een vissersboot uit Galicië, de Ros Alcedo, met een bemanning uit Galicië en Portugal. Dit schip is in de wateren van de Gran Sol in brand gevlogen. Helaas komt dit soort ongelukken vaker voor dan ons lief is, en daarom heeft onze commissie verzocht een initiatiefverslag te mogen opstellen over de oorzaken van de hoge kans op ongevallen en de grote risico's die het beroep van visser met zich meebrengt. Naar ik hoop krijgen we het groene licht voor dit verslag want het is duidelijk dat deze zwaar op de proef gestelde beroepsgroep de steun van deze Vergadering en ons aller steun hard nodig heeft.
Aan de orde is het verslag (A5- 0096/1999) van de heer Cunha, namens de Commissie visserij, over het jaarlijks verslag van de Commissie aan de Raad en het Europees Parlement over de resultaten van de meerjarige oriëntatieprogramma's voor de vissersvloot aan het einde van 1997 (COM(1999) 175-C5-0109/1999 - 1999/2112(COS)).
Ik hoop dat de leden mijn sterke belangstelling voor deze zaak begrijpen. Ik verzoek op grond van artikel 144 terugverwijzing van het verslag van de heer Cunha naar de commissie. Dit voorstel wordt gesteund door de Verts/ALE-Fractie. Afgelopen maandag heeft mijn collega de heer MacCormick vraagtekens gezet bij de ontvankelijkheid van een deel van paragaaf 6 van het verslag van de heer Cunha, en dit heeft te maken met zwaarwegende punten die ook vandaag waarschijnlijk weer aan de orde zullen komen. Maar alvorens op dit punt in te gaan, geloof ik dat er ook belangrijke politieke en praktische kwesties zijn met betrekking tot paragaaf 6 en de daarin genoemde voorstellen.
Het zou in ons aller belang zijn om te proberen tot overeenstemming in deze zaak te komen. Het zou dan ook goed zijn dat de Commissie visserij hierover verder kan beraadslagen en dat de commissie juridische zaken een advies over deze kwestie kan uitbrengen.
Gezien de twijfels en onduidelijkheid over paragraaf 6 zou terugverwijzing de mogelijkheid bieden voor verder overleg zowel met de visserijbranche als met onze deskundigen binnen de Commissie en daarbuiten. Ik verzoek om stemming over het verzoek tot terugverwijzing naar de commissie, zodat het onderwerp te zijner tijd en na verdere beraadslagingen opnieuw in het Parlement kan worden behandeld. Mocht er tot een stemming besloten worden, wil ik verzoeken om een hoofdelijke stemming te houden.
Mijnheer Hudghton, u doet inderdaad een formeel verzoek tot terugverwijzing naar de Commissie visserij op grond van artikel 144 van het Reglement. Wij kennen allemaal de regels die daarbij gelden. Bij zo'n verzoek kan het woord worden gevoerd door één voorstander en één tegenstander en indien nodig door de rapporteur of de voorzitter van de commissie. Is er een voorstander van het zojuist gedane verzoek?
Mijnheer de Voorzitter, zoals de heer Hudghton al zei en zoals de leden zich zullen herinneren, heb ik in de vergadering van maandag gezegd dat ik meende dat één element in dit verslag niet-ontvankelijk is omdat het geen rechtsgrondslag heeft. Dit is wel een beetje een paardenmiddel, en ik zou er niet gelukkig mee zijn als wij dit zouden moeten gebruiken terwijl wij een eenvoudiger methode tot onze beschikking hebben om de kwestie te heroverwegen voor zij uiteindelijk terugkomt in het Parlement.
Het is een heel belangrijk punt. Zoals ik het opvat, en vele van mijn collega's met mij, stelt paragraaf 6 van het verslag-Cunha in feite voor om het beginsel van de relatieve stabiliteit te ondermijnen, een beginsel dat sinds 1983 in feite de basis is geweest van het gemeenschappelijk visserijbeleid. Dat heeft commissaris Fischler tijdens zijn hoorzitting hier in het Parlement ook bevestigd. Door een systeem van kortingen op vangstquota in te voeren zou dit beginsel ernstig ondermijnd worden en dit is wat paragraaf 6 in feite voorstelt. Dit punt zou moeten worden terugverwezen en besproken in de commissie, zowel in de Commissie visserij als in de commissie juridische zaken. Mag ik u daarom vragen het voorstel van de heer Hudghton te steunen.
Mijnheer de Voorzitter, in de notulen staat dat ik "voor" het verslag-Cunha heb gestemd, terwijl ik heb bedoeld "tegen" te stemmen. Ik zou de notulen op dit punt graag gewijzigd zien. Daarnaast heb ik na het debat van gisteren over China "voor" het verslag gestemd. Ik wil graag dat dit wordt vermeld in de notulen.
Mijnheer de Voorzitter, ik heb eigenlijk maar één vraag. In de notulen van gisteren staat dat wij gedebatteerd hebben over het verslag-McNally en dat hierover pas op 2 februari kan worden gestemd. Ik wil alleen maar vragen waarom dat nodig is. Ik heb vernomen dat er iets niet klopt met de stukken. Eigenlijk mag zoiets toch niet gebeuren. We hebben over het verslag gedebatteerd en hebben vandaag tijd gehad om erover te stemmen. Daarom begrijp ik absoluut niet waarom we pas zo laat na het debat tot stemming overgaan. Eén van de regels van het huis was toch dat er zo snel mogelijk na het debat moeten worden gestemd?
De stemming is tot februari uitgesteld omdat we eerst bepaalde vertaalproblemen moeten oplossen. We moeten ervoor zorgen dat de teksten met elkaar overeenstemmen, en dat vraagt tijd. Het gaat dus om een puur technisch probleem.
Mijnheer de Voorzitter, gisteravond heb ik reeds een opmerking gemaakt over de notulen. Het gaat om punt 6 op bladzijden 6 en 7. Hierin wordt verwezen naar het voorstel dat ik heb gedaan over de ontvankelijkheid van punt 6 van het verslag-Cunha. Ik heb een hoofdelijke stemming over dit voorstel gevraagd en de Voorzitter heeft duidelijk gezegd dat deze zou worden gehouden. We hebben inderdaad met onze stemmachine gestemd. Ik begrijp nu dat de uitslag van deze stemming niet is vastgelegd. Ik zou in de notulen graag opgenomen zien dat hoofdelijk gestemd zou worden over dit voorstel. Ook had een lijst van voor- en tegenstemmers beschikbaar moeten zijn.
Wij zijn op de hoogte van dit probleem, mijnheer MacCormick. Er is een technische fout opgetreden bij de registratie van de stemmingen, maar het was niet meer dan een fout, een toeval, er zit niets achter. Hierdoor is de hoofdelijke stemming, die nochtans correct is verlopen, niet geregistreerd. Dit is de enige reden, en er is ook niets aan te doen. Zoiets kan gebeuren, mijnheer MacCormick.
Mijnheer de Voorzitter, ik wil over dit zelfde punt 6 het volgende opmerken. In de notulen staat over de moties van orde dat ik heb voorgesteld het verslag op grond van artikel 144 terug te verwijzen naar de commissie, voornamelijk omdat er twijfels bestonden over de ontvankelijkheid van punt 6 van dit verslag. Dit is niet juist. Ik heb er weliswaar op gewezen dat mijn collega, de heer MacCormick, daar eventueel een voorstel over zou doen, de genoemde reden was echter dat er aanzienlijke politieke verdeeldheid heerst over het voorstel. Ook bestaan er twijfels over de uitvoerbaarheid ervan. Ik heb daarom aangedrongen op verdere discussie en een raadpleging van de belanghebbenden.
Mijnheer de Voorzitter, ik heb geen probleem met de inhoud van de notulen, maar wel met wat er niet in staat. De notulen van woensdag bevatten een lijst van parlementsleden die hun stem hebben gewijzigd. Ik constateer dat een dergelijke lijst niet is opgenomen in de notulen van gisteren. Het is mij echter bekend dat ten minste twee leden hun stem over de ontwerpresolutie over de belasting op wisseltransacties hebben gewijzigd. Kunt u mij vertellen wanneer deze stemwijzigingen bekend worden gemaakt? Het zal duidelijk zijn dat deze informatie voor een aantal leden van belang is. Ik neem aan dat deze lijst aan de eerstvolgende notulen wordt toegevoegd en dat we op dat moment gelegenheid krijgen om te reageren.
Mijnheer Ford, we zullen dit nakijken en de nodige wijzigingen aanbrengen in de notulen.
Mijnheer de Voorzitter, ik wil enkel het Parlement ervan op de hoogte stellen dat er vanmorgen een terroristische aanslag is gepleegd in Madrid. Er is een bomauto ontploft en daarbij is een dode gevallen. Ik wilde alleen maar, namens mijn fractie, dit soort terroristische daden eens te meer veroordelen.
Dank u, mevrouw Fraga Estévez. We zijn reeds op de hoogte van dit afschuwelijke incident. Voor de zoveelste keer wordt Spanje getroffen door een terroristische aanslag. Ik neem nota van uw verklaring, en u zult wel begrijpen dat deze kwestie mij als Spanjaard enorm beroert.
Ik verklaar de zitting van het Europees Parlement, die op vrijdag 21 januari 2000 werd onderbroken, te zijn hervat.
Mevrouw de Voorzitter, staat u mij toe erop te wijzen dat het morgen twee jaar geleden is dat een Amerikaans vliegtuig van de NAVO-legerbasis in Aviano een bloedbad veroorzaakte op de berg Cermis bij Cavalese in Italië door tijdens een oefenvlucht bij onvoldoende hoogte - lager dan de veiligheidslimiet - de kabels van een kabelbaan door te snijden. 20 Europese burgers vonden hierbij de dood. De familieleden van de slachtoffers hebben nog steeds geen financiële tegemoetkoming ontvangen van de regering van de Verenigde Staten. Bovendien is de verantwoordelijke piloot niet veroordeeld.
Ik verzoek daarom de Voorzitter van deze Vergadering en de voorzitter van de Commissie stappen te ondernemen bij de regering van de Verenigde Staten, zodat de familieleden van de slachtoffers onmiddellijk de hun toekomende financiële tegemoetkoming ontvangen.
Hartelijk dank, mevrouw Angelilli. Ik neem nota van uw betoog.
Aan de orde is het vaststellen van de agenda. Op verzoek van verschillende fracties en naar aanleiding van de zojuist gehouden bijeenkomst van de Conferentie van voorzitters stel ik u voor, overeenkomstig artikel 50 van ons Reglement, een debat in te schrijven over een actuele, dringende en bijzonder belangrijke kwestie, namelijk de reactie van de Unie op de onderhandelingen die in Oostenrijk worden gevoerd met het oog op de vorming van een regering. Ik wil graag anderhalf uur voor dit debat reserveren.
Als u mijn voorstel onderschrijft, zal dit debat worden ingeleid door de heren Seixas da Costa, fungerend voorzitter van de Raad, en Prodi, voorzitter van de Commissie.
Mevrouw de Voorzitter, ik steun de beslissing van de Conferentie van voorzitters. In januari heb ik het voorzitterschap openlijk bekritiseerd, maar nu wil ik van de gelegenheid gebruik maken om in mijn eigen naam en die van de socialistische fractie te zeggen dat wij de verklaringen van het voorzitterschap rond dit thema opportuun vinden. Wij zijn het eens met de strekking, de timing en de vorm waarin zij zijn gedaan.
Dit gezegd zijnde, mevrouw de Voorzitter, is er moeilijk een debat te vinden dat beter aan de beschrijving uit artikel 50 van ons Reglement voldoet dan dit. Dit is inderdaad een debat over een actuele, dringende en bijzonder belangrijke kwestie. Daarom zijn wij van mening dat de agenda voor dit debat moet worden gewijzigd.
Mevrouw de Voorzitter, ik wil mij om een zeer fundamentele en principiële reden tegen dit voorstel uitspreken. Ik baseer mij hierbij op artikel 7 van het Verdrag van Amsterdam.
Mevrouw de Voorzitter, waarde collega's, wij verkeerden tot op heden in de veronderstelling dat de Europese Unie een samenwerkingsverband van vrije, onafhankelijke en soevereine staten was. Dit staat immers in de bepalingen van de Verdragen van Rome en Parijs, die aan de Gemeenschappen - later Unie - ten grondslag liggen. Vele ontwikkelingen hebben bij ons twijfel opgeroepen, maar we hebben dit samenwerkingsverband ondanks alles toch altijd als uitgangspunt beschouwd. Onlangs nog werd er, hoewel niet van harte, gesproken over het subsidiariteitsbeginsel.
Mevrouw de Voorzitter, vandaag verzoekt u ons, in navolging van de Conferentie van voorzitters, om inschrijving van dit actualiteitendebat. U baseert zich hierbij op artikel 50. Dit druist echter in tegen het beginsel van vrijheid. U stelt de soevereiniteit van de lidstaten ter discussie en ontkent het recht dat deze landen hebben om op basis van democratische verkiezingen zelf een regering te vormen. Straks komt het nog zover dat een meerderheid in dit Parlement zich met de vorming van regeringen wil gaan bemoeien. U mag niet vergeten dat onze regeringen het resultaat zijn van vrije, eerlijke, vreedzame en democratische verkiezingen die binnen de lidstaten worden gehouden. Als u overgaat tot goedkeuring...
Mijnheer Gollnisch, het spijt me maar uw minuut spreektijd is om. Ik weet dat u er altijd goed op toeziet dat het Reglement wordt nageleefd.
Mevrouw de Voorzitter, ik dacht dat mijn spreektijd drie minuten bedroeg. Neemt u mij niet kwalijk.
Als u dit voorstel goedkeurt, stemt u ermee in dat de Unie zich ontwikkelt tot een organisatie die de soevereiniteit en de vrijheid van de lidstaten schendt. Dit zou beteken dat we ons genoodzaakt zouden voelen de Unie te verlaten.
We hebben een voorstander en een tegenstander van dit voorstel gehoord. Ik breng daarom nu het voorstel tot wijziging van de agenda in stemming.
Aan de orde is de aanbeveling voor de tweede lezing (A5-0006/2000), namens de Commissie milieubeheer, volksgezondheid en consumentenbeleid betreffende het gemeenschappelijk standpunt, door de Raad vastgesteld met het oog op de aanneming van een richtlijn van het Europees Parlement en de Raad betreffende afgedankte voertuigen (8095/1/1999 - C5-0180/1999 - 1997/0194(COD)) (rapporteur: de heer Florenz).
Mijnheer de Voorzitter, dames en heren, waarde collega's, elk jaar gaan er negen miljoen auto's naar de schroothoop. Hoewel deze negen miljoen auto's niet meer kunnen rijden, worden ze over onze grenzen heen verhandeld en verplaatst, en niet alleen over onze binnengrenzen, maar ook onze buitengrenzen. Daarom is het principieel juist dat de Europese Unie gemeenschappelijke spelregels opstelt over hoe deze negen miljoen voertuigen per jaar gerecycled en verwerkt moeten worden.
Deze richtlijn heeft volgens ons een paar zwakke plekken. Wij zouden die in dit Parlement graag willen wegwerken, zodat deze richtlijn ook echt baanbrekend wordt. Daarom liggen er een heleboel amendementen op tafel. Persoonlijk geloof ik dat deze richtlijn zijn doel voorbijschiet, omdat er een te ruim toepassingsgebied mee wordt beoogd. Voor mij hoeven oldtimers er niet zo nodig onder te vallen. Motorfietsen hoeven er voor mij ook niet in, omdat in de motorwereld al zo'n ingeslepen cultuur van hergebruik bestaat, dat we daar geen Europese richtlijn voor nodig hebben.
Ook voor speciale voertuigen vind ik hoge recyclingquota niet zo nodig. Ik heb liever dat speciale voertuigen zoals ambulances hoge reddingsquota halen. Dat lijkt me belangrijker.
De plicht te bewijzen hoe een autowrak in Europa verwerkt is, is volgens mij goed geregeld in deze richtlijn. Op dit punt kunnen we het voorstel van de Commissie laten zoals het is. De lidstaten zorgen voor de nodige terugnameadressen, waar auto's van alle vloeistoffen ontdaan worden, waar bijvoorbeeld de 32 miljoen liter gebruikte olie verwerkt kan worden, de remvloeistof geborgen, enzovoort.
Een belangrijk onderdeel van deze richtlijn is de vraag wat we met de oude onderdelen aanvangen. Wat doen we met het schroot? Het quotum is een belangrijk punt bij de recycling of de recovering of hoe dat ook heet, maar het is niet het enige dat telt. U mag namelijk niet vergeten dat de overlast voor het milieu voor 80% is terug te voeren op het autorijden zelf, voor 1% op het hergebruik en voor 19% op het produceren van de auto. Dit quotum is dus niet de enige factor die de last voor het milieu bepaalt, het is een van de vele. Ik vind natuurlijk dat we strakke doelstellingen moeten hanteren. Maar deze quota mogen geen doel op zich worden, we moeten kijken naar het totaalbeeld van wat een auto aan overlast voor het milieu veroorzaakt.
Een auto weegt vandaag de dag 1.400 kilo en legt gemiddeld 200.000 kilometer af. Ik vind het veel belangrijker dat we naar een auto evolueren die nog maar 1.000 kilo weegt en die nog altijd 200.000 kilometer aflegt. In dat geval moet er namelijk 400 kilo maal 200.000 kilometer minder verplaatst worden. Daar zit de ware vooruitgang voor het milieu, want dat leidt tot een aanzienlijke vermindering van de CO2-uitstoot, en dat is waar het echt om gaat, als ik het protocol van Kyoto goed heb begrepen. Wij geloven dus dat auto's die voor een groot deel uit aantoonbaar lichte materialen zijn samengesteld een afzonderlijke verbruiksnorm moeten kunnen krijgen.
Of deze lichte voertuigen - deze drielitervoertuigen, zoals ze door velen ook wel genoemd worden - een afzonderlijke verbruiksnorm krijgen is niet iets dat elke lidstaat voor zich moet uitmaken, maar dat u, mevrouw de commissaris, samen met uw staf moet bepalen.
Dan wil ik nog iets zeggen over de kosten. Sommigen vinden dat de constructeur alle kosten moet dragen, dat zou rechtvaardig en klantvriendelijk zijn. Hier valt nogal aan te twijfelen, omdat de constructeurs alle kosten aan de consument zullen doorberekenen en zich een officieel recyclingmonopolie zullen toe-eigenen. Ik kan u alleen maar waarschuwen tegen een dergelijke beslissing. Er liggen amendementen op tafel om de kosten fifty-fifty te delen tussen de constructeur en de koper van een nieuwe auto. Van het geld in zo'n pool, zo'n systeem, of hoe u dat verder ook in het vat wilt gieten, kunnen dan vanaf 2006 alle voertuigen in het bestand gratis worden teruggenomen van de laatste eigenaar. Dat is ook de uitdrukkelijke wens van mijn fractie.
Ons voorstel om de kosten te verdelen heeft een doorslaggevend voordeel, namelijk dat we na aanneming van de richtlijn niet meteen een kandidaat voor het Hof van Justitie worden. De terugwerking die de auto-industrie veroorzaakt is immers een ernstig probleem waar we op gepaste wijze rekening mee moeten houden. Daarom stel ik een verdeling van de kosten voor tussen de eerste eigenaar en de constructeur.
Een verbod op bepaalde materialen - natuurlijk hebben we dat nodig. In auto's wordt een aantal gevaarlijke bestanddelen verwerkt, en die moeten op termijn verboden worden. Daarvoor hebben we een pressiemiddel nodig. De Commissie heeft een paar voorstellen gedaan die te streng waren, en wij hebben daarvoor een aantal alternatieven uitgewerkt.
Er zijn veel goede amendementen ingediend. Dit Parlement heeft meer bevoegdheden gekregen. Laten we daar dan ook gebruik van maken! Laten we de moed tonen een baanbrekende richtlijn voor te stellen en op te stellen. Een richtlijn die alleen maar omwille van de richtlijn wordt opgesteld, zou dit Parlement onwaardig zijn. Ik vraag om uw steun.
Mijnheer de Voorzitter, ik heb zin om een zucht van verlichting te slaken nu wij eindelijk beginnen met de tweede lezing van deze richtlijn waaraan wij, en uiteraard vooral onze rapporteur, de heer Florenz, hard hebben gewerkt.
Deze richtlijn schenkt mij volstrekt geen voldoening. Ze biedt immers geen antwoord op de echte vraag, namelijk wat wij moeten doen met de al afgedankte voertuigen, die alleen maar op kosten van de gemeenschap en dus van de belastingbetalers kunnen worden verwijderd. Het principe dat de vervuiler betaalt, wordt dus niet toegepast. De al afgedankte voertuigen worden ook door deze communautaire wetgeving in de steek gelaten, aangezien daarover noch in de teksten over de stortplaatsen, noch in deze tekst over afgedankte voertuigen iets wordt gezegd.
De enige verdienste van deze richtlijn is dat ze naar de toekomst kijkt. Wij zijn er echter niet in geslaagd een oplossing te vinden voor het probleem van de oude, maar nog altijd gebruikte voertuigen, waarvan de recycling veel meer zal kosten. Voor de toekomst kunnen wij echter vrij gerust zijn. Wij weten immers dat de autofabrikanten zich willen inspannen om gemakkelijk te recyclen materialen te gebruiken en om de recycling te organiseren.
Wij moeten ook voor enige flexibiliteit zorgen en kunnen kiezen tussen recycling, hergebruik en verbranding, met name voor de bijzonder lichte nieuwe materialen waardoor wij het verbruik en dus ook de emissies van voertuigen kunnen terugdringen. Het gaat hier om een probleem van verenigbaarheid van onze richtlijnen over afgedankte voertuigen met onze oude richtlijnen, onder meer de auto-olierichtlijn, die wij enkele jaren geleden hebben aangenomen.
Wij verheugen ons dan ook dat de Commissie milieubeheer, volksgezondheid en consumentenbeleid zo wijs is geweest in de tekst voor alle duidelijkheid opnieuw de uitzondering op te nemen betreffende de historische voertuigen, die tot ons industrieel en cultureel erfgoed behoren.
Kortom, deze richtlijn gaat niet ver genoeg om het probleem van het huidige voertuigenpark op te lossen en getuigt ook van enige hypocrisie als wij zien welk lot erin wordt gereserveerd voor de wrakken die nog altijd in onze bossen, meren en tuinen liggen. Nogmaals, het principe dat de vervuiler betaalt, wordt niet toegepast en de kosten worden nog altijd door de belastingbetaler gedragen.
Mijnheer de Voorzitter, mevrouw de commissaris, beste collega's, als we de vlugschriften mogen geloven die hier de afgelopen weken zijn rondgedeeld, dan lijkt het wel alsof het vandaag gaat over het einde van het milieu of de dood van de automobielindustrie in Europa. Dit klopt geen van beide. Wij moeten nuchter onder ogen zien dat de richtlijn die vandaag op tafel ligt een goede richtlijn is. Zij betekent een vooruitgang voor het Europese milieu, en we mogen trots zijn als we haar in de wetgeving kunnen verankeren.
Over één punt bestaat nog onenigheid. Op het geheel van de richtlijn is het misschien een kleinigheid, maar dit is waar de strijd om draait. Het gaat om de kosten voor de recycling. Hiermee hebben we het fundamenteel over iets anders dan de Raad vorig jaar. Toen werd namelijk de gratis terugname van de laatste eigenaar op een hoop gegooid met de vraag hoe de zaak gefinancierd moest worden, en de gratis terugname stond toen ter discussie. Wij hebben in februari vorig jaar in dit Parlement eenduidig besloten - en zeker wij sociaal-democraten - dat er geen sprake kon zijn van kosten voor de laatste eigenaar.
Maar wie betaalt er voor de auto's die verwerkt moeten worden? Wat nieuwe wagens betreft is het ons duidelijk dat de constructeur dat moet doen, omdat die zo wordt aangespoord auto's te ontwerpen en te bouwen die makkelijker zijn te recyclen. Maar wat gebeurt er met auto's die al in omloop zijn? Een voorbeeld: Rover uit Groot-Brittannië zou, als het verantwoordelijk was voor alle gebruikte Rovers, op moeten draaien voor 5,8 miljoen auto's in de Europese Unie en meteen 250 miljoen euro opzij moeten leggen voor recycling. Tegelijkertijd zou een Koreaanse constructeur die vergelijkbare auto's bouwt - zoals iemand van de Deutsche Bank het heeft uitgedrukt - peanuts opzij moeten leggen. Dat leidt tot een concurrentievervalsing die niets meer met milieubescherming te maken heeft, maar uitsluitend de investeringsmogelijkheden beperkt en banen in de Europese auto-industrie op de tocht zet. Daarom stellen wij voor een fonds op te richten voor gebruikte auto's, waaruit de kosten van de recycling betaald worden, zodat de terugname gratis blijft.
Ik kan erin komen dat collega's uit landen zonder auto-industrie zeggen dat de constructeurs de rekening maar moeten betalen en dat ze niet geïnteresseerd zijn in uitstel. Maar ik vraag hen solidair te zijn met de meer dan twee miljoen mensen die in de Europese automobielindustrie werken en die daarmee in hun levensonderhoud voorzien, zodat zij ook in de toekomst op hun baan kunnen blijven rekenen. Ik ben een voorstander van strenge milieunormen, u weet dat van het auto-olieprogramma en de discussie over grenswaarden voor uitlaatgassen. Maar ik vind wel dat die normen voor iedereen op dezelfde manier moeten gelden.
Mijnheer de Voorzitter, mijnheer de commissaris, collega's, ik denk dat wij die richtlijn nodig hebben. Ten eerste, omdat daar duidelijk de milieudoelstellingen in staan. Ten tweede, omdat die richtlijn de recyclage kan aanmoedigen en dat is belangrijk. Ten derde, er is een duidelijke procedure om de vervuiling met zware metalen tegen te gaan. Dat is ook een belangrijk punt. De richtlijn geeft een Europees kader, onder meer ook voor lidstaten die al een systeem hebben en die met dat systeem willen blijven werken.
Wij moeten dus in de eerste plaats de recyclagepercentages behouden, want daardoor moedig je natuurlijk technologische vernieuwing aan, manieren om met materialen waarvan wij nu nog niet goed weten wat wij ermee moeten doen, om daar toch een oplossing voor te vinden.
Ten tweede, wij moeten de data behouden zoals die in het gemeenschappelijk standpunt staan. Dus vanaf 2006 kosteloze inlevering voor alle auto's, kosteloos voor de laatste eigenaar. Dat is natuurlijk zeer zeker een essentieel punt. Daar mag niet aan getornd worden.
Ik verklaar de zitting van het Europees Parlement, die op donderdag 3 februari 2000 werd onderbroken, te zijn hervat.
De notulen van de vergadering van donderdag 3 februari jongstleden zijn rondgedeeld.
Uit uw reactie kan ik opmaken dat veel afgevaardigden niet over deze notulen beschikken. Uiteraard kunt u geen notulen goedkeuren die u niet gezien hebt. Ik stel daarom voor, als u het goed vindt, de notulen morgenochtend ter goedkeuring aan u voor te leggen. Het is immers duidelijk dat u niet over de notulen beschikt. Mijn excuses.
Mevrouw de Voorzitter, een motie van orde! De BBC heeft vanmorgen gemeld dat een Brits lid van dit Parlement, die een hoge positie bekleedt binnen zijn delegatie, strategische adviezen blijft verstrekken aan particuliere klanten. In het register van financiële belangen vermeldt hij echter niet wie deze klanten zijn. De burgers van Europa mogen van hun vertegenwoordigers verwachten dat zij publiek belang en winstgevende privé-zaken gescheiden houden. Zij kunnen er echter alleen zeker van zijn dat dit altijd het geval is, als de informatie publiekelijk beschikbaar en makkelijk toegankelijk is.
Mevrouw de Voorzitter, de quaestoren buigen zich momenteel over dit onderwerp. Ik wil u dan ook verzoeken uw invloed aan te wenden en ervoor te zorgen dat het register van financiële belangen geactualiseerd en gewijzigd wordt, ter dekking van dit soort gevallen, maar vooral dat het niet alleen door het Parlement kan worden ingezien, maar ook via het Internet te raadplegen is.
Hartelijk dank, mijnheer Davies. Ik zal me samen met het College van quaestoren over dit vraagstuk buigen.
Mevrouw de Voorzitter, een motie van orde! Vandaag is het de eerste Valentijnsdag van het nieuwe millennium. Zou het niet mooi zijn als het Parlement zich juist op deze dag sterk zou maken voor de strijd tegen hartziekten, doodsoorzaak nummer één in de Europese Unie. Ik wil de geachte afgevaardigden met klem verzoeken zich solidair te betonen met hetgeen vandaag, op de Winning Hearts Conference, is afgesproken: dat ieder kind dat in het nieuwe millennium wordt geboren, er recht op heeft ten minste 65 jaar te worden zonder te lijden aan vermijdbare hart- en vaatziekten. Ik wens u nog een prettige Valentijnsdag!
Mevrouw de Voorzitter, ik richt mij tot u op grond van artikel 9 van het Reglement, naar aanleiding van de motie van de heer Davies over de zeer ernstige aantijgingen op de BBC-radio van vanmorgen. Ik wil graag van u de verzekering krijgen dat u een onderzoek zult instellen om vast te stellen dat de twee parlementsleden die in dit specifieke BBC-vraaggesprek worden genoemd, hun bedrijf niet runnen vanuit dit Parlement of vanuit de parlementsburelen, omdat dit inderdaad een zeer kwalijke zaak zou zijn. In het verleden heeft de dubbele moraal van de Britse Conservatieven het Britse Lagerhuis in diskrediet gebracht. Het gevaar is niet ondenkbaar dat dergelijk laakbaar gedrag zich ook hier in dit Parlement zou kunnen voordoen, met alle gevolgen van dien.
Hartelijk dank, mijnheer Murphy. Zoals ik al tegen de heer Davies heb gezegd, beloof ik dat ik deze kwestie vanavond met de quaestoren zal bespreken.
Mevrouw de Voorzitter, een motie van orde! Ik heb al meermalen schriftelijk bij u geïnformeerd naar de wijze waarop in dit Parlement moties van orde worden ingediend. Ik begrijp namelijk de motie van orde van de heer Davies niet. Waarom heeft hij niet vermeld dat een van zijn eigen liberale collega's eveneens een adviesbureau heeft, dat momenteel door de BBC wordt doorgelicht? Laat dit Parlement zijn agenda voortaan bepalen door de platvloerse berichtgeving in een programma dat zijn nieuwsonderwerpen baseert op leugens? Of houden wij ons bezig met zaken die voor Europa echt van belang zijn?
Waarde collega's, het moge duidelijk zijn dat de quaestoren hun onderzoek niet uitsluitend zullen baseren op mededelingen die over de radio zijn gedaan. Ze zullen zeer grondig te werk gaan.
Mevrouw de Voorzitter, ik denk dat ik veel collega's uit een groot aantal fracties vertegenwoordig, als ik zeg dat de boodschap van de voorzitter van de Commissie aan de nieuwe Oostenrijkse bondskanselier mij niet lekker zit. Hij zei onder meer: "Ik wens u veel succes" en "Ik twijfel er niet aan dat u in navolging van uw voorgangers zult strijden voor vrijheid, democratie en naleving van de mensenrechten en grondrechten". Verder zei hij: "Ik hoop op een vruchtbare en constructieve samenwerking." Ik vraag me af of deze uitlatingen nu echt nodig waren, en ik wil daarom dat de heer Prodi ons morgen uitlegt wat hij precies met deze woorden bedoelt, zodat ze niet langer voor interpretatie openstaan en ze niet tegen de wens van de heer Prodi in gebruikt kunnen worden om de gevaarlijke politieke ontwikkelingen in Oostenrijk te bagatelliseren.
Hartelijk dank, mijnheer Wurtz. Waarde collega's, het is niet de bedoeling dat er nu een debat wordt gevoerd. Het gaat hier om een motie van orde. Ik wil u in herinnering brengen dat we morgen de heer Prodi zullen ontvangen. Hij zal een verklaring afleggen over het programma van de Commissie. U bent uiteraard geheel vrij om na deze verklaring vragen te stellen aan de voorzitter van de Commissie. De heer Prodi is uiteraard ook geheel vrij u te antwoorden. Ik stel dus voor deze kwestie morgen definitief de wereld uit te helpen, als u en de heer Prodi dat tenminste willen.
Mevrouw de Voorzitter, het spijt mij bijzonder dat ik u wederom moet lastig vallen met een punt dat ik hier al twee keer eerder heb ingebracht. Ik heb u al een aantal keren gezegd dat wij namens de Nederlandse collega's graag een Nederlandse televisiezender zouden willen hebben. Er zijn nu inmiddels 28 zenders hier in dit Parlement, waarvan twee Griekse, één Portugese, één Finse en een Belgische, maar nog steeds geen Nederlandse, wel zeven Engelse, zes Duitse en zes Franse. Het is mij al in september beloofd dat er per januari een Nederlandse zender zou zijn. Het is nu februari en er is nog er steeds geen. Ik zou u toch nogmaals willen vragen om daar werk van te maken. Ik vraag mij af welke middeleeuwse bureaucratie hier verhindert dat er een Nederlandse zender per satelliet wordt doorgegeven.
De notulen van de vergaderingen van donderdag 3 februari en maandag 14 februari zijn rondgedeeld. Eigenlijk waren de notulen van 3 februari al rondgedeeld, maar dan in Brussel. Misschien is dat de reden waarom sommige collega's ze niet hebben gekregen.
) Mevrouw de Voorzitter, normaal gesproken ben ik altijd aanwezig bij de opening van de zitting op maandagmiddag om 17.00 uur. Gisteren lukte mij, en met mij vele andere Europese afgevaardigden, dat niet omdat de vlucht van Air France van kwart over twee zonder enige opgaaf van redenen werd geannuleerd. Hierdoor arriveerden wij pas zeer laat op de dag in Straatsburg. Als Air France doorgaat met het stelselmatig boycotten van het Europees Parlement, dan moet dit maatregelen treffen om herhaling te voorkomen.
Dank u, mijnheer Medina Ortega. Ik deel uw teleurstelling volkomen. Wilt u zo vriendelijk zijn mij hierover een brief te schrijven, zodat ik mij met schriftelijke bewijzen in de hand tot de leiding van Air France en de Franse regering kan richten? Dit kan echt niet langer, en ik vind dat we krachtig moeten protesteren.
Mevrouw de Voorzitter, ik heb gisteren dezelfde ervaring gehad als de heer Medina Ortega.
Het is voor de Franse regering een eer dat Straatsburg de zetel van het Europees Parlement is en daarom moeten de Franse autoriteiten zich bewust zijn van hun verantwoordelijkheden en zorgen voor goede verbindingen met alle hoofdsteden van de Unie.
Mevrouw de Voorzitter, deze keer gaat het niet over vertraagde vluchten. Ik wil hier onze verontschuldigingen aanbieden voor de afwezigheid van mijn collega Caroline Lucas uit Groot­Brittannië, lid van de Fractie De Groenen/Vrije Europese Alliantie. Zij kon niet komen omdat zij gisterochtend in Glasgow is gearresteerd bij een kernenergiebetoging. Haar identiteit was bekend. Het was volkomen duidelijk dat zij lid was van het Europees Parlement, maar desondanks is zij de hele dag vastgehouden. Ik vind dit volkomen onaanvaardbaar, en ik verzoek u tussenbeide te komen bij de Britse autoriteiten, zodat dit soort gebeurtenissen niet meer plaatsvindt en er excuses worden aangeboden aan mevrouw Lucas. Ik heb u hierover trouwens al een brief geschreven samen met mijn collega Hautala.
Dank u, mijnheer Lannoye. Ik heb uw brief in goede orde ontvangen en ik heb mij al tot de Britse vertegenwoordiging gericht.
Mevrouw de Voorzitter, met het oog op de stemming van vandaag wilde ik u iets vragen over een onderwerp dat ik gisteren bij de mondelinge discussie over het EQUAL-verslag al heb aangesneden. Ik zou u willen vragen de stemming over het communautair initiatief EQUAL uit te stellen, omdat wij gewoon nog een beetje meer tijd nodig hebben om een belangrijk punt af te ronden. Ik ben optimistisch en zie de stemming in alle rust en vertrouwen tegemoet. Wij zullen de ruimst mogelijke steun vinden voor ons standpunt over EQUAL. We hebben alleen nog een beetje extra tijd nodig om een aantal details in verband met de asielkwestie uit te werken, en daarom vraag ik u de stemming van vandaag naar morgen op te schuiven.
Mevrouw de Voorzitter, inhakend op de opmerking van de heer Lannoye het volgende. Mevrouw Lucas is even buiten Glasgow gearresteerd wegens haar deelname aan een demonstratie tegen de Trident-basis in Faslane. Ik heb veel sympathie voor die demonstratie. Ik heb echter geen sympathie voor de pogingen van mevrouw Lucas zich achter haar parlementaire onschendbaarheid te verschuilen.
Ik werd zelf ook gearresteerd tijdens zo' n demonstratie, maar heb me achter geen enkele immuniteit willen verschuilen. Ik heb de straf die ik kreeg gewoon aanvaard. Dat zou mevrouw Lucas ook moeten doen.
Mevrouw de Voorzitter, ik wil iets zeggen over het verzoek van mevrouw Stenzel om de stemming over het communautair initiatief EQUAL tot morgen uit te stellen.
Inderdaad heeft er in onze commissie een levendige discussie plaatsgevonden over dit initiatief en aangezien dit een belangrijk voorstel is van de Europese Commissie, dat verband houdt met de vorig jaar gesloten akkoorden, geloof ik dat haar verzoek ingewilligd moet worden.
Wij zijn het met mevrouw Stenzel eens dat een zo groot mogelijke overeenstemming moet worden bewerkstelligd tussen de fracties en dat daarom de stemming tot morgen moet worden uitgesteld. Dan kan het Parlement zijn standpunt ten aanzien van dit initiatief met een zo groot mogelijke meerderheid aannemen.
Het verzoek van mevrouw Stenzel wordt gesteund door mevrouw Ghilardotti. Zijn er collega's die het woord willen voeren tegen dit verzoek?
Aangezien dit niet het geval is, breng ik het in stemming.
Mijnheer de Voorzitter, ik zie in de notulen dat twee parlementsleden gisteren gesproken hebben over hun vertraagde vluchten naar Straatsburg van afgelopen maandag. Ik wil hier aan toevoegen dat de vlucht uit Amsterdam vanaf Schiphol in eerste instantie ook vertraagd was en vervolgens zelfs helemaal werd geannuleerd. Wij moesten daardoor uitwijken naar het vliegveld Bazel-Mulhouse. Ons werd meegedeeld dat er na aankomst een bus voor ons klaar zou staan. Uiteindelijk hebben we na aankomst 45 minuten moeten wachten voordat de bus arriveerde. Het gevolg was dat wij pas maandagavond om half negen hier waren. Voor sommige mensen betekende dat een reistijd van meer dan twaalf uur.
Door deze hopeloze service en de daaruit voorvloeiende problemen is het een bijna onmogelijke opgave om 's maandags op tijd in Straatsburg te zijn. Als de Franse regering erop blijft staan dat wij in Straatsburg vergaderen, zou zij er op zijn minst voor kunnen zorgen dat er bussen klaar staan om de passagiers op te halen die naar Bazel moesten uitwijken. Als dat niet gebeurt, heeft het voor ons weinig zin om te proberen op maandag op tijd in Straatsburg aanwezig te zijn om vergaderingen bij te wonen of andere zaken te regelen. Ik vraag mij af of dit in de notulen opgenomen kan worden.
Voorzitter, ik was gepland in hetzelfde vliegtuig en ik schaam mij te moeten zeggen dat het hier om de KLM ging, onze nationale luchtvaartmaatschappij, en ik hoop dat dat de volgende keer, ook met de samenwerking met een andere luchtvaartmaatschappij, beter kan.
Mijnheer de Voorzitter, ik heb een opmerking over de agenda van vandaag. Op maandag hebben wij besloten de verklaring van de Raad over de vijftigste verjaardag van de Conventie van Genève uit te stellen. Vandaag worden alle andere punten van de agenda behandeld, maar niet de Conventie van Genève. Dat punt is tot de volgende vergaderperiode in maart uitgesteld. Het staat per vergissing nog op de agenda van vandaag.
Mijnheer Swoboda, hetgeen u zojuist naar voren heeft gebracht kan ik bevestigen. Het gaat inderdaad om een drukfout. De rondgedeelde tekst is niet geldig, daar besloten is de discussie uit te stellen.
Mijnheer de Voorzitter, ik wil alleen maar zeggen dat ik vanochtend toen ik hier binnenkwam twee mensen buiten het halfrond zag roken. Het stonk echt afschuwelijk! Zou u hier iets tegen kunnen doen?
Ik vrees dat ik persoonlijk hier niets aan kan doen, maar u heeft gelijk. Wij dienen snel afspraken te maken over goede manieren, ook voor diegenen die zich niet wensen te houden aan de door onszelf vastgestelde verbodsbepalingen.
Ten aanzien van de vertragingen van vliegtuigen en de daaruit voortvloeiende problemen stel ik voor, dat we een kleine werkgroep oprichten - hoe klein weet ik niet - van personen die voor deze vergaderperiode moeilijkheden hebben ondervonden om Straatsburg te bereiken. Deze werkgroep zou dan de omvang en de aard van de problemen die zich hebben voorgedaan, in kaart kunnen brengen.
Samenhang van de verschillende beleidsvormen van de Unie met het ontwikkelingssamenwerkingsbeleid
Aan de orde zijn de verklaringen van de Raad en de Commissie over de samenhang van de verschillende beleidsvormen van de Unie met het ontwikkelingssamenwerkingsbeleid.
- (PT) Mijnheer de Voorzitter, met veel genoegen richt ik mij, voor het eerst namens het voorzitterschap van de Raad, tot deze Vergadering. Ik weet dat het Europees Parlement ook in de nabije toekomst een zeer belangrijke rol zal spelen in het uitdiepen van het Europees ontwikkelingssamenwerkingsbeleid. De verklaring die ik tot mijn grote eer ten overstaan van u mag afleggen, gaat over de samenhang van het beleid van de Europese Unie met de ontwikkelingssamenwerking.
Vanzelfsprekend laat ik het aan de Commissie over om de door mij gemaakte opmerkingen aan te vullen en wel vanuit haar eigen invalshoek. Allereerst wil ik benadrukken dat allen in de Europese Unie het als noodzakelijk ervaren twee dingen met elkaar te verzoenen. Voor velen hebben de levensomstandigheden een buitengewone ontwikkeling en vooruitgang gekend. Met name onder invloed van de grote impuls die de afgelopen decennia in toenemende mate is uitgegaan van de technologische ontwikkeling, hebben brede lagen van de wereldbevolking hun welvaart en levensomstandigheden zien verbeteren. Die verbeterde levensomstandigheden moeten echter verzoend worden met het feit dat tegelijkertijd het toch al groot gebrek aan evenwicht tussen enkele regio's en bepaalde geopolitieke formaties van onze planeet verder is toegenomen. Daardoor worden de internationale stabiliteit en de vrede in gevaar gebracht, wat ons allen de door ons geweten ingefluisterde plicht geeft te trachten ons beleid beter af te stemmen op het streven naar meer stabiliteit en evenwicht tussen de verschillende gebieden van onze planeet.
Dit betekent dat wij opnieuw moeten nadenken over het ontwikkelingssamenwerkingsbeleid, dat ons antwoord is op de mondialisering van de economische en financiële markten. Men heeft vastgesteld dat het gebrek aan evenwicht in de voorwaarden waaronder deze markten functioneren, steeds groter wordt. Daardoor zijn wij gedwongen ons ontwikkelingssamenwerkingsbeleid bij te sturen en tegelijkertijd daarmee nieuwe wegen in te slaan. Wij moeten dus beginnen met een geheel nieuwe opzet van het ontwikkelingssamenwerkingsbeleid en daarom moet mijns inziens ons optreden gericht zijn op een viertal essentiële punten.
Ten eerste moet er bij het beleid meer donoroverleg zijn tussen alle internationale actoren. Dat vereist meer coördinatie, grotere samenhang en een betere overeenstemming tussen humanitaire hulpverlening en ontwikkelingssamenwerkingsbeleid. Ook moet het multilaterale systeem versterkt worden en meer aandacht geschonken worden aan het schuldenprobleem en aan de vraagstukken inzake financierings- en ontwikkelingssamenwerking. Tegelijkertijd moet men echter ook voor de landen die nu hulp ontvangen een aantal nieuwe ijkpunten vaststellen. Hierbij doel ik met name op de eis corruptie te bestrijden, op het toepassen van democratie en goed bestuur als fundamentele principes van de ontwikkeling van het politieke systeem in die landen en ook op de noodzaak bijzondere aandacht te schenken aan het interne armoedebestrijdingsbeleid van die landen.
Ten tweede moeten wij in deze nieuwe opzet van het ontwikkelingssamenwerkingsbeleid natuurlijk een meer geïntegreerde visie op ontwikkeling tot uiting brengen. Ontwikkelingshulp mag niet worden gezien als het enige element van dit beleid. Men moet juist de andere beleidsvormen, zoals het financieel beleid en het handels- en investeringsbeleid, een steeds grotere rol toekennen. Dit houdt echter ook verband met de noodzaak deze geïntegreerde visie op ontwikkeling haar beslag te doen vinden in zowel het algemene beleid als het beleid van de verschillenden donorlanden.
Ten derde moeten wij met deze nieuwe opzet een beleid verwezenlijken waarmee doelstellingen daadwerkelijk kunnen worden nagestreefd. Na overleg tussen de, internationaal gezien, belangrijkste donorlanden, met name op basis van een belangrijk document van het Comité voor ontwikkelingshulp van de OESO, is het vanaf 1995 mogelijk geworden enkele belangrijke doelstellingen als richtsnoer vast te leggen voor het ontwikkelingssamenwerkingsbeleid en de uitvoering daarvan, zowel op nationaal als op internationaal niveau. Een van de doelstellingen is de armoede tot het jaar 2015 met de helft te verminderen. Dat kan geschieden door verlenging van de leerplicht, een aanzienlijke vermindering van de kindersterfte en met een pakket maatregelen ter bevordering van het sociaal welzijn. Meer dan eenderde van de wereldbevolking leeft in extreme armoede en zo'n miljard mensen zou door het genoemde beleid uit deze situatie kunnen worden gered. Dat zou natuurlijk een geweldig resultaat zijn, maar om dat te bereiken moet zich daarvoor ongetwijfeld heel de internationale gemeenschap met alle kracht inzetten.
Dan kom ik nu bij het vierde element van de nieuwe opzet. Het ontwikkelingssamenwerkingsbeleid wordt met name de laatste jaren steeds meer gezien als een allesomvattende kwestie waarvoor een sterk internationaal leiderschap nodig is. Het gecoördineerde optreden van de verschillende organisaties van de Verenigde Naties, en van de organisaties van Bretton Woods, heeft hieraan een belangrijke bijdrage geleverd. Met name moet gewezen worden op de belangrijke impulsen die zowel de Wereldbank als het Internationaal Monetair Fonds aan dit debat hebben gegeven. Ik noem hier met name de nota Comprehensive Framework van de Wereldband, en het feit dat voor het eerst een instelling als het IMF het probleem van armoedebestrijding centraal stelt in haar politieke richtsnoeren, en een band legt tussen schuldverlichting en armoede, iets wat tot nu toe ondenkbaar was voor deze instelling. Juist ook met het oog op deze nieuwe rol van de internationale organisaties bij de ontwikkelingsproblemen zijn wij gedwongen na te denken over de rol van de Europese Unie.
Volgens het Portugees voorzitterschap moet de Europese Unie zorgen voor een betere overeenstemming tussen haar toonaangevende rol in de wereld, als belangrijkste donor, en een actievere leidersrol in het streven naar vernieuwing van het internationaal ontwikkelingssamenwerkingsbeleid. Daarbij moet de Europese Unie haar capaciteiten ontwikkelen voor coördinatie en overleg, met name met de Verenigde Naties en de daartoe behorende organisaties en de instellingen van Bretton Woods.
Mijnheer de Voorzitter, ik heb een opmerking over een vergadering van gisteravond van diverse afgevaardigden van de fracties in dit Parlement. Aan deze vergadering werd deelgenomen door diverse ondervoorzitters, quaestoren en de architecten die dit parlementsgebouw hebben ontworpen; besproken werd hoe onze werkzaamheden steeds verder kunnen worden verbeterd.
Zo hebben wij gisterenavond ontdekt, mijnheer de Voorzitter, dat dat mooie witte gordijn daar achter u een groot raam verbergt. Als we het gordijn open doen, hebben we, naar het schijnt, een mooi uitzicht op de rivier. Het gordijn is echter dicht, zo is ons verteld, omdat u anders met uw rug naar het licht zit en omdat we zo een beter licht hebben tijdens de debatten. Wat let ons echter om vóór de opening van de debatten of wanneer u de vergadering onderbreekt, dit gordijn open te doen zodat we een beetje kunnen genieten van dat schitterende uitzicht achter u? Het is nog gratis ook!
Ik vind het prima dat onze vergaderzaal wordt verlicht door de vruchtbaarheid van onze debatten, maar het lijkt me nog veel beter als de echte zon van tijd tot tijd onze koepel van democratie zou kunnen binnendringen. Het zou goed zijn als u eens met de boden kunt bespreken hoe we dit gordijn zo nu en dan open kunnen krijgen.
Mijnheer Onesta, ik dank u. Ik ben blij met elke tip om onze vergaderzaal aangenamer te maken. Ik stel voor dat wij de vergadering voortzetten in de zaal zoals ze nu is. In de tussentijd laat ik onderzoeken of uw voorstel technisch gemakkelijk uitvoerbaar is. Als dat het geval is, kunnen wij een keertje uitproberen hoe het eruit ziet als de Voorzitter met zijn rug tegen het licht zit.
Aan de orde is het verslag (A5-0025/2000) van de heer Schmidt, namens de Economische en Monetaire Commissie, over:
I. het voorstel voor een richtlijn van het Europees Parlement en de Raad tot wijziging van richtlijn 85/611/EEG tot coördinatie van de wettelijke en bestuursrechtelijke bepalingen betreffende bepaalde instellingen voor collectieve belegging in effecten (ICBE's) met het oog op de reglementering van beheermaatschappijen en vereenvoudigde prospectussen (COM(1998) 451 - C4-0465/1998 - 1998/0242(COD))
II. het voorstel voor een richtlijn van het Europees Parlement en de Raad tot wijziging van richtlijn 85/611/EEG tot coördinatie van de wettelijke en bestuursrechtelijke bepalingen betreffende bepaalde instellingen voor collectieve belegging in effecten (ICBE's) (COM(1998) 449 - C4-0464/1998 - 1998/0243(COD)).
Mijnheer de Voorzitter, mijnheer de commissaris, collega's, ik hoop dat het Parlement vandaag bereid is te besluiten tot een vergroting en versterking van de financiële markt in Europa. Als nieuw lid van het Europees Parlement was het zeer interessant en leerzaam voor mij om met deze belangrijke taak belast te zijn. Mijn dank gaat met name uit naar mijn collega's in de Economische en Monetaire Commissie voor hun compromisbereidheid en naar de Voorzitter en het Bureau voor hun aandacht voor de complexiteit van de kwestie. Verder ben ik dankbaar voor de goede contacten met de Commissie, vooral met de terzake bevoegde commissaris, en met de Raad, alsmede voor het onbaatzuchtige werk van het secretariaat van de Economische en Monetaire Commissie. De eensgezindheid in de commissie was groot, afgezien van een punt waarvoor hopelijk ook een oplossing komt.
De kwestie van de ICBE's lijkt misschien moeilijk en technisch en politiek gezien risicovol. Ik denk dat sommigen niet eens weten waar ICBE voor staat. Maar laat het duidelijk zijn dat deze kwestie de burgers in Europa daadwerkelijk aangaat. Het gaat om de manier waarop hun spaargeld beheerd wordt, welke mogelijkheden er zijn, hoe de concurrentie tussen de landen is wat betreft de verschillende spaarvormen, het recht op zekerheid van de spaarders en welke mogelijkheden de Europese burgers hebben om verstandig te sparen voor hun oude dag. We moeten de eis tot liberalisering ten behoeve van een beter functionerende markt en meer rendement afwegen tegen de bescherming van en zekerheid voor de investeerders.
In de jaren '80 vond er op de meeste geldmarkten in Europa een drastische deregulering plaats. Dit had tot gevolg dat met name de nationale geld- en obligatiemarkten zich gedurende enkele jaren snel ontwikkelden. Collectieve beleggingsfondsen werden een alternatief voor het sparen op de bank. In mijn vaderland Zweden spaart ruim 60% van de mensen via verschillende beleggingsfondsen. Dit spaartype biedt zekerheid doordat er in verschillende fondsen wordt belegd. De kapitaal- en effectenmarkt heeft zich verder uitgebreid. De huidige ICBE-richtlijn is verouderd en past niet meer in deze tijd. Er zijn in de verschillende lidstaten nieuwe soorten beleggingsfondsen geïntroduceerd, die hun aandelen niet in andere lidstaten mogen uitgeven. Dit heeft natuurlijk een remmende werking op de concurrentie en de innovatie, en tegelijkertijd worden de keuzemogelijkheden van het publiek voor alternatieve spaarmogelijkheden beperkt.
Het voorstel van de Commissie dat we vandaag behandelen, bestaat uit twee delen. Het eerste deel behandelt de producten, dat wil zeggen de beleggingsfondsen. Het tweede deel betreft de ICBE's. Het eerste voorstel is voornamelijk gericht op uitbreiding van de beleggingsmogelijkheden voor instellingen voor collectieve beleggingen, door de mogelijkheid te bieden tot beleggen in aandelen van andere instellingen voor collectieve beleggingen, zoals fondsen in fondsen, gestandaardiseerde financiële termijn- en optieovereenkomsten, deposito's bij kredietinstellingen en sommige soorten geldmarktinstrumenten. Voor deze beleggingen worden regels voor risicospreiding voorgesteld, die zowel op kwantitatieve als op kwalitatieve criteria gebaseerd zijn. Voorts wil men specifieke regels voor risicospreiding invoeren voor instellingen die voornemens zijn een aandelenindex, een zogeheten indexfonds, te reconstrueren. De Economische en Monetaire Commissie verscherpt de eis ten opzichte van het voorstel van de Commissie.
Om te zorgen voor een transparant en gezond systeem, moeten beleggingen in niet-geharmoniseerde fondsen uitsluitend worden toegestaan als er kwaliteitsnormen worden gesteld, zoals transparantie en bescherming van de beleggers. Voorts moeten er kwantitatieve normen, blootstelling aan risico, worden gesteld.
Mijnheer de Voorzitter, dan komen we nu bij het punt waarover onenigheid bestaat - hopelijk niet meer voor lang -, namelijk OTC-derivaten. In haar voorstel maakt de Commissie onderscheid tussen derivaten die op gereglementeerde markten worden verhandeld en afgeleide instrumenten, de zogeheten OTC-derivaten, die niet op gereglementeerde markten worden verhandeld. In het Commissievoorstel wordt ervan uitgegaan dat OTC-derivaten niet deel uitmaken van de beleggingscategorieën die voor de ICBE' s in aanmerking komen, maar dat zij uitsluitend kunnen worden gebruikt met het oog op een doelmatig portefeuillebeheer en ter voorkoming van wisselkoersrisico's. De markt voor derivaten heeft zich de afgelopen jaren in vrijwel alle lidstaten zeer snel ontwikkeld. De regelgeving inzake derivaten moet dan ook soepel zijn zodat de markt voor de toekomst niet wordt afgegrendeld. De definities "gestandaardiseerde termijnovereenkomsten" en "gestandaardiseerde opties" moeten daarom worden samengevoegd tot een nieuwe definitie "afgeleide financiële instrumenten" die dan eveneens OTC-derivaten omvat. Beleggingen in OTC-derivaten moeten echter uitsluitend worden toegestaan als kwantitatieve en kwalitatieve criteria worden ingevoerd. Deze zijn in dit geval van groot belang om de bescherming van de beleggers te bevorderen.
Het tweede voorstel van de Commissie is toegesneden op de beheerders van instellingen voor collectieve beleggingen, dat wil zeggen beheersmaatschappijen. De regels voor beheersmaatschappijen, onder andere wat betreft de voorwaarden voor het opstarten en de exploitatie van hun activiteiten, worden aangepast aan de huidige regelgeving. Een belangrijk punt is dat er regels worden ingevoerd voor de zogeheten vereenvoudigde prospectus. Wie overweegt aandelen in een fonds te verwerven, moet relevante informatie ontvangen in een taal die voor de beleggers in het ontvangende land gemakkelijk te begrijpen is. Ook hierin wil de Economische en Monetaire commissie verder gaan dan de Commissie.
Een andere kwestie die in onze commissie besproken is, heeft betrekking op de eisen die voor beleggingen aan beheersmaatschappijen gesteld moeten worden. Hierover bestaan verschillende opvattingen. Voor mij is het onder meer belangrijk dat de kleine bedrijven door de gemeenschappelijke regels niet verdwijnen.
In de maanden dat ik aan dit verslag werkte, is er een zeer duidelijke eis naar voren gekomen van zowel de financiële sector als de consumentenorganisaties. De huidige situatie is niet gezond. De spaarders en de financiële sector hebben gemoderniseerde regels voor heel Europa nodig. Ik vind dat het huidige voorstel de eisen voor een liberalisering van de markt goed in evenwicht brengt met de wensen voor een effectieve bescherming van de beleggers.
Ter afsluiting wil ik nog even zeggen dat een aantal collega's dit voorstel te ver vindt gaan, terwijl anderen me niet liberaal genoeg vinden. Tegen hen wil ik slechts zeggen: You can't have it all.
Mijnheer de Voorzitter, ik wil om te beginnen onze rapporteur, de heer Schmidt, bedanken voor het uitstekende werk dat hij heeft verricht. Ik was zelf plaatsvervangend rapporteur voor deze verslagen tijdens de vorige zittingsperiode. Het is ons de afgelopen zes jaar niet gelukt om een compromis of akkoord te bereiken over deze kwestie. De heer Schmidt is er in korte tijd in geslaagd om dit verslag naar deze eindfase te loodsen binnen het Parlement. Daarvoor ben ik hem dankbaar.
Als rapporteur voor advies van de Commissie juridische zaken en interne markt zou ik ook de secretariaten van de Juridische Commissie en de Economische Commissie willen bedanken voor hun medewerking.
Ik spreek vandaag in verschillende hoedanigheden: ten eerste, als plaatsvervangend rapporteur voor dit verslag; ten tweede, als iemand die zich bewust is van de enorme voordelen die de EU kan halen uit een geharmoniseerd systeem van ICBE's. Hierdoor kunnen we het geld dat thans wordt verdiend in Europa maar geïnvesteerd buiten de Europese Unie en dus niet ten goede komt aan de Europese economie, binnen onze economie houden en gebruiken om ondernemersinitiatieven en werkgelegenheid te bevorderen en pensioenrechten in de toekomst veilig te stellen.
Mijnheer de Voorzitter, in de notulen van gisteren zullen vanzelfsprekend bijdragen zijn opgenomen waarin gerefereerd wordt aan een zekere "verklaring van Straatsburg". Met deze verklaring is getracht het Europees Parlement te betrekken bij een aantal overwegingen die uiteindelijk uitmonden in de conclusie dat de bewuste Europese afgevaardigde een nazi is. Deze verklaring is een onaanvaardbare vorm van manipulatie. Zoals gezegd wordt het Europees Parlement erbij betrokken, hoewel de verklaring niet voor het Europees Parlement is afgelegd. Ik dank onze Voorzitter, mevrouw Fontaine, die gisteren onverwijld een standpunt heeft ingenomen en zich namens het Parlement van deze verklaring heeft gedistantieerd. In deze verklaring worden de Partido Nacional Vasco, Eusko Alkartasuna en de democratische regering van Baskenland als nazi's bestempeld, hoewel deze een houding aannemen die in het geval van Ierland zelfs tot een bekroning met de Nobelprijs hebben geleid. Voorts worden er vertegenwoordigers van Europese burgers in beledigd, waaronder ikzelf, ik vertegenwoordig namelijk een deel van de Galicische bevolking. Er wordt in beweerd dat wij gevaarlijker zijn dan het nazisme, en er worden instellingen in beledigd met een ondubbelzinnig democratisch karakter en een geschiedenis van vele decennia. Dit is een waanzinnig document, dat ik hier wens te veroordelen. Ik wil in ieder geval dat onze woorden worden gehoord, omdat het Europees Parlement niet op een dergelijke manier betrokken mag worden bij dit soort waanzin, die ik volkomen ontoelaatbaar acht.
Dank u voor deze verduidelijking, mijnheer Nogueira. Ik wil graag in herinnering brengen dat bezwaren over de notulen over de notulen dienen te gaan. Niettemin zal ik voor de collega's die nog geen kennis hebben genomen van het standpunt van de Voorzitter de officiële mededeling voorlezen en laten opnemen in de notulen van vandaag:
"Op 17 februari heeft mevrouw Fontaine, Voorzitter van het Europees Parlement, de vertegenwoordigers van het Forum van Ermua op hun verzoek ontvangen. De Spaanse ondervoorzitters van het Europees Parlement waren bij deze ontmoeting aanwezig. Tijdens dit onderhoud hebben de vertegenwoordigers van dit Forum de Voorzitter een tekst met de titel "Verklaring van Straatsburg" overhandigd. De Voorzitter deelt mee niet te kunnen instaan voor de in deze verklaring gebruikte terminologie.
Mijnheer de Voorzitter, ik wil dat in de notulen een rectificatie wordt opgenomen met betrekking tot amendement 5 op het verslag-Swoboda. Kunt u noteren dat de leden Michel Raymond, Jean Saint-Josse en ikzelf tegen dit amendement gestemd hebben?
Daar is bij deze akte van genomen, en de notulen zullen overeenkomstig gewijzigd worden.
Mijnheer de Voorzitter, mijn opmerking betreft niet zozeer de notulen, als wel de mededeling die hier vandaag ter tafel ligt dat de voor alle leden toegankelijke Conferentie van voorzitters die aanvankelijk gepland was voor 23 februari, is afgezegd. Wij moeten ons afvragen of dergelijke vergaderingen in die vorm eigenlijk wel zinvol zijn. Ik heb het gevoel dat het om niet meer gaat dan een loze plichtpleging, want wat wij daar te horen krijgen, kunnen we net zo goed in de krant lezen. Daarbij gebeurt het ook steeds vaker dat de agenda van de diverse parlementscommissies, die sowieso al overvol zijn, keer op keer extra belast worden door dit soort toevoegingen die er alleen maar zijn voor de show. Ik zou dus heel graag willen dat wij ons eens afvroegen of we deze praktijk niet gewoon moeten afschaffen, en wel definitief.
Mijnheer Bösch, ik neem kennis van uw opmerking, maar het is wel zo dat de voor alle leden toegankelijke Conferentie van voorzitters in het leven is geroepen op verzoek van de afgevaardigden zelf, zodat ze er af en toe aan konden deelnemen. Ik ben het met u eens dat we selectiever te werk moeten gaan. In ieder geval zal het Bureau uw suggestie in overweging nemen.
Mijnheer de Voorzitter, wij zouden graag zien dat de laatste zin van amendement 2: "verzoekt voorts de lidstaten om het toerisme voor de derde leeftijd te stimuleren" werd ingevoegd in paragraaf 25, die speciaal gewijd is aan het sociaal toerisme, aan het eind van de zin "het toerisme voor georganiseerde maatschappelijke groeperingen". Dit lijkt ons de meest geëigende plaats.
(Meer dan twaalf leden maken bezwaar tegen het mondeling amendement)
Mijnheer de Voorzitter, ik heb mij van stemming onthouden bij het uitstekende verslag van collega Viceconte, hoewel het een aantal rake opmerkingen bevat en Beieren, de Duitse deelstaat die ik hier vertegenwoordig, een van de meest aantrekkelijke toeristische streken in de Europese Unie is. Ik nodig u bij deze uit zo vaak mogelijk naar Beieren en het naburige Oostenrijk op vakantie te komen.
Ik verklaar de zitting van het Europees Parlement, die op vrijdag 18 februari 2000 werd onderbroken, te zijn hervat.
Dames en heren, zoals u weet, heeft de ETA op 22 februari jongstleden in Spanje opnieuw wreed toegeslagen met de moord op Fernando Buesa Blanco, secretaris-generaal van de socialistische partij van Baskenland en woordvoerder van de socialistische fractie in het Baskische parlement, en zijn lijfwacht Jorge Díez Elorza. Nog diezelfde dag heb ik, namens mezelf en het Europees Parlement, de families van de slachtoffers ons diep medeleven en oprecht rouwbeklag betuigd.
Beide mannen hebben hun toewijding aan de democratie met hun leven betaald. Ik heb die barbaarse en elke beschaafde samenleving onwaardige daad met klem veroordeeld. De rechtsstaat en de eerbiediging van de fundamentele rechten en vrijheden zijn de principes waarop de Europese Unie berust. Elke vorm van terrorisme is onaanvaardbaar. In de hoop dat deze mannen de laatste slachtoffers van de ETA zullen zijn, roep ik die beweging ertoe op definitief van alle geweld af te zien en gebruik te maken van de democratische middelen die in Spanje voorhanden zijn.
Dames en heren, ik verzoek u ter nagedachtenis van Fernado Buesa Blanco en Jorge Díez Elorza een minuut stilte in acht te nemen.
Mijnheer de Voorzitter, ik zou namens de Fractie van de Europese Sociaal-Democraten mijn bijzondere waardering willen uitspreken voor uw verklaring van afgelopen dinsdag en voor de woorden die u zopas heeft gesproken ter nagedachtenis van Fernando Buesa Blanco, autonoom parlementslid en woordvoerder van de socialistische fractie in het Baskisch parlement.
Mevrouw de Voorzitter, het beste eerbetoon dat wij als PSE-Fractie en Europees Parlement kunnen brengen aan Fernando Buesa, is in herinnering brengen wat hij als overtuigd Europeaan te zeggen had over het Baskenland, Spanje en Europa. In zijn autobiografie schrijft hij het volgende: "Dit is Europa. Om het even welke persoon van mijn leeftijd - 54 jaar - kan zich nog de tijd herinneren van zijn grootouders, zijn ouders, en deze tijd vergelijken met de tijd van nu en met de toekomst die onze kinderen te wachten staat. In de tijd van mijn grootouders nam een reis van Vitoria naar Sevilla nog enkele dagen in beslag. Nu reizen we in een paar uur van Vitoria naar Kopenhagen. Thans, op het einde van de 20ste eeuw, hebben we in Europa een interne markt, en binnen niet al te lange tijd een eenheidsmunt. En wij kunnen ons veel gemakkelijker verplaatsen in Europa dan onze grootouders dat konden in Spanje, en zelfs binnen het Baskenland."
We zijn bezig een grote Europese ruimte te creëren: in eerste instantie op economisch gebied, en vervolgens zullen we er ook een politieke inhoud aan moeten geven. Hoe lang dit proces ook zal duren, een ding is zeker: dit proces is onafwendbaar, en bovendien is het een goede zaak. Voor de burgers is het misschien nog toekomstmuziek, maar het is heel reëel, en we zouden er ook conclusies uit moeten trekken wat onze eigen werkelijkheid betreft.
In een debat binnen de socialistische fractie over het Ierse vredesproces maakte iemand de volgende opmerking: "Uiteindelijk is de oplossing van het Ierse vraagstuk mogelijk geworden door het feit dat alle betrokkenen op een bepaald moment tot de volgende conclusie zijn gekomen: wat maakt het eigenlijk uit of iemand Ier of Engelsman is? Als zowel Ierland als Engeland deel uitmaken van de Europese Unie, heeft het nog weinig zin iemand te doden omdat hij Ier of Engelsman is. Nu de nationale staten weinig meer te betekenen hebben, heeft het geen zin meer elkaar uit te moorden op grond van nationaliteiten.
We kunnen hier dezelfde vraag stellen: maakt het eigenlijk veel uit of iemand Bask, Spanjaard of Europeaan is? We praten veel over de Baskische identiteit, maar een Bask draagt tegenwoordig dezelfde kleren als een Deen en leest dezelfde boeken als een Engelsman. Het leven zal zich in de toekomst afspelen binnen een veel grotere ruimte - deze ontwikkeling is al volop bezig - en onze kinderen zullen leven in een verenigd Europa, dus wat voor zin heeft het nog elkaar om dit soort redenen naar het leven te staan?
En dezelfde persoon zei vervolgens ook - waarschijnlijk denkt iedereen in Ierland er ondertussen zo over - dat als er in Ierland geen enkele reden meer is om elkaar af te maken - en in Ierland gebeurden deze moordpartijen door paramilitaire groeperingen van beide partijen - we deze vraag ook in het Baskenland hardop moet uitspreken: wat voor belang heeft het nog om Bask te zijn, als nationaliteiten er eigenlijk niet meer toe doen? Als we morgen willen functioneren in een Europese ruimte waarin de belangrijke economische en politieke beslissingen niet meer worden genomen door de nationale staten, dan heeft het geen zin meer om te moorden of te sterven voor een bepaald land.
Mevrouw de Voorzitter, namens de PPE-DE-Fractie zou ik uiting willen geven aan onze diepste gevoelens van medeleven met de families van Fernando Buesa, Baskisch parlementslid, en Jorge Díez, lid van de Baskische politie, en natuurlijk ook met de Baskische socialistische partij.
Mevrouw de Voorzitter, de laatste tijd hebben we ons in deze Vergadering al vaker moeten bezighouden met uitingen van extremisme in Europa. Welke zaak ze ook mogen verdedigen, in de grond zijn het allemaal uitingen van hetzelfde fenomeen. En tegenover dit fenomeen mogen wij, democraten, geen berustende houding innemen door te verwijzen naar de rust van de doden; integendeel, we moeten kracht putten uit de wetenschap dat er in het Baskenland eigenlijk maar één sociaal conflict is: tussen de moordenaars, zij die hen ondersteunen of begrip tonen voor deze daden, en de meerderheid van de Basken, die gewoon in vrijheid en vrede willen leven.
Mevrouw de Voorzitter, namens de Fractie van de Europese Liberale en Democratische Partij zou ik uiting willen geven aan mijn nadrukkelijke en onvoorwaardelijke veroordeling van de terroristische aanslag van 22 februari jongstleden in Vitoria, die het leven heeft gekost aan Fernando Buesa, volksvertegenwoordiger en woordvoerder van de socialistische fractie in het Baskisch parlement, en zijn lijfwacht Jorge Díez.
We blijven bij ons standpunt dat in een rechtsstaat die behoort tot de Europese Unie men alle ideeën en meningen mag verdedigen, op voorwaarde dat dit democratisch gebeurt en met inachtneming van de rechten van het individu en de principes en waarden waarop de Unie is gegrondvest: rechtvaardigheid, vrijheid, economische en maatschappelijke vooruitgang. Deze principes zijn verankerd in de Verdragen en mogen op geen enkele manier worden geschonden.
Er is in onze maatschappij geen enkele rechtvaardiging voor terroristische acties zoals deze moord op de socialistische woordvoerder in het Baskisch parlement en zijn lijfwacht. Het gaat bovendien om een gekozen vertegenwoordiger van het Baskische volk.
Laten we bij de stemming een duidelijk signaal geven dat wij verwachten dat dit de laatste slachtoffers zijn van een barbaars proces - zoals u het terecht genoemd heeft - en dat men de weg zal vinden naar vrede en overeenstemming in het Baskenland.
Mevrouw de Voorzitter, namens de Confederale Fractie Europees Unitair Links/Noords Groen Links wil ik net als mijn collega's uiting geven aan mijn droefheid over deze gruwelijke en meedogenloze aanslag in het Baskenland, en mijn medeleven willen betuigen aan de families van de slachtoffers. Ik wil nadrukkelijk deze daden veroordelen, die niet meer van deze tijd zijn en eindelijk eens moeten ophouden.
Het begon met de moord op enkele politieagenten; vervolgens vermoordde de ETA enkele militairen, plaatste een bom in een groot warenhuis en maakte hierdoor slachtoffers onder gewone mannen, vrouwen en kinderen; bij een andere aanslag vermoordde de ETA in de straten van Madrid een kapitein-generaal, Quintana Lacaci, die op 23 februari de democratie had verdedigd; voorts was er nog de aanslag op de woordvoerder van de Partido Popular in San Sebastián, Gregorio Ordoñez, en de koelbloedige moord op een professor grondwettelijk recht, Francisco Tomás y Valiente. Enkele dagen geleden, kort na de aanslag op kolonel Blanco, pleegde de ETA deze laaghartige moord op Fernando Buesa, socialistisch parlementslid en woordvoerder in het Baskisch parlement, en zijn lijfwacht, Jorge Díez, van de autonome Baskische politie.
Volgens mij moeten we niet alleen de daders van deze moorden veroordelen, maar ook degenen die dit soort aanslagen ondersteunen of er begrip voor tonen. Het heeft geen zin deze personen en organisaties te vragen om de weg van de democratie te kiezen. Dat zullen ze niet van de ene op de andere dag doen. We moeten een beroep doen op de maatschappij als geheel, en vooral op de democratische partijen, of ze nu nationaal opereren of een nationalistische inslag hebben, of dat ze meer of minder Europagezind zijn - dat is wel het minste. Maar we moeten ook duidelijk zeggen dat we geen begrip hebben voor personen en organisaties die blijven zwijgen, of voor degenen die deze doden betreuren alsof ze slachtoffers zijn van een of ander verkeersongeluk.
Aan de orde is de mondelinge vraag (B5-0011/2000) van de heer Varela Suanzes-Carpegna, namens de Commissie visserij, aan de Commissie, over de schipbreuk van de Erika.
Mijnheer de Voorzitter, mijnheer de commissaris, waarde collega's, in de eerste plaats vind ik het heel attent van de heer Fischler dat hij vandaag in ons midden is. Gisteren had de Voorzitter nog aangekondigd dat de commissaris vanwege andere verplichtingen afwezig zou zijn. Kennelijk is hij uit respect voor het Parlement van gedachten veranderd. Zo kennen wij hem ook: hij heeft altijd respect getoond voor het Parlement, en daar wil ik hem voor bedanken.
Ik voer hier vandaag het woord namens de Commissie visserij om nogmaals onze zorgen in verband met de schipbreuk van de olietanker Erika onder uw aandacht te brengen. Wij - onze commissie en ikzelf als voorzitter - willen ons om twee politieke redenen opnieuw over deze kwestie uitspreken. In de eerste plaats willen wij de Commissie, de Raad en de lidstaten laten zien dat het Parlement dit ernstige ongeluk niet kan en wil vergeten. In de tweede plaats willen wij vandaag een concreet aspect van deze ernstige milieuramp belichten, namelijk de gevolgen ervan voor de visserijsector en de aquacultuur in de getroffen gebieden.
De conclusie die we uit deze hele affaire moeten trekken, is ongetwijfeld dat er dringend maatregelen moeten worden getroffen om de schade te beperken en om te voorkomen dat er in de toekomst nog meer schade onstaat. Er is genoeg geklaagd en nagedacht. Wij moeten nu met zijn allen spijkers met koppen slaan en maatregelen nemen, mijnheer de commissaris. In de eerste plaats moeten er in het belang van de veiligheid van het zeevervoer - en met name het vervoer van olieproducten en gevaarlijke stoffen - doeltreffende controles worden uitgevoerd in de wateren en de havens van de Gemeenschap.
Er zal aan tal van kwesties aandacht moeten worden besteed: de bouw van dit soort schepen, de dubbele romp, hun leeftijd, het toezicht op de classificatiebureaus, de verzekeringen, het opzetten van databases met alle benodigde informatie, communautaire samenwerking en coördinatie, aanscherping van de inspecties, en de aansprakelijkheid van de vervoerders en de eigenaars van de lading. De Europese Commissie is de aangewezen instelling om op deze gebieden serieuze Europese harmonisatievoorstellen te doen.
De goedkope vlaggen - die ook veel schade toebrengen aan wat we wel "de verantwoordelijke visserij" noemen - moeten ook in de vervoerssector onder speciaal toezicht staan en worden gereguleerd. De toegang tot communautaire wateren van schepen met goedkope vlaggen die niet aan de communautaire veiligheidseisen voldoen, moet worden gecontroleerd.
Wij verwachten concrete initiatieven van de Europese Commissie. Wat de visserij en de aquacultuur betreft - sectoren die vooral in getroffen gebieden als Bretagne en La Vendée belangrijk, sterk ontwikkeld en befaamd zijn - moet de Commissie bekendmaken wat voor schade er is geleden, hoe zij de omvang van die schade beoordeelt, en welke specifieke maatregelen van politieke, economische, sociale en financiële aard zij denkt te nemen om de schade te beperken en de vissers en bedrijven schadeloos te stellen die plotseling vreselijke klappen hebben moeten incasseren.
Hoe kan het vertrouwen van de consument in producten uit deze gebieden worden hersteld? Hoe worden de getroffenen schadeloos gesteld? Dit is een zeer ernstig probleem, waaraan de Europese Unie als mogendheid op economisch, commercieel, industrieel en visserijgebied niet voorbij kan gaan.
Mijnheer de commissaris, het is tijd om aan de slag te gaan. Wij moeten pioniers zijn, vooroplopen bij het regelen van zaken die ons milieu aantasten en bedrijven en beroepen kapot maken. Dat moet worden voorkomen. Er moeten preventieve maatregelen worden genomen om te vermijden dat rampen zoals deze zich herhalen. Dat is ook de bedoeling van de mondelinge vraag die wij namens alle collega's van de Commissie visserij stellen. Wij verwachten concrete voorstellen van de Commissie: daden in plaats van een klaagzang. Het Parlement zal vandaag een gemeenschappelijke ontwerpresolutie van diverse fracties aannemen, die mij heel belangrijk en opportuun lijkt.
Mijnheer de Voorzitter, dames en heren, ter attentie van de heer Varela Suanzes-Carpegna merk ik in de eerste plaats op dat ik, zoals ik dat in het verleden heb bewezen, altijd ter beschikking sta als het Parlement mij roept. Wat de vervuiling van de Franse westkust na de ramp met de Erika betreft, weten wij welke massale schade die ramp heeft veroorzaakt en weten wij ook dat de gevolgen daarvan nog zijn verergerd door de zware storm die op hetzelfde ogenblik de Franse westkust teisterde. De weggelekte olie en de storm hebben vooral de oesterbanken en mosselkwekerijen zwaar verontreinigd en voor een deel zelfs volledig verwoest.
Bovendien is ook de visserij, vooral die met vast vistuig, zwaar getroffen. Wegens de olieramp moesten de vissers in een aantal gebieden hun activiteiten staken. Wij werken nauw met de Franse autoriteiten samen. De bevoegde commissaris onderzoekt nu maatregelen om de veiligheid op zee te verhogen en zal de Commissie zo nodig voorstellen voorleggen om zulke rampen in de toekomst te voorkomen.
De Gemeenschap moet zich solidair met de betrokken bevolking tonen en daarom moeten wij, zoals de heer Varela Suanzes-Carpegna terecht opmerkte, gebruik maken van alle mogelijkheden om hulp te bieden.
Voor de visserij en de aquacultuur - ik kan alleen voor die sectoren spreken - staat daarvoor in de eerste plaats het Financieel Instrument voor de Oriëntatie van de Visserij ter beschikking. De middelen kunnen in het kader van het Franse structuurprogramma voor de visserij 2000-2006 worden aangewend. De Franse autoriteiten hebben ons laten weten dat ze hun programma volgende week aan Brussel willen voorleggen. Tot 2006 kan Frankrijk voor structurele maatregelen over 225 miljoen euro beschikken.
Hoe kunnen wij in het kader van die mogelijkheden de vissers en mossel- en oesterkwekers helpen? Wat de vissers betreft, kan de overheid de vissers en reders een schadevergoeding toekennen die 50% bedraagt van de schade die zij als gevolg van de tijdelijke onderbreking van hun activiteiten hebben geleden. De Gemeenschap is bereid daarvan 50% te cofinancieren. Frankrijk kan de hoogte van de schadevergoedingen bepalen - dat is zijn exclusieve bevoegdheid - en daarvoor is in totaal 9 miljoen euro beschikbaar.
Hoe kunnen wij de oester- en mosselkwekers helpen? De gelden kunnen voor de schoonmaak van de oesterbakken worden gebruikt. Daarmee kan ook nieuwe uitrusting voor de oesterkweek worden gekocht of kunnen aquacultuurinstallaties worden hersteld. De kwekers kunnen daarmee ook het water van de aquacultuurinstallaties zuiveren. Voorts kunnen regelingen worden gefinancierd om de kwaliteit van de werkzaamheden te verbeteren en te controleren en om de hygiëne te bevorderen. Een mogelijkheid is ook een algemene verkoopbevorderingscampagne.
Als Frankrijk nog deze maand voorstellen indient, kan de schadevergoeding met terugwerkende kracht vanaf 1 januari 2000 worden uitgekeerd. In elk geval is de Commissie bereid het Franse verzoek onmiddellijk te onderzoeken en ook spoedig in te willigen, zodat de betrokkenen meteen kunnen worden geholpen.
Mijnheer de Voorzitter, wat de heer Fischler zopas heeft gezegd, stemt mij optimistisch. De omvang van de ramp voor de Bretonse kust is werkelijk enorm. De economische en ecologische gevolgen van de ramp met de olietanker Erika zijn zo zwaar dat wij ons binnen enkele weken al voor de tweede keer in het Parlement met dit thema bezighouden. Dat is trouwens volkomen terecht: een gehele economische sector, visserij en aquacultuur en de daarmee samenhangende werkgelegenheid, is in gevaar. Wij kunnen en mogen niet lijdzaam toekijken. Mooie woorden en bittere tranen helpen niemand vooruit. Wij kunnen hier wel twee, acht of zelfs zestien uur over de zaak debatteren, maar dat maakt geen enkele vis opnieuw levend en geeft geen enkele Bretonse visser brood op de plank. Solidariteit moet meer zijn dan woorden. Onze ontwerpresolutie kan dan ook slechts een eerste stap zijn. Wij moeten de daad bij het woord voegen en maatregelen nemen om zulke rampen, vooral voor de Europese kusten, eindelijk te voorkomen.
In de gezamenlijke ontwerpresolutie eisen wij de toepassing van het principe dat de vervuiler betaalt. Voorts eisen wij dat de in hun bestaan bedreigde vissers en aquacultuurbedrijven op onbureaucratische wijze worden geholpen. Dat mag echter niet tot een blijvende, concurrentievervalsende subsidiëring lieden. Wij vragen ook dat het vervoer over zee veiliger wordt en dringen in het algemeen op een betere controle aan.
Zoals wij hebben gehoord, pakt de Commissie de zaak kordaat aan. Op een bijeenkomst met vertegenwoordigers van de bedrijfstak moeten de voorstellen van de Commissie worden bekendgemaakt. Het gaat daarbij niet alleen om strengere havenstaatcontroles, maar ook om het verplichte gebruik van dubbelwandige tankschepen. Ik ben daarover opgetogen. Ik vraag evenwel nog meer. De ramp met de Erika heeft de emmer doen overlopen. Voor de veiligheid en preventieve bescherming van de Europese kusten en het voortbestaan van de visserij als economische sector hebben wij behoefte aan een Europese milieukustwacht en een maritiem datanet voor een doeltreffende samenwerking tussen de lidstaten, zoals wij die gisteren hebben gevraagd. Dat is een taak voor Europa. De geloofwaardigheid van Europa staat op het spel. Een nieuwe ramp waarover wij alleen maar spreken, kunnen wij ons niet permitteren.
Mijnheer de Voorzitter, de schipbreuk van de Erika voor de Bretonse kust op 12 december vorig jaar veroorzaakte een olievlek waarvan wij de milieugevolgen nog jarenlang zullen ondervinden. Naast de onherstelbare milieuschade, heeft de ramp ook ernstige gevolgen voor bepaalde sectoren van de economie, vooral voor de visserijsector. Aangezien er nog altijd 20.000 ton ruwe olie in de tanks van het gezonken schip zit, kan alles bovendien nog ernstiger uitpakken.
Voor de aquacultuur en de oesterteelt, weerloos tegen de onafwendbare vervuiling die de kust heeft bereikt, zijn de gevolgen heel ernstig geweest. Niet alleen door de onmiddellijke vervuiling, de eerste dagen na de ramp, maar ook omdat zij aansluitend hun markaandeel zijn kwijtgeraakt. De consument is, ondanks alle waarborgen, afkerig van een product dat onder vervuiling heeft geleden.
Waarde collega's, het gaat hier om perifere regio's met een wankel economisch evenwicht, dat door deze olievlek - die helaas niet uitzonderlijk is - ernstig verstoord is. Net als een aantal aangrenzende regio's, zijn deze regio's voornamelijk afhankelijk van wat de natuur ze biedt. De natuur wordt er echter te vaak geteisterd door menselijke activiteiten die zouden kunnen worden vermeden wanneer de overheid zich meer inspant en meer controleert.
"Voorkomen is beter dan genezen" zegt het spreekwoord, en dat geldt ook voor de begroting, waarde collega's. Preventie is erg goedkoop in vergelijking met de kosten van een ramp als deze.
De heer Fischler zegt dat hij altijd klaarstaat wanneer het Parlement hem roept. In de kwestie rondom de Erika leek het er echter op - misschien niet voor ons, maar wel voor de bewoners van Bretagne en La Vendée - dat hij er als commissaris voor visserij niet was, of slechts parttime.
Zoals het Parlement al in zijn eerste resolutie van 20 januari jongstleden aangaf, moet er rekening worden gehouden met de belangen van de visserij-industrie, de oesterteelt en het toerisme, die het zwaarst getroffen zijn. Daarom hebben we de Commissie destijds al gevraagd spoedeisende maatregelen voor de visserij te nemen door speciale fondsen te gebruiken.
Ik verklaar de zitting van het Europees Parlement, die op 2 maart jongstleden werd onderbroken, te zijn hervat.
Mevrouw de Voorzitter, er dreigt ernstig gevaar voor de reputatie van het Parlement. Na de vorige plenaire vergadering heeft de vrouwencommissie een hoorzitting georganiseerd. Daar is bekend geworden dat de prostitutie in de regio Straatsburg tijdens de plenaire vergadering enorm toeneemt. Ik zou u van harte willen verzoeken met de instanties in Straatsburg eens te bekijken of dit in de sfeer van de criminaliteit gebeurt, en of er ook sprake is van vrouwenhandel en gedwongen prostitutie.
We moeten hier absoluut iets aan doen, we moeten de burgers duidelijk maken dat dit ons zorgen baart, en dat het Parlement wel degelijk luistert naar wat de media vertellen over wat er in de marge van de plenaire vergaderingen gebeurt.
Hartelijk dank, mevrouw Gröner. Ik wil u laten weten dat ik hier net als u in hoge mate aanstoot aan neem. Ik heb de burgemeester van Staatsburg hierover al aangeschreven en voorgesteld dat we dit vraagstuk samen ophelderen. Ik onderschrijf uw opmerkingen volkomen en schaar mij achter uw wens. Uiteraard stel ik u op de hoogte van het antwoord dat ik ongetwijfeld van de heer Ries zal krijgen.
In deze moties van orde krijgen wij heel vaak slecht nieuws te horen, maar ditmaal heb ik heel goed nieuws voor onze Nederlandse collega's. Zij hebben nu de beschikking over twee televisiezenders.
De quaestoren zijn hard voor hen aan het werk en het wachten is nu op de Finse televisiezender. We hebben nu ook twee Duitse zenders, dus wens ik iedereen heel veel kijkplezier toe.
Dat doet mij bijzonder veel genoegen, mevrouw Banotti. Ik denk dat de betrokken collega's onze quaestoren veel dank verschuldigd zijn.
Mevrouw de Voorzitter, ik wil opmerken dat het door mevrouw Gröner aangekaarte prostitutieprobleem zich niet alleen in Straatsburg voordoet, maar ook tijdens de vergaderperioden in Brussel. Er is sprake van een massale toestroom van prostituees, die met name afkomstig zijn uit het Oosten. Zoals u weet moeten deze meisjes de meest weerzinwekkende ervaringen ondergaan. Vaak worden ze gemarteld en wordt hun familie bedreigd. Dit probleem doet zich niet alleen in Straatsburg voor, en ik denk dat het iets is waar we ons samen over moeten buigen. Ons Parlement moet deze praktijken aan de kaak stellen en zich inzetten voor de strijd tegen deze hedendaagse vorm van slavernij.
Hartelijk dank voor deze aanvullende opmerking, mevrouw Roure. Wij zullen deze kwestie dus ook in Brussel onderzoeken. Vervolgens zullen we bezien welke actie ondernomen dient te worden.
Mevrouw de Voorzitter, ik wou namens alle Nederlandse collega's mevrouw Banotti heel hartelijk danken voor het feit dat ze zich zo heeft ingespannen zodat wij nu twee Nederlandse televisiezenders hebben.
Mevrouw de Voorzitter, ik wil uw aandacht op een heel ander vraagstuk vestigen inzake Iran. Tussen de verschillende fracties en binnen de Conferentie van voorzitters zijn met betrekking tot deze kwestie gesprekken gevoerd. Ik wil u tijdens deze plenaire vergadering verzoeken een brief te richten aan de president van de Republiek Iran, de heer Khatami, over het lot van vijf in juli 1999 gearresteerde en nog steeds vastzittende studenten, waarvan er één ter dood veroordeeld is.
Kunt u, in uw hoedanigheid van Voorzitter van ons Parlement, president Khatami verzoeken in ieder geval de terdoodveroordeling van deze Iraanse student op te schorten?
Mevrouw de Voorzitter, ik vind dat mevrouw Banotti vandaag geen reden heeft om te juichen omdat ze voor twee Nederlandse televisiezenders gezorgd heeft. Het ware beter geweest als ze zenders in alle talen had geleverd. Ik hoop dat we de volgende keer een Deense televisiezender krijgen.
Hartelijk dank, mijnheer Blak. Mevrouw Banotti, zoals u ziet is er nog veel werk te doen.
Mevrouw de Voorzitter, ik heb in het Europees Parlement een nieuwe gedragscode geleerd, namelijk dat je hier altijd moet bedanken. Ook ik wil mijn dank uitspreken over het feit dat hier een Finse televisiezender te ontvangen is. Mijn dank dat het geluid de vorige keer al zo goed te ontvangen was en mijn dank dat er ook vandaag geluid bij zit. Bij ons thuis is er echter ook beeld te zien. Ik hoop dat wij hier op de Finse televisiezender ook beeld te zien krijgen en dat er niet alleen geluid te horen is. Vervolgens wil ik ook mijn dank uitspreken over het feit dat er koud water uit de kranen komt. Bij ons thuis komt er echter ook warm water uit, maar het is al goed dat er überhaupt water uit komt.
Ik verklaar de zitting 2000-2001 van het Europees Parlement te zijn geopend.
Mijnheer de Voorzitter, onder punt twee op de agenda van vanmorgen staat de aanbeveling voor de tweede lezing betreffende cacao- en chocoladeproducten, waarvoor ik rapporteur ben. Ik heb gisteren volkomen bij toeval om 20.30 uur vernomen dat deze aanbeveling vandaag om 12.00 uur in stemming wordt gebracht, terwijl het voor zover ik weet de bedoeling was morgen om 12.00 uur daarover te stemmen. Dit was een volslagen verrassing voor mij en ik heb nog niet eens de kans gehad de stemlijst op te stellen en te kijken of er hoofdelijke stemmingen zijn.
U weet net zo goed als ik dat dit een nogal controversieel onderwerp is dat veel aandacht in de pers krijgt. Ik ben al tien jaar lid van dit Parlement en als rapporteur altijd op voorhand ingelicht over eventuele veranderingen in de volgorde van de stemmingen. Ik wil graag dat de stemming morgen plaatsvindt. Dat zou mij goed uitkomen, en ik geloof niet dat iemand daar verder nadeel van zou ondervinden. De stemming zal echt niet lang duren.
Mijnheer de Voorzitter, wij hebben er niets op tegen dat de stemming wordt verschoven. Ik vind echter wel dat dan ook de andere stemmingen, en met name de stemming over de Top van Lissabon, naar morgen moeten worden verschoven. Als aan deze voorwaarde wordt voldaan, stemmen wij in met de verschuiving.
De bevoegde diensten delen mij mede dat wij morgen een vrije lange lijst met stemmingen hebben.
Voorzitter, ook ik ben, evenals de heer Lannoye, gisterenavond laat geconfronteerd met het feit dat de stemming over mijn verslag in tweede lezing ook voorzien is voor 12.00 uur. De fracties hebben mij dringend verzocht om er bij u op aan te dringen de stemming niet te doen plaatsvinden om 12.00 uur maar morgen, omdat de fracties niet in de gelegenheid zijn geweest gesplitste en hoofdelijke stemmingen aan te vragen. Het was toch een grote verrassing dat de stemming gepland was voor 12.00 uur. Ook van mijn kant, namens een groot aantal anderen, het verzoek om de stemming morgen te doen plaatsvinden.
Mijnheer Blokland, de ambtenaren van de bevoegde diensten zeggen mij dat uw verslag automatisch morgen in stemming zal worden gebracht. Ik vraag nu het Parlement of het instemt met verplaatsing van de stemming over het verslag-Lannoye naar morgen. Als u daarmee instemt, zal het morgen in stemming worden gebracht.
Aan de orde is de voorzetting van het debat over het jaarlijks wetgevend programma van de Europese Commissie voor het jaar 2000.2
Mijnheer de Voorzitter, geachte afgevaardigden, het jaar 2000 moet een keerpunt zijn, en zal ook voor Europa een keerpunt zijn. In het debat over ons vijfjarenprogramma hebben wij reeds gezegd dat in 2000 "het decennium van Europa" van start zal gaan. Dit jaar zal bijgevolg ook een keerpunt zijn voor de Commissie. Met het vijfjarenprogramma beschikken wij over een algemeen referentiekader. Dit programma van de Commissie voor de komende vijf jaar is hier reeds uit de doeken gedaan, en ofschoon sedertdien pas een maand is verstreken, hebben wij reeds de hand aan de ploeg geslagen. Wij hebben reeds een begin gemaakt met het lange proces van uitbreiding met de landen die lidmaatschap hebben aangevraagd. Deze uitbreiding is een groot en belangrijk karwei, een karwei van lange adem en grote draagwijdte. Daarom wil ik opnieuw ten overstaan van dit Parlement duidelijk maken dat de Commissie zich hiervoor met al haar kracht zal inzetten. Ik heb echter verklaard dat wij ons niet alleen zullen inzetten voor de uitbreiding, maar tegelijkertijd in de Commissie serieuze inspanningen zullen ondernemen om de publieke opinie in onze landen gerust te stellen ten aanzien van de uitbreiding. Van verschillende kanten is gewezen op deze verklaring en ik wil dan ook ten overstaan van uw allen bevestigen dat wij deze taak zeer serieus nemen. Wij zijn geenszins van plan de uitbreiding te vertragen, maar willen wel ervoor zorgen dat deze op realistische en serieuze wijze kan plaatsvinden. Als wij ons niet van deze taak kwijten, zal de uitbreiding op een gegeven ogenblik misschien onmogelijk blijken te zijn. De uitbreiding is echter een van de belangrijkste doelstellingen van de legislatuur van deze Commissie.
Wij zijn eveneens reeds aan de slag gegaan met de andere twee vraagstukken waarover wij ons wilden ontfermen: de modernisering van de Commissie en de voorbereiding van de intergouvernementele conferentie. Vandaag wil ik deze vraagstukken anders, meer gedetailleerd aanpakken. Tijdens het vorige debat werd mij verweten dat ik mij te zeer op de vlakte had gehouden. Inderdaad, dat klopt, maar het ging toen om een algemeen debat over het vijfjarenprogramma. Vandaag hebt u een specifiek, gedetailleerd document gekregen over het jaarprogramma. Een jaarprogramma moet specifiek en gedetailleerd zijn. U hebt nu een nauwkeurig actieplan voor u liggen. Daarin staat voor elk initiatief van de Commissie een overzicht met de bevoegde dienst, de procedures, de data van goedkeuring, het werkinstrument, het soort in te dienen document en de rechtsgrondslag. Eveneens zijn bij elk initiatief de betrokken landen aangegeven. In dit document leggen wij natuurlijk ook de klemtoon op de vraagstukken waarvoor medebeslissing van het Parlement is vereist. Ik zeg dit niet omdat ik nu toevallig voor het Europees Parlement sta, maar omdat ik hier daadwerkelijk groot belang aan hecht. Wij hebben trouwens heel dit programma op internet gezet, niet omdat wij achter de mode aanhollen - dit is trouwens geen mode, maar een diepgrijpende culturele verandering - maar omdat wij willen dat alle burgers dit kunnen inzien en bestuderen. Nu is er geen sprake meer van een geheimzinnig programma of een programma voor besloten kring: dit programma is voor iedereen toegankelijk.
Laten wij nu een blik werpen op de inhoudelijke aspecten van dit programma. Er loopt een rode draad door dit programma. Wij zijn namelijk van plan antwoorden te geven op de specifieke problemen van de burgers. Dit is een jaarprogramma en daarom moet dit een specifiek programma zijn. Wij laten hierin alle belangrijke vraagstukken de revue passeren. Enkele daarvan wil ik in deze uiteenzetting aanstippen: milieu, gezondheid, energie, vervoer, consumentenbescherming, en het grote vraagstuk van justitie.
Ik begin met een korte overweging over dit laatste punt. De Europese burgers willen, concreet gesproken, een goede rechtspraak om verzekerd te kunnen zijn van veiligheid in hun dagelijks leven. Toen ik over de uitbreiding sprak stond mij dit aspect voor de geest. Het is uiterst belangrijk dat men het algemeen kader niet uit het oog verliest. De Commissie zal concrete voorstellen doen voor de veiligheid. Wij zullen voorstellen doen voor: de verbetering van de coördinatie van de met handhaving van de openbare orde belaste politiediensten in Europa, voor een gemeenschappelijk optreden ter bestrijding van criminaliteit, en de oplossing van grote, en deels ook nieuwe problemen. Wij zijn geconfronteerd met nieuwe raciale spanningen, minderheidsproblemen, problemen die van fundamenteel belang zijn voor een goede samenleving. Wij moeten deze samenleving garanderen, beschermen en in goede banen leiden. Daarom zullen wij dit jaar de mogelijkheid onderzoeken van efficiënte maatregelen voor immigratie en asielrecht, en daarvoor concrete voorstellen doen. Ons streven is glashelder: wij moeten nagaan hoe wij openheid, tolerantie en gastvrijheid kunnen verzoenen met veiligheid. Daarom zullen wij ook voorstellen doen voor de verbetering van de wederzijdse erkenning van vonnissen in civiel- en handelsrechtelijke zaken.
De justitiële ruimte is onontbeerlijk voor een goede werking van de interne markt. Zonder een gemeenschappelijke justitiële ruimte is de interne markt slechts een theoretische constellatie en geen operationeel instrument voor het dagelijks leven. Voor het meten van de vorderingen op dit gebied, en andere gebieden, zullen wij een scorebord presenteren, een regelrechte tabel met verschillende moeilijkheidsgraden waarop de bereikte resultaten worden vermeld. Men heeft ons daar in Tampere om gevraagd, en wij hebben toen beloofd daar gevolg aan te zullen geven. De gemeenschappelijke justitiële ruimte is dan ook een van onze fundamentele doelstellingen.
Milieu is een van de ernstigste vraagstukken waarmee wij zijn geconfronteerd. Elk jaar weer zien wij dat zich nieuwe problemen voordoen die de geboekte resultaten haast in de schaduw stellen. Dit is bijna sisyfusarbeid. Wij moeten hier werkelijk ons uiterste best doen. Als wij geen nieuwe dynamiek brengen in het milieubeleid zal het binnenkort onmogelijk worden weer bergopwaarts te gaan. Wij hebben een Witboek uitgevaardigd over de milieuaansprakelijkheid en een strategie opgesteld voor de bewerkstelliging van de Kyoto-doelstellingen betreffende uitstootvermindering. Nu moeten wij een algemeen juridisch kader opstellen voor milieu en voor genetische gemodificeerde organismen. Wij moeten bovendien een algemeen kader en een strategie uitwerken voor de Europese chemische industrie. Daar komen wij niet onderuit. Anders wordt het pas echt sisyfusarbeid.
Ik wil nog een ander hoofdstuk uit ons programma noemen, dat ook nauw verband houdt met milieu: visserij en het gebruik van natuurlijke hulpbronnen. Wij moeten een plan opstellen om het aantal vissersboten te verminderen. Tussen vangst en natuurlijke reproductie is het evenwicht namelijk ver zoek. Wij moeten dit evenwicht herstellen en het milieu beschermen. Tegelijkertijd moeten wij echter ook onze verplichtingen nakomen jegens degenen die van de visvangst leven en met name in gebieden zijn gevestigd die niet bepaald tot de economisch meest gevorderde gebieden van Europa behoren. Wij zullen ook ijveren voor sluiting van de overeenkomst met Marokko, en voor vereenvoudiging van de Europese visserijwetgeving. Er zijn niet minder dan twintig verordeningen voor de visserij. Daardoor is het onmogelijk orde op zaken te stellen en het beoogde evenwicht ook daadwerkelijk te bereiken. Bij milieu houden wij onze blik gericht op de conferentie van 2002. In 2002 zullen tien jaar verstreken zijn sedert de Conferentie van Rio en daarom moeten wij dan met concrete resultaten kunnen komen.
Energie is in deze dagen een belangrijk onderwerp. Mijns inziens moet Europa altijd een stem in het kapittel hebben als het om de energieproblematiek gaat. Na uitbreiding zullen wij de grootste energieconsument ter wereld zijn. Daarom willen wij, met het oog op de bevoorradingszekerheid, een document op tafel te leggen over de verschillende energiebronnen.
Bij vervoer willen wij streven naar de totstandkoming van een gemeenschappelijk Europees luchtruim. Vice-voorzitter Loyola de Palacio werkt hier reeds actief aan en over enkele maanden zullen wij een volledig overzicht hebben. Ook zijn wij hier geconfronteerd met het probleem van de veiligheid, niet alleen in het luchtverkeer, maar ook in het zeevervoer. De veiligheid van het zeevervoer is, ook vanuit milieuoverwegingen, van fundamenteel belang.
Tot slot wil ik nog iets zeggen over de rechten van de consument en het gezondheidsvraagstuk. Bij de rechten van de consument zijn veilige producten en diensten van prioritair belang. Wij moeten de wetgeving verduidelijken voor de burgers. De burgers moeten beschermd worden tegen de valstrikken van misleidende reclame. De burgers hebben het recht precies te weten wat zij kopen. Wij hebben eveneens een strategie inzake volksgezondheid uitgestippeld. Daarvoor zal een actieplan worden opgesteld waarin natuurlijk ook rekening zal worden gehouden met de zojuist genoemde levensmiddelenveiligheid. In het jaar 2000 zal het voorstel voor een Europees voedingsbureau concrete vorm krijgen. Er is al een Witboek verschenen en in de herfst zal het wetsvoorstel voor dit initiatief op tafel komen. In het kader hiervan zullen wij ook andere voorstellen presenteren, waaraan momenteel wordt gewerkt. Ik noem bijvoorbeeld de bescherming van de rechten van het dier, waar de laatste maanden uitvoerig over is gesproken.
Dit zijn de hoofdlijnen van ons jaarprogramma. In tegenstelling tot de algemene strekking van het vijfjarenprogramma heeft dit jaarprogramma een heel specifieke en concrete inhoud. Ik heb u daar vandaag enkele voorbeelden van willen geven, maar er zijn natuurlijk nog talrijke andere voorbeelden. Om welk gebied het echter ook gaat, wij hebben overal dezelfde methode gevolgd: wij geven een nauwkeurige beschrijving van elke actie, met vermelding van tijdschema, bevoegdheden, enzovoort. Dit jaarprogramma is zo ongeveer ons dagelijks werk, de lijst van producten die wij de Europese burgers moeten leveren. De hierin voorkomende acties beïnvloeden immers rechtstreeks ons dagelijks leven en daarom is hier de rol van het Europees Parlement ook zo belangrijk. U bent de belangrijkste tussenpersoon voor de Europese burgers. Wij moeten met vereende krachten werken aan duidelijke, concrete en rechtstreekse antwoorden op de problemen van de Europese burgers. De vorige keer heb ik het debat afgesloten met de opmerking dat de opkomst van de Europese burgers bij de eerstvolgende Europese verkiezingen een graadmeter zal zijn voor ons succes. Mijns inziens leggen wij met de concrete maatregelen die ik vandaag heb genoemd, de grondslag voor een vertrouwensrelatie met de burgers.
Ik dank u voor de samenwerking tot nu toe. Laten wij deze nog sterker maken, laten wij samen de concrete antwoorden geven die men van ons verwacht.
Ik geef het woord aan mevrouw Maes voor een motie van orde.
Maes (Verts/ALE). Mijnheer de Voorzitter, het Parlement werd in kennis gesteld van een briefwisseling. De heer Prodi heeft een brief geschreven aan mevrouw Fontaine in haar functie van Voorzitter van dit Parlement en daarin heeft hij zware kritiek uitgeoefend op de wijze waarop onze Commissie begrotingcontrole haar werk doet. Wij zijn op dit ogenblik niet in het bezit van enig antwoord van mevrouw Fontaine, maar u begrijpt - en uw voorzitterschap zal dezelfde gevoelens hebben - dat deze brief ons zeer verwonderd heeft, om het eufemistisch uit te drukken.
De heer Prodi heeft ook een brief geschreven aan de heer Söderman waarin hij kritiek uitoefende op de wijze waarop de heer Söderman meent zijn ambt te moeten uitoefenen. De heer Söderman heeft daarop geantwoord. We zijn wel in het bezit van deze brief. Wij zouden dus graag weten wat het voorzitterschap met deze briefwisseling heeft aangevangen.
Mevrouw Maes, het voorzitterschap en het College van voorzitters zullen de door u genoemde kwestie onmiddellijk onderzoeken.
50ste verjaardag van het Verdrag van Genève - Humanitair volkenrecht
Aan de orde is de verklaring van de Raad over de 50ste verjaardag van de Verdragen van Genève - Humanitair volkenrecht.
Mijnheer de Voorzitter, dames en heren, sedert enkele maanden gedenken wij dat 50 jaar geleden het Verdrag van Genève betreffende de bescherming van burgers in oorlogstijd werd gesloten. 50 jaar geleden hebben 63 landen de vier conventies en de twee protocollen ondertekend die thans nog als grondslag voor het internationale humanitaire recht dienen. Het is het vermelden waard dat die internationale rechtsakten werden vastgesteld in de periode onmiddellijk na de tweede wereldoorlog en uiting gaven aan de grote bezorgdheid die toentertijd in het internationale geweten bestond dat nog onder de indruk was van de vernietigende effecten van dat conflict. Wat zich daarna heeft afgespeeld, heeft diegenen in het gelijk gesteld die de rechten wilden versterken van hen die zich in oorlogszones bevinden, ongeacht of het gaat om burgers of om militairen die niet direct bij het conflict betrokken zijn.
Van de oorlogvoerende partijen werd aldus een nieuwe gedragsethiek verlangd, namelijk meer aandacht voor de waardigheid van het leven, hetgeen geleidelijk tot de internationale norm op verschillende andere terreinen werd verheven.
Helaas is de feitelijke ontwikkeling het bewijs gaan leveren dat het bindend karakter van de conventies en de wijze van het in de praktijk uitvoeren daarvan, bij lange na niet toereikend waren in de situaties waarin men bescherming wilde bieden. Ook vandaag nog blijven wij getuige van door barbarij gekenmerkte oorlogshandelingen, door de totale miskenning van de rechten van de burgerbevolking en van de niet bij de gevechtshandelingen betrokken militairen, waarbij men bij vele in conflicten verwikkelde staten of strijdkrachten een gedrag waarneemt dat aan geen enkel beginsel beantwoordt en dat vrijwel alleen wordt gekenmerkt door een doeleindenlogica. En niet zelden ziet men dat de burgerbevolking bij uitstek het doelwit van militaire acties is via vormen van terrorisme of als instrument van politieke pressie.
Anderzijds lijkt het typische karakter van sommige conflicten, met name die waarin sprake is van burgeroorlog, veeleer te dienen als excuus voor de ernstigste misdrijven, die veelal worden begaan onder dekking van de afwezigheid van informatie naar de buitenwereld en van een soort verschroeide-aardetactiek om tot elke prijs, zelfs volkerenmoord, de overwinning te behalen. In dit verband zij vooral gewezen op de handelingen - het zijn de meest schokkende - tegen de meest kwetsbare sociale groepen, die door hun weerloosheid op den duur aan allerlei onmenselijke behandelingen komen bloot te staan; jonge kinderen en oude mensen lijken tegenwoordig de ergste slachtoffers van bepaalde soorten conflicten, en zij lijken soms zelfs te zijn gekozen als afschrikwekkend voorbeeld.
En hier komt ook de problematiek in beeld van de humanitaire organisaties, wier optreden vaak lijkt te worden gehinderd door onaanvaardbaar gedrag van de oorlogvoerende partijen, die op cynische wijze tijd trachten te winnen om hun overwinningen te consolideren of die vergeldingsacties uitvoeren tegen de bevolking in het risicogebied. Het is zaak, de mogelijkheid tot onbelemmerd optreden van die organisaties alsook de bescherming van de humanitaire werkers te vergroten. Ik zou hier de bijzondere aandacht willen vragen voor het geval van het Internationaal Comité van het Rode Kruis, dat trouwens in zijn verslagen stelt dat er specifieke actie moet worden ondernomen om tot een verbeterde uitvoering van de Verdragen van Genève te komen. En zonder de media en de nieuwe rol welke deze media spelen bij de verspreiding van informatie over conflicten - en het schokkend karakter van sommige informatie die tot effect heeft dat de internationale gemeenschap wordt wakker geschud - zou de situatie die we tegenwoordig in bepaalde oorlogsgebieden meemaken, nog erger zijn en de mate van straffeloosheid nog groter.
Mijnheer de Voorzitter, de Europese Unie die een rechtsorde verdedigt en toepast die eervol is gesitueerd in de voorhoede van de internationale gemeenschap, heeft met klem het kapitale belang onderstreept van de naleving van de Verdragen van Genève. De Unie streeft er in het kader van haar buitenlandse betrekkingen naar, deze waarden te bevorderen en zij staat borg voor de continue ondersteuning daarvan in haar politieke optreden. Daarom zijn wij attent op al hetgeen kan lijken op een schending van de beginselen die wij op dat gebied gemeen hebben, en wij hebben in het kader van het gemeenschappelijk buitenlands en veiligheidsbeleid niet afgelaten alle schendingen die zich voordeden, te veroordelen. Wij zorgen er in die gevallen voor, de ons ter beschikking staande instrumenten te gebruiken voor het uitoefenen van pressie die in de tijd en qua effect doeltreffend kan zijn. Vele keren - en wij beseffen dat goed - hebben wij minder bereikt dan wenselijk is, maar het is ons vaste voornemen om in de toekomst met dezelfde vastberadenheid door te gaan.
Mijnheer de Voorzitter, ondanks de ernst en de veelvuldigheid van de schendingen van de mensenrechten die de Verdragen van Genève beogen te beschermen, geloof ik dat het nieuwe millennium toch enkele sprankjes hoop met zich brengt. Die hoop komt in wezen voort uit de geleidelijke stabilisatie van een internationale orde van waarden, die zich steeds moeilijker kan verschuilen achter achterhaalde criteria zoals culturele verschillen en bepaalde nationale eigenaardigheden. Al gebeurt het langzaam, wij zijn thans zonder de minste twijfel op weg naar deze nieuwe internationale orde van waarden, welke in de hand wordt gewerkt door de globalisatie van de informatie, die er ook toe bijdraagt om deze waarden in het collectieve geweten van onze samenlevingen te consolideren. Het is nodig dat onze burgers zich deze mentaliteit eigen maken in die zin dat ze automatisch gaan reageren op handelingen waaruit een niet-naleving blijkt van de grondbeginselen die heden ten dage als gemeenschappelijk erfgoed moeten worden opgevat.
Door het oprichten van internationale rechtbanken zoals er nu bestaan voor het voormalige Joegoslavië en Rwanda, zetten wij een stap vooruit om diegenen het leven moeilijker te maken wier handelingen tegen de waarden van de Verdragen van Genève indruisen. Het is nodig dat die figuren beginnen te begrijpen dat de wereld een ruimte is geworden waar straffeloosheid geen regel meer is. Wanneer die boodschap overkomt, dragen wij voorzeker bij aan de versterking van het humanitaire recht en aan de noodzakelijke geloofwaardigheid en effectiviteit van de beginselen die de Verdragen van Genève en de bijbehorende protocollen beogen te beschermen.
Na de Voorzitter te hebben gefeliciteerd met een gebeurtenis van persoonlijke aard, wil ik namens de socialistische fractie een eerste bijdrage leveren aan dit debat. Na deze voor ons tevredenstellende verklaring van de Raad over de Verdragen van Genève, wil ik nog eens uitleggen waarom mijn fractie in de laatste plenaire vergadering van het Parlement in 1999 een resolutie heeft ingediend over ditzelfde onderwerp. Die resolutie is destijds niet behandeld, om redenen die nu niet terzake doen.
Het lijkt ons zeer terecht dat wij ons in het Europees Parlement uitspreken over normen die het juridisch erfgoed van de mensheid hebben verrijkt. Elke gelegenheid moet worden benut om aan de geldigheid van deze rechtsregels te herinneren en ze te versterken vanwege de bescherming die zij bieden en de rechten die zij waarborgen.
Een ander argument om een resolutie als de onze in te dienen is dat veel van wat de Europese instellingen doen, gericht is op evenwicht en rechtvaardigheid, en dat zijn concepten die niet of nauwelijks te verenigen zijn met gewapende conflicten. De voornaamste slachtoffers van dergelijke conflicten - kinderen, vrouwen, en de bevolking in het algemeen - zijn degenen die het meest bedreigd worden en lijden. Het moet een van onze belangrijkste doelstellingen zijn hen te beschermen.
Hoe meer we doen tegen schendingen van het internationale humanitaire recht, hoe meer we andere staten - met gebruikmaking van het hele arsenaal van onze buitenlandse betrekkingen - eraan herinneren dat zij de Geneefse Verdragen moeten ratificeren en respecteren, des te meer wij doen voor die zwakste groep. En hoe meer lijden wij voorkomen, des te minder er naderhand zal moeten worden gedaan om de ernstige schade te herstellen die een oorlog aanricht.
Wat kan er nog meer worden gedaan om de handhaving van het internationale humanitaire recht te verbeteren en zo het lijden van de slachtoffers te beperken? We kunnen bijvoorbeeld de kennis van dit recht verspreiden in de maatschappij: onder de jeugd, in grote maatschappelijke organisaties en ook binnen de strijdkrachten en de politie. Het is bovendien een plicht om onze bevolking via het onderwijs een passie voor de vrede bij te brengen. De Europese Unie moet zo het voortouw nemen bij het bevorderen van de vrede, maar moet ook een belangrijke steun zijn voor de organisaties die door de internationale gemeenschap zijn belast met de bescherming van de slachtoffers van conflicten en de verdediging van hun rechten. Van die organisaties dient het Internationaal Comité van het Rode Kruis met name te worden genoemd. Alle instellingen van de Europese Unie moeten het werk van het ICRK krachtig steunen omdat het eenvoudigweg onmisbaar is.
Tenslotte vind ik wat de Commissie mij een paar maanden geleden antwoordde, namelijk dat zij noch de bevoegdheden noch de middelen heeft voor initiatieven om het internationale humanitaire recht te bevorderen, niet acceptabel. De Commissie getuigt daarmee van een in wezen bureaucratische aanpak en van minder gevoel dan waarvan de Raad heeft blijk gegeven in zijn antwoord op een soortgelijke vraag van mij, of in zijn interventie van vandaag.
Op dit gebied hebben wij als instellingen van de Europese Unie - en daar valt de Commissie natuurlijk ook onder - een generieke verantwoordelijkheid omdat het hier gaat om het verspreiden en steunen van fundamentele waarden: dezelfde waarden die de inspiratiebron van de Europese eenwording vormen.
Om dit alles, mijnheer de Voorzitter, beste collega's, vraag ik uw steun voor de resolutie die is ingediend en die alle wezenlijke bestanddelen bevat van het voorstel dat de socialistische fractie eind vorig jaar heeft gedaan.
justitie en binnenlandse zaken. (EN) Mijnheer de Voorzitter, 12 augustus 1949 is een dag die de oude Romeinen met een rode steen gemarkeerd zouden hebben. Er werd een grote stap voorwaarts gezet voor de mensheid - en toch zijn er in de afgelopen vijftig jaar, die aan onze helft van het continent weliswaar vrede hebben gebracht, meer mensen omgekomen bij gewapende conflicten dan in de hele Tweede Wereldoorlog.
Wij zijn er niet in geslaagd de lessen en waarden die dat conflict ons heeft bijgebracht, uit te dragen. Maar al te vaak zijn onze eigen lidstaten bij conflicten betrokken geweest, hetzij via de productie en verkoop van wapens, en door de productie en verstrekking van landmijnen, hetzij omdat zij hebben toegegeven aan de verleiding - om met een groot Victoriaans staatsman uit mijn land te spreken - hun oorlogen bij voorkeur op afstand en waar mogelijk in de naam van God te voeren. Binnen onze eigen samenlevingen zijn wij er niet in geslaagd de verheerlijking van de gewapende strijd tegen te gaan. Evenmin hebben wij de samenleving weten te wapenen tegen de plaag van racisme en vreemdelingenhaat.
Mijnheer de Voorzitter, een motie van orde op grond van de artikelen 148 en 135 van het Reglement! Het gaat daarbij om de ronddeling van de notulen en dan met name om de uitslagen van de hoofdelijke stemmingen.
Wij hebben vanochtend allemaal een boekwerkje van 113 bladzijden gekregen met daarin de uitslagen van de hoofdelijke stemmingen. Een aantal leden zal hier vast belang in stellen en een enkeling zal het misschien willen inkijken. Ik zou evenwel, om economische en milieuredenen, willen voorstellen om ons nog eens te beraden - of de diensten van het Parlement te vragen zich te beraden - op de interpretatie van het woord "ronddeling".
Het is wellicht mogelijk de resultaten van hoofdelijke stemmingen elektronisch rond te delen of alleen te verstrekken aan degenen die ze nodig hebben, zodat niet iedereen wordt opgescheept met 113 bladzijden vol uitslagen van hoofdelijke stemmingen. Dat is pure verkwisting en volstrekt overbodig. Mijn vraag is dus, mijnheer de Voorzitter, of u de diensten niet zou kunnen vragen hun licht hierover te laten schijnen.
Dank u voor uw opmerking, mijnheer Evans. Ik zal deze kwestie uiteraard voorleggen aan het Bureau, niet aan de diensten. Als u ook nog de kosten van die stemmingen voor de begroting van het Parlement had genoemd, dan hadu een extra reden tot bezorgdheid gehad.
Aan de orde is het debat over het verslag (A5-0066/2000) van mevrouw Ferrer, namens de Commissie industrie, externe handel, onderzoek en energie, over het voorstel voor een besluit van de Raad betreffende het standpunt van de Gemeenschap in de Gezamenlijke Raad EG-Mexico inzake de tenuitvoerlegging van de artikelen 3, 4, 5, 6 en 12 van de interim-overeenkomst betreffende de handel en aanverwante zaken (5965/1/2000 - C5-0076/2000 - 2000/0024 (CNS)).
Mijnheer de Voorzitter, waarde collega's, mijnheer de commissaris, het debat over dit onderwerp met die lange titel vormt het laatste onderdeel van een taak van het Parlement. Deze taak heeft het Parlement in nauwe samenwerking met de Commissie uitgevoerd teneinde de betrekkingen met Mexico te versterken op grond van de waarden en principes die ten grondslag liggen aan het democratisch stelsel.
In mei 1999 betuigde het Parlement zijn instemming met de overeenkomst inzake economisch partnerschap, politieke coördinatie en samenwerking, die in 1997 door de Europese Gemeenschap en haar lidstaten enerzijds en de Verenigde Mexicaanse Staten anderzijds was ondertekend. Als alle lidstaten deze overeenkomst hebben geratificeerd, zal zij de in 1991 ondertekende overeenkomst inzake samenwerking tussen de Gemeenschap en Mexico vervangen.
Bij de overeenkomst uit 1997 hoorde een voorlopige interim-overeenkomst betreffende handel en aanverwante zaken, waarmee het Parlement in mei 1998 instemde. Het doel hiervan was ervoor te zorgen dat zo spoedig mogelijk onderhandelingen van start konden gaan over de liberalisering van de handelsaspecten die onder de bevoegdheid van de Gemeenschap vallen en vermeld staan in de algemene overeenkomst, zonder te hoeven wachten op ratificatie door de vijftien lidstaten.
Nu deze onderhandelingen zijn beëindigd en de Raad zich over de inhoud ervan heeft uitgesproken, moet het Parlement, als onderdeel van de formele raadpleging door de Raad, zijn advies uitbrengen over de resultaten van die onderhandelingen. Hierbij wil ik de Commissie bedanken, omdat zij deze raadpleging door de Raad in samenwerking met het Parlement mogelijk heeft gemaakt. Ik prijs mij gelukkig met die samenwerking en hoop dat deze een vervolg gaat krijgen. Maar ik betreur het dat de Commissie ons niet net als de vorige Commissie op de hoogte heeft gehouden van het verloop van de onderhandelingen, gezien het belang van de onderhavige kwesties.
Wat betreft de inhoud van mijn verslag, zou ik ten eerste willen zeggen dat deze overeenkomst zich weliswaar uitsluitend op handelsaspecten richt, maar desalniettemin een politieke dimensie heeft. Dat moeten wij voor ogen houden wanneer wij ons advies uitbrengen. Mijn verslag gaat over de overeenkomst inzake economisch partnerschap, politieke coördinatie en samenwerking. Deze overeenkomst komt voort uit het streven naar een politiek systeem dat werkelijk democratisch is en dat de mensenrechten, de sociale rechten en de milieurechten eerbiedigt. Ook wordt gestreefd naar een rechtvaardiger maatschappelijk evenwicht dankzij de grotere economische ontwikkeling die de liberalisering van het handelsverkeer met zich mee zal brengen.
Volgens artikel 1 van deze overeenkomst vormt de eerbiediging van de democratische beginselen en de mensenrechten, in hun meest vooruitstrevende vorm, de grondslag van de overeenkomst.
Daarnaast bestaat er een clausule op grond waarvan de overeenkomst kan worden opgeschort als niet wordt voldaan aan het bepaalde in artikel 1. Dit biedt een extra garantie dat partijen zich zullen houden aan de democratie en de eerbiediging van de grondrechten.
Met deze overeenkomst wordt de samenwerking tussen de Europese Unie en Mexico geïnstitutionaliseerd, vooral op het gebied van de mensenrechten, sociale vraagstukken en armoedebestrijding. Daarmee wordt een instrument gecreëerd dat van groot nut kan zijn om de nog steeds aanwezige sociale ongelijkheden in Mexico te reduceren, en de levensomstandigheden van de achtergestelde lagen van de bevolking te verbeteren.
Dan ten tweede de inhoud van de onderhandelingen over de artikelen 3, 4, 5, 6 en 12 van de interim-overeenkomst betreffende de handel in goederen, overheidsopdrachten, mededinging, raadpleging op het gebied van de intellectuele eigendom en beslechting van geschillen. Daarover kan worden gezegd dat de overeengekomen maatregelen een goede overeenkomst vormen. Voor een paar sectoren ziet het er echter wat somber uit - ik denk hierbij met name aan de textielsector, die vooral erg verontrust is over de oorsprongsregels. De gevolgen van de overeenkomst zullen echter zowel voor de Europese Unie als voor Mexico gunstig zijn. Voor de Europese Unie, omdat de lidstaten die vóór de inwerkingtreding van de NAFTA-overeenkomst op de Mexicaanse markt aanwezig waren, door het instellen van een vrijhandelszone opnieuw toegang tot die markt krijgen. Dat biedt de Europese bedrijven nieuwe expansiemogelijkheden. De overeenkomst is gunstig voor Mexico, omdat het daardoor zijn buitenlandse handelsbetrekkingen kan diversifiëren en in evenwicht brengen. Momenteel is Mexico namelijk voor 80% van zijn handelsverkeer van de overige NAFTA-partners afhankelijk. Tegelijkertijd kan Mexico het volume van zijn export naar de Europese Unie met deze overeenkomst verhogen, wat een gunstig effect op de Mexicaanse economie zal hebben.
Het staat als een paal boven water dat de overeenkomst gedurende de overgangsperiode, en zolang de liberalisering van alle producten nog niet volledig is voltooid, gunstiger is voor Mexico dan voor de Europese Unie. Maar de ontwikkeling en de concurrentiepositie van de Europese economie verloopt nu eenmaal ook niet bepaald symmetrisch met die van de Mexicaanse economie.
Al met al zullen de communautaire producenten ondanks deze asymmetrie veel beter met de Mexicaanse markt kunnen concurreren dan tot nu toe het geval is.
Waarde collega's, de Commissie industrie, externe handel, onderzoek en energie adviseert met ruime meerderheid om in te stemmen met het besluit van de Raad over het resultaat van de onderhandelingen. Wíj dienen ervoor te zorgen dat de positieve resultaten van die onderhandelingen werkelijk bijdragen aan het streven naar een democratischer politiek systeem dat de mensenrechten eerbiedigt en in overeenstemming is met de sociale rechtvaardigheid.
Mijnheer de Voorzitter, ik wil kort ingaan op een specifiek thema dat wel eens een serieus probleem zou kunnen worden voor de Europese economie en samenleving.
Ik heb het over de oorsprongsregeling voor schoenen die in de overeenkomst tussen Mexico en de Europese Unie is opgenomen. De Commissie en de schoenindustrie hebben afgesproken de Europese oorsprongsregeling toe te passen. Dit is ook mogelijk dankzij het versterkt internationaal mededingingsvermogen van deze industrie.
In de overeenkomst met Mexico wordt echter helaas precies het omgekeerde gedaan. Daarin is de oorsprongsregeling van Mexico overgenomen, hetgeen de export van de Europese schoenindustrie naar Mexico schade zal berokkenen.
De Europese Unie heeft voor Mexico een exportcontingent van 865.000 paar schoenen. Aangezien Mexico 90 miljoen inwoners heeft, is dat ongeveer één paar schoenen per 100 inwoners. Dit is mijns inziens niet bepaald om over naar huis te schrijven, integendeel!
Ik wil dan ook de teleurstelling tot uitdrukking brengen van het midden- en kleinbedrijf van de schoensector in de Europese Unie. Het probleem wordt niet opgelost met de verwijzing naar de uitzondering in de overeenkomst. Bij die uitzondering op de oorsprongsregeling zijn 150.000 kleine en middelgrote bedrijven in Europa met 650.000 werknemers gemoeid. Ik hoop niet dat er nog meer van die uitzonderingen zullen komen, want dan zullen de reeds bestaande problemen alleen maar groter worden.
Ik hoop verder dat de Commissie ons zal kunnen garanderen dat deze uitzondering in de overeenkomst met Mexico de laatste zal zijn van dit soort en geen precedent zal scheppen voor andere overeenkomsten.
De Commissie moet wel beseffen dat als de uitzondering met Mexico een precedent wordt en navolging vindt, 50% van de Europese schoenindustrie ten dode is opgeschreven.
Mijnheer de Voorzitter, wij hebben gisteren tijdens het nieuws op de televisie vernomen dat opnieuw een gerechtelijk onderzoek van start is gegaan tegen de EU-afgezant voor de Balkan, de heer Hombach. Wij hebben hier al zoveel problemen gehad, waarbij ik onder andere ook verwijs naar de vorige Commissie. De aanklacht is nu dat vermoedelijk 300.000 mark zonder enige tegenprestatie aan het agentschap werd betaald. Ik wil u verzoeken de Raad hiervan op de hoogte te brengen en hem te vragen de heer Hombach van al zijn plichten te ontslaan zolang in dit onderzoek geen definitief en rechtsgeldig besluit is genomen. Wij kunnen het ons niet permitteren de Europese Unie opnieuw een slechte indruk te laten maken.
Gisteravond na de stemming in het Parlement is er een opmerking gemaakt waarvan ik mij zou willen distantiëren, waarmee ik niet in verband gebracht wil worden. Het was geen misverstand, bepaalde leden hebben de Technische Fractie van Onafhankelijke Leden - gemengde fractie (TDI) wel degelijk de "Technische Fractie van Racisten" genoemd. Dat was bepaald misplaatst; niemand kan een persoon als Emma Bonino ook maar in de verste verte als een racist beschouwen.
We moeten buitengewoon voorzichtig zijn in de manier waarop we met andere mensen omgaan in dit Parlement. Er zullen mensen zijn die het niet leuk vinden dat de technische fractie is opgericht, maar het is nu eenmaal een feit. Deze leden zijn - net als ik en alle andere leden van dit Parlement - verkozen, en dat moeten we accepteren. Mensen hebben bepaalde rechten, en ik vond de opmerking van gisteravond bepaald misplaatst.
Mijnheer de Voorzitter, toen ik tijdens de vergadering van maandag de Franse staat, de stad Straatsburg en het Europees Parlement ervoor bedankte dat er op de Finse televisiezender wel geluid, maar geen beeld is, en dat er uit de kranen wel koud, maar geen warm water komt, bedoelde ik niet dat dit zo hoort, ik bedoelde dat deze zaken rechtgezet moeten worden. Ik hoop dat de Franse staat, de stad Straatsburg en het Europees Parlement maatregelen zullen treffen om deze kleine zaken in dit dure gebouw in orde te brengen.
Heel goed, mijnheer Seppänen, wij nemen ook kennis van uw opmerking.
Mijnheer de Voorzitter, toen ik de notulen bekeek, bemerkte ik tot mijn schrik dat ik nogmaals ben vergeten de presentielijst te tekenen, terwijl ik aan een aantal belangrijke mondelinge stemmingen heb deelgenomen. Kan mijn aanwezigheid in de notulen van gisteren worden vermeld?
Mijnheer de Voorzitter, ik heb geen opmerking over de notulen, maar aan het adres van de informatiedienst van het Europees Parlement. Ik weet niet of dit het juiste tijdstip is voor deze opmerking, want, nogmaals, het gaat niet over de notulen. Mag ik die opmerking nu maken? Goed, ik heb zojuist van een collega het persverslag gekregen over het debat van gisteren over het verslag-Ludford. Tot mijn spijt moet ik vaststellen dat de verklaring die ik namens mijn fractie heb afgelegd, daarin niet voorkomt. Ik verzoek de diensten van het Parlement na te gaan waarom dat niet is gebeurd.
Ik zal erop toezien dat de bevoegde diensten deze kwestie nauwlettend onderzoeken, mijnheer Poettering.
Voorzitter, ik zou graag willen opmerken naar aanleiding van de notulen van gisteren dat het mij bijzonder teleurstelt dat er zelfs minder dan 200 leden gisteren aanwezig waren bij de stemmingen. Dat maak ik op uit de notulen.
Goed mijnheer Manders, ik heb kennis van uw opmerking genomen.
Ik verklaar de zitting van het Europees Parlement, die op vrijdag 17 maart werd onderbroken, te zijn hervat.
Waarde collega's, zoals u weet heeft er gisteren in Kitzsteinhorn, vlakbij Salzburg, een verschrikkelijke ramp plaatsgevonden waarbij elf mensen zijn omgekomen. De komende uren kan kan dit aantal nog toenemen. Onze gedachten gaat uit naar de gezinnen van de slachtoffers van deze ramp.
Mevrouw de Voorzitter, in de Handelingen van het Europees Parlement van 16 maart is een bijdrage van mij onjuist weergegeven. Ik zou dat graag rechtgezet willen zien, omdat het om een storende fout gaat. Er staat: "Ik kan dan ook zeggen dat zowel Felix Habsburg-Lothringen als Karl Ludwig Habsburg-Lothringen een geldig paspoort zonder enige beperking bezitten." Nu komt de fout: "Zij hebben niet de door de Dienst Constitutionele zaken gevraagde verklaringen van afstand ondertekend omdat zij zich van het huis Habsburg distantiëren." Wat er had moeten staan, is: "omdat zij zich nooit van het huis Habsburg zullen distantieren".
Mevrouw de Voorzitter, ik wil u, als onze Voorzitter, maar ook de Raad en de Commissie verzoeken stappen te ondernemen bij de Turkse autoriteiten en het Turks parlement naar aanleiding van enkele kwesties die de afgelopen dagen rezen. De eerste kwestie betreft de lijst van parlementsleden en vertegenwoordigers van NGO's die de Turkse regering tot ongewenst heeft verklaard. Ten tweede is - juist op het moment waarop een delegatie van Europese afgevaardigden een bezoek aan Turkije bracht - de mensenrechtenverdediger Akin Birdal, ondanks zijn precaire gezondheidstoestand, opnieuw gearresteerd, en ten derde is de repressie van journalisten weer in alle hevigheid losgebrand. Over deze laatste kwestie is trouwens ook al door andere krachten verslag uitgebracht.
Voor ons is het een zeer ernstige zaak dat Turkije dergelijke praktijken ook op parlementsleden toepast. Kunt u misschien vragen of dergelijke lijsten ook zijn opgesteld voor andere Europese landen, of gaat het alleen om Italië?
Hartelijk dank, mevrouw Morgantini. We gaan dit vraagstuk uiteraard nader onderzoeken.
Mevrouw de Voorzitter, ik neem het woord naar aanleiding van de opmerking van mevrouw Morgantini.
Ik was voorzitter van de socialistische delegatie die begin deze week een bezoek aan Turkije heeft gebracht. Wij hebben een gesprek gehad met de Turkse premier Ecevit. Daarbij hebben wij de situatie van de heer Birdal en mevrouw Zana nog eens onder de aandacht gebracht en ons standpunt uiteengezet. Ons werd het eerste verslag ter hand gesteld, dat in de Turkse regering wordt besproken over de aanpassing van de Turkse grondwet en andere wetten aan de criteria van Kopenhagen. Vervolgens hebben wij maandagavond op het hoofdkantoor van de Commissie in Ankara vergaderd met vertegenwoordigers van de niet-gouvernementele organisaties, onder wie de heer Birdal, die daar een zeer actieve bijdrage heeft geleverd.
De volgende ochtend is de heer Birdal opnieuw opgesloten in verband met een eerder door de Turkse rechter opgelegde straf. Vanuit Turkije hebben wij onze grote verontwaardiging uitgesproken over het feit dat deze mensenrechtenactivist van het eerste uur - die zijn strijd gelukkig niet met zijn leven, maar wel met zijn gezondheid heeft moeten bekopen - gevangen is gezet. Tevens hebben wij het standpunt van de socialistische fractie - en waarschijnlijk van het hele Europees Parlement - uiteengezet, namelijk dat Turkije, wil het land uiteindelijk voor volledige toetreding in aanmerking komen, genoodzaakt zal zijn de grondwet en andere wetten te wijzigen, alsmede een amnestiewet in te voeren. Dan is er net als in onze landen vrijheid van meningsuiting en hoeven personen als mevrouw Zana en de heer Birdal niet langer voor het uiten van hun mening te boeten.
Mevrouw de Voorzitter, u zult zich vast en zeker nog herinneren dat de moordaanslag door de ETA op het Baskische socialistische parlementslid Fernando Buesa, hier tijdens de laatste plenaire vergadering in Brussel door alle fracties is veroordeeld. Sindsdien zijn tientallen Baskische en Spaanse burgers doelwit van puur fascistisch getinte aanslagen, chantagepraktijken en bedreigingen geweest. Bijna dagelijks zijn wij getuigen van gebeurtenissen die ons naar de zwartste pagina's uit de geschiedenis van Europa terugvoeren.
Mevrouw de Voorzitter, voor die slachtoffers wil ik de persoon van de Spaanse verslaggever Carlos Herrera symbool laten staan. Ik verzoek u hem namens het Europees Parlement onze solidariteit over te brengen. Hiermee kunnen wij nog eens duidelijk maken dat de vrijheid van meningsuiting voor het democratische Europa een onaanvechtbaar recht is.
Hartelijk dank, mijnheer Galeote Quecedo. Uiteraard kan iedereen hier zich nog het zeer aangrijpende debat herinneren dat hierover heeft plaatsgevonden. Wat deze onwaardige aanslag betreft, wil ik namens het Parlement mijn medeleven betuigen met deze journalist.
Mevrouw de Voorzitter, vorige week is hier een Canadese delegatie op bezoek geweest. Ik wil het Parlement op de hoogte stellen van een incident dat tijdens een bijeenkomst van de delegatie van het Europees Parlement voor de betrekkingen met Canada en haar Canadese tegenhanger heeft plaatsgevonden. De voorzitter van onze delegatie, de heer Sturdy, was niet aanwezig op het moment dat het incident plaatsvond. Hij heeft u vanochtend evenwel schriftelijk aangegeven wat er gebeurd is en dat ga ik hier herhalen.
Er heeft zich een vreemd voorval voorgedaan tijdens deze bijeenkomst. De voorzitter van de Canadese delegatie heeft mij zonder enige aanleiding en op een ontoelaatbare manier persoonlijk aangevallen. Deze aanval ging zelfs zover dat meerdere leden van zijn delegatie zich van zijn woorden hebben gedistantieerd. Iedereen was werkelijk verbaasd over de houding van de Canadese voorzitter.
Dit voorval is zeer betreurenswaardig, omdat het Canadese bezoek bijzonder plezierig was en wij veel waarde hechten aan het onderhouden van de best mogelijke banden met Canada. De contacten met Canada verliepen met name door de visserijconflicten jarenlang moeizaam. Het is van buitengewoon groot belang dat we de goede banden met Canada herstellen en daarom betreuren we dit incident. Mevrouw de Voorzitter, kunt u de Canadese regering vragen om een nadere toelichting op dit gedrag?
Dat is afgesproken, mijnheer Berthu. Dit incident is inderdaad zeer betreurenswaardig. Ik geloof overigens dat de leden van de Canadese delegatie zich al hebben verontschuldigd en te verstaan hebben gegeven dat ze dit voorval betreuren.
Mevrouw de Voorzitter, op 13 april aanstaande begint in Iran een proces tegen dertien Iraanse joden die worden beschuldigd van spionage voor de Verenigde Staten en Israël. Ofschoon deze landen elk contact met deze dertien mensen hebben ontkend, vreest men ten zeerste dat zij ten dood worden veroordeeld. Ik weet dat u, mevrouw de Voorzitter, op verzoek van een aantal afgevaardigden reeds hebt aangedrongen op de aanwezigheid bij het proces van een delegatie van het Europees Parlement. Voor zover ik weet heeft de regering van Iran nog niet geantwoord, noch met ja noch met nee. Daarom moet ik u, en ook de Commissie, vragen nogmaals stappen te ondernemen. Wij moeten ervan op aan kunnen dat de mensenrechten tijdens dat proces volledig worden geëerbiedigd. Wij moeten voorkomen dat dertien mensen zo maar ter dood worden veroordeeld, zonder dat iemand weet waarom en hoe. Ook dit Parlement heeft zich immers herhaaldelijk uitgesproken tegen de doodstraf.
Ik dank u, het Parlement en de Commissie, bij voorbaat voor de verdediging van de vrijheid en de eerbiediging van de mensenrechten in dit proces tegen dertien joodse burgers van Iran.
Mevrouw de Voorzitter, naar mijn mening kan de lezer van de notulen op pagina 6 hiervan een verkeerde indruk krijgen vanwege het feit dat mijn interventie en die van de heer Vander Taelen naast elkaar zijn geplaatst.
Ik zou twee punten willen benadrukken. Ten eerste vormden mijn standpunten ten aanzien van de Europese Unie, die de heer Vander Taelen afkeurt, geen enkele rechtvaardiging voor de persoonlijke en volledig ongegronde aanvallen van de voorzitter van de Canadese delegatie jegens mij. Overigens heeft de heer Vander Taelen zelf gezegd dat hij tijdens deze incidenten niet aanwezig was.
Ten tweede begrijp ik absoluut niet hoe de heer Vander Taelen de indruk heeft kunnen krijgen dat ik tegen de uitbreiding was. Ik heb dit nooit gezegd. Integendeel, talloze malen heb ik in deze vergaderzaal gezegd dat uitbreiding een historische noodzaak was. Ik heb alleen maar opgemerkt dat de instellingen in hun huidige vorm ongetwijfeld een belemmering zouden vormen voor de uitbreiding. Maar dat is een heel andere kwestie. Uiteraard sta ik positief tegenover de uitbreiding van de Europese Unie naar het Oosten.
Dank u, mijnheer Berthu. Wij zullen zeer nauwgezet bekijken of er reden is de notulen te wijzigen, zodat de zaken op de juiste wijze weergegeven worden.
Mevrouw de Voorzitter, volgens de notulen zou de heer Katiforis - hij was namelijk de spreker en niet ik - hebben gezegd dat de Turkse autoriteiten een lijst hebben opgesteld van in Turkije wonende Griekse onderdanen. Dat klopt niet. De heer Katiforis had het gewoon over Griekse onderdanen, inwoners van Griekenland dus. De heer Katiforis is zelf niet aanwezig om deze wijziging van de notulen te vragen, en daarom doe ik het.
Dat klopt, ik herinner mij dit ook. Wij zullen de notulen dienovereenkomstig aanpassen.
Mevrouw de Voorzitter, het gaat niet over de notulen maar om een motie van orde. Ik ben gisteren en vandaag al een aantal keren gecontacteerd door mensen van de pers die er lucht van gekregen hebben dat de Rekenkamer u gisteren een rapport heeft overgemaakt over de wijze waarop de financiering verloopt van de politieke fracties. Ik begrijp dat dit een heel heikel thema is en dat wij moeten voorkomen dat daarover cowboyverhalen in de pers komen. De vraag van nogal wat mensen is: wat zal er met dit rapport gebeuren? Zal dit openbaar gemaakt worden? Ik heb begrepen dat de fractievoorzitters het rapport hebben kunnen inkijken. Ik zou willen vragen wat bent u met dit rapport van plan? Zal u dat op een of andere manier aan de pers of aan de mensen die dat willen overhandigen, met enige commentaar, ja dan neen? Ik geloof dat wij hier een open, transparante strategie moeten volgen zodanig dat wij in volle openheid kunnen zeggen hoe wij in het verleden zijn omgegaan met de geldmiddelen die de fracties ter beschikking worden gesteld.
Mijnheer Staes, dit is een zeer gebruikelijke procedure. De Rekenkamer heeft mij inderdaad dit voorbereidende rapport ter hand gesteld, dat nu aan een zogenaamde contradictoire procedure zal worden onderworpen. Ik heb het rapport namelijk aan alle fractievoorzitters doen toekomen met het verzoek mij hun commentaar mede te delen, zodat wij de Rekenkamer hiervan in kennis kunnen stellen. In vervolg op deze procedure zal de Rekenkamer haar definitieve rapport opstellen.
Ik ben van mening dat het niet aan de Voorzitter van het Europees Parlement is om dit rapport aan de pers door te geven. Dat is geen gebrek aan transparantie. Het is mijn taak niet dit te doen. Ik heb gedaan wat ik moest doen, dat wil zeggen het rapport aan alle voorzitters van de betrokken fracties overhandigen.
Mevrouw de Voorzitter, ik heb gisteravond vernomen dat de heer Akim Birdal, de voormalige voorzitter van het Turkse mensenrechtencomité, opnieuw gevangen is gezet. De heer Birdal had een verzoek ingediend om vrijlating wegens gezondheidsredenen als gevolg van een aanslag waarvan hij het slachtoffer was geworden. Dit verzoek is verworpen en de reden dat hij in de gevangenis zit, is dat hij het enige tijd geleden gewaagd heeft met een voorstel te komen om een politieke oplossing voor het probleem van de Koerden te zoeken.
Ik meen dat het een welkome geste zou zijn, indien u zich, in uw hoedanigheid van Voorzitter van het Europees Parlement en in de vorm die u daarvoor geschikt lijkt, tot de Turkse autoriteiten zou richten om te verzoeken deze man van eer vrij te laten.
Daar ben ik het volkomen mee eens, mijnheer Wurtz. Wij hebben deze kwestie gisteren aangeroerd en ik sta er volledig achter om stappen te ondernemen bij de Turkse autoriteiten.
Aan de orde zijn de verklaringen van de Raad en de Commissie over het bestaan van een kunstmatige-intelligentiesysteem, waarmee de Verenigde Staten van Amerika alle telefonische en elektronische communicaties van de Europese Unie kunnen onderscheppen en bewaken, het zogenaamde systeem "Echelon".
Mevrouw de Voorzitter, geachte afgevaardigden, in aansluiting op de brief van het Europees Parlement aan de Raad en de door de Commissie vrijheden en rechten van de burger gehouden hoorzitting over de bescherming van gegevens binnen de Europese Unie, wil het Europees Parlement een reactie horen van de Raad en de Commissie over het mogelijke bestaan van het systeem "Echelon". Vermoed wordt dat met dit systeem los van enig juridisch kader op het gebied van justitiële en binnenlandse aangelegenheden communicatie wordt onderschept. Ik dank u voor het feit dat u de Raad hebt uitgenodigd zich over deze kwestie uit te spreken. Zo hebben wij niet enkel de gelegenheid ons standpunt nader te verklaren, maar kunnen wij het Parlement inlichten over alle maatregelen, over het pakket van maatregelen, dat de Raad heeft uitgewerkt betreffende de legale interceptie van telecommunicatie.
Ik verklaar de zitting van het Europees Parlement, die op donderdag 30 maart 2000 werd onderbroken, te zijn hervat.
Mevrouw de Voorzitter, al een halfjaar tot een jaar dringt de Commissie ontwikkelingssamenwerking er bij de Commissie op aan iets te doen aan de droogte in Ethiopië. Er is geen enkele actie ondernomen, al moet gezegd worden dat de Commissie onmiddellijk reageerde toen publiekelijk bekend werd dat twaalf miljoen mensen in Ethiopië het slachtoffer van hongersnood dreigen te worden. Ik stel voor dat commissaris Nielson, omdat het hier een uiterst dringende aangelegenheid betreft, nog deze week in het Parlement komt uitleggen waarom de Europese Unie zo traag reageert op een droogte die al drie jaar aan de gang is.
Wij zijn kennelijk in staat de Eritreeërs en Ethiopiërs van wapens te voorzien, zodat zij hun agressieoorlog, die eigenlijk over triviale zaken gaat, kunnen voortzetten, maar tegelijkertijd, terwijl de Europese Unie en het Westen wapens uitvoeren naar Ethiopië en Eritrea, duurt de hongersnood voort en loopt het leven van vele miljoenen mensen gevaar.
Ik zit nu sinds 1984 in het Parlement, maar ik heb slechts zelden de Europese Unie zo nonchalant - zo moedwillig nonchalant - zien omgaan met een dergelijke hongersnood, die we bovendien konden zien aankomen. Het is een grote schande dat commissaris Nielson, telkens als een dergelijk onderwerp bij hem of bij de Commissie wordt aangekaart, doet alsof het hier een volkomen onbelangrijk onderwerp betreft - alsof hij de waarheid in twijfel trekt. Commissaris Nielson moet in het Parlement zijn gebruik van PR-medewerkers en spin doctors in deze zaak - dit schandalige vertoon van nonchalance - maar eens komen uitleggen. Allerlei ontkennende verklaringen ten spijt, zijn zij wel degelijk in staat de strijd in Ethiopië en Eritrea te voeden met twee miljard dollar aan wapens. Deze hele kwestie weerspiegelt het onvermogen van het Parlement om krachtdadig op te treden.
Mijnheer Andrews, we kunnen daar nu natuurlijk geen debat over beginnen. Wel zal het Parlement zodadelijk stemmen over de vraag of wij nog een onderwerp toevoegen aan het agendapunt "Mensenrechten". Een van de voorstellen, ingediend door twee fracties, gaat trouwens over de hongersnood in Ethiopië.
Mevrouw de Voorzitter, afgelopen vrijdag is in Wenen het Waarnemingscentrum voor racisme, vreemdelingenhaat en antisemitisme geopend. Veel collega's zijn daarvan op de hoogte. Ik wil u bedanken voor de duidelijke woorden die u bij die gelegenheid heeft gesproken. U heeft betoogd dat de mensenrechten en de persoonlijke waardigheid geen enkel raakvlak hebben met racisme, vreemdelingenhaat en antisemitisme. Met uw duidelijke, krachtige woorden heeft u het Oostenrijkse volk en de rest van Europa een hart onder de riem gestoken. Een groot aantal collega's uit bijna alle fracties van het Europees Parlement en allerlei landen was daarbij aanwezig, onder wie natuurlijk ook Oostenrijkse afgevaardigden en de voorzitter van de commissie mensenrechten, de heer Graham Watson. Ik geef graag gehoor aan hun verzoek u te bedanken voor uw toespraak. U heeft ervoor gezorgd dat wij er trots op zijn deel uit te maken van dit Parlement.
Dank u, mijnheer Imbeni, dat is buitengewoon vriendelijk van u. Aan alle collega's die aanwezig waren op deze bijzonder ontroerende en belangrijke ceremonie zou ik willen zeggen dat wij het Europees Parlement goed vertegenwoordigd hebben en dat alle deelnemers onze grote aanwezigheid hebben opgemerkt. Dit was in mijn ogen erg belangrijk voor ons Parlement. Dank u wel, mijnheer Imbeni, voor wat u heeft gezegd.
Mevrouw de Voorzitter, als ik goed ben ingelicht, heeft de Raad zijn verklaring over Irak afgelast. Die zal dus deze week niet meer worden afgelegd. Zou het mogelijk zijn dat u de Raad verzoekt om een verklaring over Irak in plaats van een verklaring over Ethiopië? Dan zou dit punt geklaard zijn, maar het hangt er natuurlijk van af of de Raad daar ook toe in staat is.
Mijnheer Hänsch, we zullen dit zodadelijk bekijken als we de ontwerpvergadering bespreken, en dan zullen we uitmaken wat we daarmee gaan doen.
Mevrouw de Voorzitter, ik wil graag uw aandacht vragen voor een interne aangelegenheid. Personeelsleden van het Europees Parlement krijgen zowel hier als in Brussel van sommige parlementsleden allerlei verwensingen naar het hoofd, als zij toezien op naleving van de regels van het Europees Parlement - bijvoorbeeld niet roken op plaatsen waar een rookverbod van kracht is. In andere parlementen krijgen de bodes het respect dat hun toekomt. Ik zou willen dat dat ook in het Europees Parlement het geval was. Weet u of wij eventueel, mocht de situatie niet verbeteren, disciplinaire maatregelen kunnen treffen tegen leden die het personeel zo respectloos behandelen?
Ik denk nu niet meteen aan disciplinaire maatregelen, maar ik beloof u dat ik terdege rekening zal houden met uw twee opmerkingen, zowel over de rookvrije zones als over de omgang met onze bodes.
Mevrouw de Voorzitter, geachte collega's, het lezen van de internationale pers is een interessante bedrijvigheid als men wil weten waarmee bepaalde collega's zich hier onledig houden. Meestal leest men met enige interesse, fascinatie of verbazing maar men denkt er ook bij dat het Europees Parlement een Huis is met vele kamers. Men denkt er het zijne van en men zwijgt.
Vorige week is er echter een incident gebeurd waarover wij niet verder kunnen zwijgen. Een vooraanstaand lid van deze assemblee, de heer Berlusconi, heeft het nodig geacht tijdens een pleziertochtje dat kadert in zijn verkiezingscampagne, vreselijk kwetsende, ik zeg zelfs niet opmerkingen, maar grapjes te maken over mensen die stervende zijn aan de vreselijke ziekte AIDS. U moet mij vergeven als ik u vertel wat de heer Berlusconi gezegd heeft, maar ik denk dat u moeilijk kunt oordelen als u niet weet wat hij gezegd heeft. De heer Berlusconi maakte namelijk het volgende grapje: weet u waarom een aids-slachtoffer een zandbad moet nemen. Het antwoord is omdat hij op die manier gewoon wordt om in de aarde te liggen. Deze woorden zijn uitgesproken door een lid van deze assemblee. Ik geloof niet dat hier iemand kalm zou blijven als het zou gaan over joden of zwarten. Ik denk dat een reactie van u, mevrouw, ten zeerste op z'n plaats is. Meteen zou ik ook willen vragen aan de voorzitter van de EVP en aan de fractieleider van deze politieke beweging wat hij van dergelijke opmerkingen denkt. Ik kan alleen maar zeggen dat zij mij uitermate geshockeerd hebben. In solidariteit met alle mensen, en dat zijn er miljoenen, die aan deze vreselijke ziekte lijden, kan ik alleen maar uiting geven aan plaatsvervangende schaamte voor het weledele lid, Silvio Berlusconi.
Dank u. De collega die u genoemd heeft, is er niet en kan zich dus niet verdedigen...
Mevrouw de Voorzitter, wij hebben in de bladen kunnen lezen dat er voor een bedrag van vijf miljoen euro van het Europees Parlement is gestolen en dat de financiën van het Parlement slecht zijn beheerd. Bovendien komt er nu een rapport van de Europese Rekenkamer over het gebruik van de financiële middelen door de parlementaire fracties en ook dat is niet erg vleiend voor het Parlement. Dit zijn ernstige zaken waar het Parlement zich mee bezig moet gaan houden.
Ik wil het met u echter over minder ernstige zaken hebben. Ik hou er overigens niet van deze in de plenaire vergadering van het Parlement naar voren te brengen, maar het is verbazingwekkend dat de bureaucratie van dit huis niet in staat is kleine kwesties op te lossen. Ik heb er in de plenaire vergadering al verscheidene malen over geklaagd dat er in het Parlement geen Finse televisiebeelden te ontvangen zijn. Alle andere nationaliteiten zijn vertegenwoordigd, behalve Finland. Ik hoop dat deze kleine kwestie opgelost kan worden. De Nederlanders hebben verscheidene malen in de plenaire vergadering van het Parlement geklaagd over het feit dat er geen Nederlandse zender te zien was. Er zijn nu twee Nederlandse televisiezenders beschikbaar en ik hoop dat wij Finnen nu in ieder geval één zender krijgen. Verder mag ik ook nog hopen dat er uit de waterleidingen warm water komt. Tijdens het mandaat van dit nieuwe Parlement is er nog helemaal geen warm water geweest. Ook hierover heb ik in de plenaire vergadering al verscheidene malen geklaagd. Wat bezielt u, bureaucraten, dat u niet eens deze kleine zaken in dit huis in orde kunt brengen? U staat daarnaast wel de diefstal van vijf miljoen euro toe!
Mijnheer de Voorzitter, in punt 6 van de notulen wordt precies aangegeven welke agendawijzigingen er voor deze week zijn, maar er wordt niet vermeld - en dat is op zich ook wel terecht - dat de stemmingen van donderdag zijn vervroegd naar 11.30 uur in verband met het grote aantal amendementen op bepaalde verslagen. Ik vraag mij echter af of hierbij is gehandeld in de geest van artikel 139, lid 1, van ons Reglement.
Zoals u weet, nemen de stemmingen rond het middaguur op de dinsdag, woensdag en donderdag heel wat tijd in beslag. Daarom hebben wij vorig jaar ons Reglement aangepast opdat wij efficiënter zouden kunnen werken. Daarbij is besloten dat ieder lid het recht heeft om binnen de commissies individueel een amendement in te dienen, maar dat indiening van amendementen tijdens plenaire vergaderingen alleen is toegestaan als zij door minimaal 32 leden of een politieke fractie worden gesteund.
Als ik echter kijk naar de ingediende amendementen voor donderdag, bijvoorbeeld op het verslag-Dimitrakopoulos-Leinen, dan blijken er meer dan 100 afkomstig te zijn van individuele leden. Vermoedelijk zijn zij wel in naam van een fractie ingediend, maar dat zou evengoed niet het geval kunnen zijn.
Zo zie ik bijvoorbeeld dat de PPE-DE-Fractie meer dan 100 amendementen heeft ingediend, afkomstig van 18 verschillende leden onder wie ik niet de coördinator noch de leider van de fractie ontwaar. Meer dan 20 amendementen zijn onderling tegenstrijdig, zodat zij dus nooit allemaal het fractiestandpunt uitdragen. Ook zijn er identieke amendementen bij, afkomstig van verschillende leden, en er is zelfs één persoon geweest die twee identieke amendementen heeft ingediend. Ik zou de PPE-DE-Fractie willen vragen om in eigen huis eens orde op zaken te stellen!
Er gaat sowieso al zoveel tijd verloren met de stemmingen en nu is er de mogelijkheid om invulling te geven aan de rationalisatie van het Reglement waartoe het Parlement vorig jaar heeft besloten. Dat betekent dat amendementen namens tenminste 32 leden of in naam van een fractie moeten worden ingediend en ook daadwerkelijk het standpunt van die fractie moeten weerspiegelen en niet de mening van de persoon die ze toevallig namens die fractie indient om zo de beperkingen op de indiening van amendementen tijdens plenaire vergaderingen te omzeilen.
Ik wil de zittingsdienst vragen om in het vervolg te verifiëren of amendementen daadwerkelijk namens een fractie worden ingediend.
Mijnheer de Voorzitter, ik zou de heer Corbett er even aan willen herinneren dat door de PPE-DE-Fractie geen amendementen voor de plenaire vergadering kunnen worden ingediend, indien deze niet vooraf aan de fractie zijn voorgelegd en door haar worden gesteund. Dat is de procedure binnen onze fractie en daarover dienen bij de heer Corbett geen misverstanden te bestaan.
Voorts zal het hem ongetwijfeld niet zijn ontgaan dat er momenteel druk wordt gesproken over allerlei hervormingen bij het Parlement. Als de heer Corbett het Bureau plannen wil voorleggen voor de wijziging van stemprocedures, zou hij dat in dat kader moeten doen. Dan zou hij de juiste weg bewandelen.
Geachte collega, ik zal uw opmerkingen doorgeven aan de Voorzitter. Het Bureau zal er bij de werkzaamheden van mei rekening mee houden.
Mijnheer de Voorzitter, ik was gisteren hier aanwezig en heb de presentielijst getekend, maar mijn naam staat niet in de notulen vermeld. Ik zou dat graag gecorrigeerd zien.
Voorzitter, als rapporteur van de Commissie ontwikkelingssamenwerking voor de kwijting 1998 zou ik even willen melden dat over het verslag-Rühle gisteravond een gedeeltelijk gezamenlijke commissievergadering van de Commissie begrotingscontrole en de Commissie ontwikkelingssamenwerking heeft plaatsgevonden, waar in principe overeenstemming voor een compromisaanpak bereikt is die later ook is uitgewerkt. In de praktijk komt het er op neer dat wij de bestaande tekst vervangen door een nieuw gezamenlijk compromisvoorstel dat leidt tot feitelijk uitstel en een nieuwe behandeling in juni. Die tekst wordt in de loop van de ochtend ongetwijfeld door de gezamenlijke fracties ingediend en het debat kan gewoon plaatsvinden, maar het is goed dat de leden weten dat die gisteravond heeft plaatsgevonden en dat er eigenlijk een nieuwe politieke situatie is ontstaan waarin de leden van de Commissie begrotingscontrole en de leden van de Commissie ontwikkelingssamenwerking elkaar weer hebben gevonden in wat wij zien als een meer positieve aanpak.
Mijnheer de Voorzitter, inhakend op hetgeen de heer Van den Berg zei, wil ik duidelijk maken dat het verslag over het uitstel van kwijting voor het Europees Ontwikkelingsfonds beschikbaar is. Vandaag kan dan ook worden gestemd. Daarbij moet men natuurlijk wel voor ogen houden dat het enkel om uitstel en niet om weigering of verlening van kwijting gaat. Al hetgeen wij gisteren samen hebben uitgewerkt zal zijn beslag vinden in de definitieve versie. Wij kunnen het verslag van mevrouw Rühle dus gewoon behandelen en in stemming brengen.
Mijnheer de Voorzitter, ik heb een verzoek. Wij plannen als afgevaardigden onze afspraken altijd heel precies en vaak houden die afspraken ook verband met zaken die voor de burgers heel belangrijk zijn. Vandaag is de vergadering vervroegd. Het is de eerste keer dat wij om 8.30 uur beginnen. Mijns inziens zouden wij veel efficiënter werken als wij ons in dit Parlement hielden aan een vast schema en we niet op korte termijn dingen gingen veranderen. Ik dank u voor uw goede begrip!
Geachte collega, vergeet u niet dat het hierbij gaat om een ad hoc besluit naar aanleiding van een verzoek van het Portugese voorzitterschap.
Mevrouw de Voorzitter, ik heb eigenlijk niet het woord gevraagd over de notulen, maar voor een motie van orde. Ik wil de vergadering niet onnodig ophouden, maar aangezien wij nu gaan spreken over de Europese opbouw, is het mijns inziens goed nota te nemen van een opmerkelijke gerechtelijke uitspraak in het Verenigd Koninkrijk.
De zogenaamde historicus David Irving heeft een rechtzaak wegens smaad verloren die hij had aangespannen tegen de Amerikaanse academica Deborah Lipstadt. Zij had hem ervan beschuldigd met bewijsmateriaal te hebben geknoeid om aan te kunnen tonen dat de nazi' s geen volkerenmoord op de joden hebben gepleegd. In het vernietigende vonnis noemde de rechter hem "een actieve holocaust-ontkenner, antisemiet en racist, die zich inliet met extreemrechtse voorstanders van het neonazisme".
Deze uitspraak heeft niet alleen betrekking op het verleden van Europa, maar is ook van belang voor het heden. Met het oog op het toenemend racisme en antisemitisme en het verkiezingssucces van extreemrechtse partijen, is deze uitspraak een riem onder het hart van de strijd voor een racismevrije Europese samenleving, waar verscheidenheid niet als een bezwaar wordt gezien.
Dank u wel, mevrouw Ludford. Ik neem nota van uw motie van orde. Ik verzoek u allen echter nu eerst opmerkingen te maken over de notulen, zodat wij die kunnen goedkeuren. Daarna
krijgen degenen die over de procedure het woord willen voeren hiertoe alle gelegenheid.
Mevrouw de Voorzitter, onder punt 2 van de notulen, op bladzijde 5 - dat is in feite de eerste, inhoudelijk belangrijke bladzijde - wordt verwezen naar mijn opmerkingen over bepaalde fracties die het Reglement niet in acht nemen. Ik heb gezegd dat individuele leden van een bepaalde fractie toegestaan wordt, zogenaamd namens de fractie, amendementen in te dienen in de plenaire vergadering, alhoewel dezelfde fractie zelf ook amendementen indient die daarmee volledig in tegenspraak zijn, en dat kan natuurlijk niet.
Ik zou graag willen onderstrepen dat het hierbij niet alleen om de PPE-DE-Fractie gaat, ook al wordt deze fractie specifiek in de notulen genoemd. De Technische Fractie, de TDI-Fractie, bijvoorbeeld, die in de commissie geen enkel amendement had ingediend, heeft nu hier in de plenaire vergadering 20 à 30 amendementen op tafel gelegd, waarvan vele met elkaar in tegenspraak zijn. Ze zijn ingediend door verschillende fractieleden wier standpunten ver uiteenlopen. In deze amendementen kan dus van een fractiestandpunt geen sprake zijn. Dit is in strijd met ons Reglement. Daarin staat dat slechts 32 leden, of een fractie amendementen in de plenaire vergadering mogen indienen.
Mevrouw de Voorzitter, mijn opmerking betreft het gedeelte van de notulen dat betrekking heeft op het Vragenuur van gisteravond. Ik had toen een motie van orde. Eerst werd het vragenuur verzet naar 18.30 uur. Toen stond op het scherm dat het om 18.50 uur zou beginnen en uiteindelijk was het 19.00 uur voor het vragenuur begon. Het eerste deel zou volgens de agenda 30 minuten duren, maar het duurde veel langer.
Het probleem is dat ik, evenals enkele anderen, een aantal vragen had ingediend aan commissaris Byrne. We hadden op dat ogenblik fractievergaderingen en zagen opeens op het scherm "vraag 41" staan. Toen ik een paar minuten later in de plenaire vergadering aankwam, was u automatisch al overgegaan naar vraag 49. Vijf of zes leden hadden vragen ingediend aan commissaris Byrne, maar we waren geen van allen aanwezig om de vragen ook echt te stellen.
Commissaris Byrne heeft dit kennelijk als een schoffering opgevat en schijnt ontstemd te hebben gereageerd. Het is echter zeer moeilijk voor de parlementsleden om alle vragen tijdens het Vragenuur uit te zitten voor het geval men plotseling van vraag 1 naar vraag 99 zou overspringen. Kunt u ervoor zorgen dat men zich aan de agenda houdt: dertig minuten voor het eerste gedeelte van het vragenuur, twintig voor het tweede gedeelte, enz. Als we de agenda voortdurend aanpassen, wordt het bijzonder lastig voor ons om goed te functioneren.
Dank u wel, mevrouw McKenna. Ik neem goede nota van uw opmerking en zal ervoor zorgen dat dit niet weer gebeurt.
Mevrouw de Voorzitter, de afgelopen dagen hebben zich bij de rivier de Tisza weer een aantal natuurrampen voorgedaan, waarbij vele mensen zijn omgekomen. Ik wil daarom voorstellen dat de Voorzitter onze condoleances aan het Roemeense en het Hongaarse parlement overbrengt. We dienen in de gaten te houden wat de gevolgen zijn voor het gehele Europese milieu. De Tisza mondt uit in de Donaudelta, een van belangrijkste natuurgebieden ter wereld.
Dank u wel, mevrouw Thors. Dit zal ik graag doen.
Mevrouw de Voorzitter, ik heb een iets luchtiger punt. Afgelopen nacht tijdens de vergadering van de Begrotingscommissie, toen de broodjes kwamen, wees de heer Colom ons erop dat op de pakjes melk "uitsluitend voor scholen" stond. Als er nu had gestaan "uitsluitend voor scholieren", dan hadden we begrepen waarom ze in het Europees Parlement werden rondgedeeld, maar er stond "uitsluitend voor scholen" op. Kunnen wij misschien laten nagaan hoe dit kwam? Het is zo gênant. Ik weet wel dat we voor schoolmelk campagne hebben gevoerd, maar we hoefden het niet per se hier te hebben.
Dank u, mijnheer Wynn. Ik kan hier niet onmiddellijk op antwoorden, maar ik zal dit laten uitzoeken.
Mevrouw de Voorzitter, graag zou ik u, en ook de afgevaardigden die dagelijks - hoewel zij het vaak zelf niet merken - te maken hebben met het personeel dat dit hele Parlement draaiende houdt, op de hoogte willen stellen van het volgende. Een deel van dit personeel - bewakers, gastvrouwen, brandweerlieden - was gistermiddag in staking. Zij protesteerden tegen het feit dat zij twaalf uur achtereen moeten werken, zowel overdag als in nachtdienst, voor een gemiddeld nettoloon van FRF 6000, zonder toeslagen voor nacht- of weekenddienst Ik wil hun graag mijn solidariteit betuigen. Namens de afgevaardigden van mijn fractie hebben wij u een brief gestuurd waaraan u, zo hopen wij, gevolg zult willen geven.
Aan de orde is het verslag (A5-0073/2000) van de heer Knörr Borràs, namens de Economische en Monetaire Commissie, over het voorstel voor een verordening van het Europees Parlement en de Raad ter verduidelijking van verordening (EG) nr. 2223/96 van de Raad met betrekking tot de beginselen voor de registratie van belastingen en sociale premies (COM(1999) 488 - C5-0220/1999 - 1999/0200(COD)).
Mijnheer de Voorzitter, waarde collega's, wij bespreken vandaag een uiterst technisch onderwerp, een van die onderwerpen die op het eerste gezicht alleen maar lijken te gaan over het aan- of overnemen van procedures en terminologie binnen de Europese Unie. Binnen dat politieke kader probeert men dergelijke zaken immers aan te passen, en dat gebeurt ook met bepaalde statistische instrumenten.
Wij zijn ons er allemaal van bewust - denk ik, tenminste - dat het belangrijk is dat statistische gegevens niet alleen betrouwbaar zijn, dat wil zeggen, op een wetenschappelijke en nauwkeurige manier verkregen, maar vooral ook vergelijkbaar. Hoe waar dat is, blijkt pas bij de totstandbrenging van de interne markt. Daarvoor is betrouwbare en vergelijkbare statistische informatie van de verschillende lidstaten nodig. Ik durf te beweren dat dit nog sterker geldt als we rekening houden met de uitbreiding van de Europese Unie. Dat is een proces waarin de beschikbaarheid en vergelijkbaarheid van informatie, vooral op statistisch en economisch gebied, een punt van doorslaggevend belang hoort te zijn.
Ik zal niet opnieuw stilstaan bij de voordelen van het ESR 95 - het Europees Stelsel van regionale en nationale rekeningen - noch bij de vooruitgang die dit systeem betekent ten opzichte van het vorige systeem
uit 1979. Dat heb ik al gedaan toen ik in deze Vergadering mijn verslag inleidde over het voorstel voor een verordening van de Raad tot wijziging van de verordening inzake de toepassing van het Protocol betreffende de procedure bij buitensporige tekorten. Wat ik werkelijk wil benadrukken, is dat het onderhavige voorstel van de Commissie naar mijn mening krachtig moet worden gesteund. In dit voorstel, dat betrekking heeft op een zo belangrijk onderwerp als de begrotingen van de lidstaten, wordt met name voorgesteld om voorrang te geven aan de werkelijk geïnde bedragen boven invorderbare belastingen en sociale premies. Het zal iedereen duidelijk zijn, of dat zou het moeten zijn, dat in bepaalde gevallen overheden invorderbare bedragen kunnen meerekenen die ze nooit zullen innen, hoeveel analyses ze ook maken van de invorderbaarheid. Daardoor onstaat een soort sluiproute naar de vervalsing van de overheidsschuld.
Dit is een serieuze aangelegenheid, waarover men al eerder de degens heeft gekruist. Ik herinner eraan dat er zelfs in het parlement van een van de lidstaten van de Unie een flinke discussie heeft plaatsgevonden tussen een van kandidaten voor het premierschap en diens tegenstander, de huidige minister-president. De aspirant-premier, de heer Borrell, veroordeelde in die discussie terecht de wijdverspreide praktijk van het gebruik van nog te innen bedragen als maatstaf voor de inkomsten die men zou genieten. Als daar niet tijdig iets aan gedaan wordt, draait deze praktijk in feite uit op de verhulling van overheidstekorten, zei de heer Borrell.
Om aan dit soort praktijken een einde te maken, zijn duidelijke criteria nodig. De Commissie stelt ons zo'n criterium voor, waarbij bovendien - zeer terecht, naar mijn mening - de mogelijkheid wordt geboden de inkomsten te berekenen op basis van de bedragen die zijn vastgelegd in een kohier of inningsdocument.
Dit voorstel van de Commissie wordt door sommigen aangevallen omdat zij er eigenlijk tegen zijn dat er voor eens en altijd een einde wordt gemaakt aan praktijken waarmee het overheidstekort wordt versluierd. Het voorstel betekent echter niet dat de waardering van de bedragen op de nationale rekeningen wordt vertekend. Eerder is het tegendeel het geval. Dat wil zeggen, er worden twee verschillende methodes voorgesteld waarmee men op hetzelfde cijfer uitkomt. De eerste manier, die ik als de meest correcte en in elk geval als de meest academische beschouw, is de toepassing van het criterium van het invorderbaar bedrag, met de daarmee gepaard gaande invorderbaarheidsvoorziening, die door de Commissie in artikel 3 a) wordt voorgesteld. De tweede manier, die in artikel 3 b) wordt vermeld, is de toepassing van het criterium van de gecorrigeerde kasontvangsten, waarbij aan het eind van het begrotingsjaar het werkelijke bedrag aan niet geïnde inkomsten als een boekhoudkundige correctie wordt verwerkt. Beide berekeningswijzen dienen noodzakelijkerwijs hetzelfde bedrag op te leveren, dat het resultaat is van de belasting in het begrotingsjaar in kwestie. Ik voeg daaraan toe dat er ook geen andere manier bestaat om de inkomsten correct in een begroting te boeken. Het duidelijke voordeel van de mogelijkheid om tussen beide systemen te kiezen, is dat degenen die nu het ene of het andere systeem gebruiken zich sneller aan de nieuwe situatie zullen kunnen aanpassen.
Ik ben daarom van oordeel dat dit voorstel van de Commissie inzake de boekhoudkundige behandeling van belastingen en sociale premies de meest correcte oplossing is. Bovendien is het hoe dan ook een efficiënt voorstel, in die zin dat het onmiddellijk kan worden toegepast. Wij vinden echter wel dat de lidstaten ook over statistieken inzake belastingen op producten dienen te beschikken, al zijn het maar samengevoegde statistieken. Dat zou in artikel 3 van het voorstel van de Commissie moeten worden geregeld door voor dit soort belastingen in een vergelijkbaar mechanisme van registratie en correctie te voorzien.
Al met al waardeer ik het voorstel positief, en feliciteer ik de Commissie met haar werk. Nogmaals, het voorstel benadrukt terecht dat voorrang moet worden geven aan de in de lidstaten werkelijk geïnde bedragen boven invorderbare belastingen en sociale premies. Tevens staat het voorstel de twee genoemde berekeningswijzen toe, waardoor de systemen die momenteel in de lidstaten worden gebruikt, kunnen worden aangepast.
Na lezing van het voorstel van de Commissie, is het moeilijk voor te stellen dat belastingen en sociale premies niet met behulp van een van de voorgestelde methodes zouden worden berekend.
Tenslotte wil ik ook benadrukken dat het voorstel van de Commissie naar onze mening meer een wijziging dan een verduidelijking is, en dat deze wijziging bovendien betrekking heeft op de hoofdlijnen van de verordening. In plaats van zich te baseren op artikel 2, lid 2, van verordening 2223/96 van de Raad van 25 juni 1996, dat betrekking heeft op methodologische wijzigingen die ten doel hebben de inhoud van het ESR 1995 te verduidelijken en te verbeteren, moet daarom de procedure tot wijziging van bijlage A bij de verordening worden toegepast.
Waarde collega's, ik zou u en de Commissie willen verzoeken om uw medewerking. We hebben een bijzonder druk tijdschema. Houdt u zich dus alstublieft aan uw spreektijd. Ofschoon de Commissie natuurlijk zo lang mag spreken als zij wenst, zou ik haar toch willen vragen zoveel mogelijk mee te werken zodat we op tijd klaar zijn.
Voorzitter, een goed werkend Europa heeft behoefte aan transparant en vergelijkbaar statistisch materiaal betreffende zijn lidstaten, niet in het minst wat betreft de registratie van belastingen en sociale bijdragen. Wij hebben hierover dan ook terecht afspraken gemaakt in het Europees systeem van nationale en regionale rekeningen, het ESR 95. Bij nader toezien is nu gebleken dat de geregistreerde gegevens over de belastingen en de sociale bijdragen toch niet zo precies zijn als gewenst omdat zij niet altijd aansluiten bij de effectief voor een bepaald aanslagjaar geïnde of effectief inbare bedragen.
Het doel van het voorstel dat wij nu bespreken is een verfijning van de registratie door zowel op kasgegevens als op gegevens, gebaseerd op aanslagen en kohiers, een correctiefactor toe te passen.
De EVP-Fractie stemt met het Commissievoorstel in die zin in. Twee vragen blijven nochtans over. Aangezien het voorstel effectief een wijziging inhoudt van de ESR 95- verordening, en dat wordt impliciet erkend door het feit dat wij de codecisie-procedure toepassen, lijkt het niet onlogisch de lidstaten een overgangstermijn toe te staan. Lidstaten hebben ook tijd nodig om zich aan te passen aan nieuwe regels. Wij hebben daartoe namens de EVP-Fractie een amendement ingediend en vragen de collega's in het Huis, maar ook de Commissie, om dit amendement te steunen.
Een tweede vraag aan de Commissie betreft de amendementen van de Commissie economische zaken inzake de BTW als basis voor de berekening van de derde bron van eigen middelen. Ik had graag van de commissaris bevestigd gehoord of de Commissie inderdaad een voorstel voorbereidt om artikel 8 van de ESR 95-verordening zodanig te wijzigen dat alle lidstaten in de toekomst beschikken over een voldoende wettelijke basis om voor de berekening van de derde bron van eigen middelen, de BTW, het ESR 95 te gebruiken. Graag hierop een antwoord van de commissaris en natuurlijk ook graag een reactie van de commissaris op ons amendement.
Mijnheer de Voorzitter, waarde collega's, de Commissie heeft het zeer geslaagde initiatief genomen om deze verordening te presenteren, die gericht is op de harmonisatie van de beginselen voor de boeking van belastingen en sociale premies. Om ervoor te zorgen dat de boekhoudingen van de verschillende lidstaten gelijkwaardig zijn, moeten zij aan dezelfde criteria voldoen. De rapporteur heeft dat zelf ook al gezegd. Boekhoudkundig gezien, zijn zowel de kasmethode als de methode van invorderbare bedragen toelaatbaar. Het is echter ook zo, dat de eerste methode minder ruimte biedt voor gegoochel met cijfers waarmee de werkelijke situatie van de landsfinanciën kan worden vertekend.
Het is kortom zo, dat de kasmethode het moeilijker maakt boekhoudkundige kunstgrepen toe te passen die eufemistisch wel als "creatief boekhouden" worden betiteld. Het is waar dat bepaalde landen bijvoorbeeld aan de criteria van Maastricht hebben kunnen voldoen door het gebruik van een dergelijk systeem, maar het is ook waar dat misbruik ervan tot een vertekend beeld van de financiën van een land kan leiden. En zoals u weet, is een boekhouding minder waard naarmate zij een minder getrouw beeld van de situatie geeft.
De methode van invorderbare bedragen schiet tekort als zij niet wordt gecorrigeerd, bijvoorbeeld door de eis dat er voorzieningen voor niet-geïnde bedragen moeten worden getroffen. De rapporteur verwees naar een debat dat in Spanje heeft plaatsgevonden. Dat ontstond toen de regering in 1997 inkomsten uit de sociale zekerheid ten bedrage van 750.000 miljoen peseta's opvoerde die nog in de invorderingsfase verkeerden en waarvan iedereen wist dat ze oninbaar waren. Dankzij dit boekhoudkundige geknoei, dit "creatieve boekhouden", werd voldaan aan het criterium voor het overheidstekort, zodat Spanje toe kon treden tot de eerste fase van de Economische en Monetaire Unie. Als het voorstel van de Commissie wordt aangenomen, zullen dergelijke boekhoudkundige spelletjes niet langer mogelijk zijn. Dat is misschien de reden waarom de Spaanse leden van de PPE-Fractie bepaalde amendementen hebben ingediend en hebben geprobeerd de aanneming van dit verslag te vertragen.
Het gaat er nu niet om, terug te kijken op wat er in het verleden is gebeurd. Gedane zaken nemen geen keer, waarde collega's. Het gaat erom dat er vanaf nu meer nauwkeurigheid wordt geëist, dat wordt geëist dat de boekhouding een getrouw beeld geeft van de overheidsfinanciën van een land.
Wij keuren daarom het voorstel van de Commissie goed, en aanvaarden noch het voorstel van de PPE-Fractie, dat bedoeld is om de inwerkingtreding van deze verordening te vertragen, noch de amendementen van de Economische en Monetaire Commissie, die van mening is dat de verordening een wijziging inhoudt in plaats van een eenvoudige verduidelijking. Ook deze amendementen leiden in de praktijk tot een vertraagde inwerkingtreding.
Waarde collega's, als boekhoudkundige accuratesse vereist is, is zij dat vanaf het eerste begin.
Mijnheer de Voorzitter, in de eerste plaats wil ik mevrouw Thyssen bedanken voor haar gebaar en voor de verdediging van het door ons ingediende amendement. Ik wil ook de heren Berenguer en Knörr bedanken, en hun consequente vaderlandsliefde onderstrepen. Consequent, omdat het ESR 95 door de socialistische regering is aangenomen, en de heer Berenguer lid is van die partij.
Mijnheer de Voorzitter, ik zou erop willen wijzen dat ik gistermiddag verkeerd heb gestemd over de kwestie van de terugverwijzing van het bananendossier naar de commissie. Wij in dit Parlement dreigen een aanpak te volgen waarmee de bananenproducenten niet worden geholpen, en die tegelijkertijd ernstige schade berokkent aan kleine bedrijfjes die zaken als badolie produceren en.......
om die reden wilde ik dat ik anders had gestemd. Dit zou ik graag genotuleerd willen zien.
Voorzitter, ik wilde alleen maar even voor de notulen mijn aanwezigheid melden. Ik zal namelijk niet het register tekenen omdat ik binnen een uur vertrek, maar ik wil dat men weet dat ik er ben.
Wij kunnen allemaal zien, mevrouw Van der Laan, dat u er bent.
Mijnheer de Voorzitter, gisteren werden wij enigszins verrast door een actie van onze collega van de GUE, maar ik denk dat ik nu iets ga aankondigen dat niet echt een verrassing voor iedereen hier kan zijn, aangezien ik al maandag uitgebreid heb gemotiveerd wat ik nu wil gaan aanvragen en u ook verschillende e-mails hebt ontvangen en ik ook een brief aan de Conferentie van voorzitters heb geschreven. Het gaat erom dat collega's van verschillende fracties vinden dat de agenda op vrijdag te licht is en dat daardoor veel leden oprecht menen dat zij hun tijd elders beter kunnen besteden. Het gevolg daarvan is dat wij hier met weinig leden zitten en dat ook een afspiegeling van ons electoraat hier niet gegarandeerd kan worden. Wij vinden dan ook dat er een keuze moet worden gemaakt: òf een verzwaring van de agenda op vrijdag òf een afschaffen ervan. Om tot deze keuze aan te zetten zou ik dan ook op dit moment het quorum willen aanvragen.
Wij kennen, denk ik, nu langzamerhand allemaal de regels. Mevrouw Buitenweg, u kunt dat niet alleen aanvragen. Zo'n aanvraag dient gedaan te worden door tenminste 32 leden. Ik kijk of er voldoende leden zijn die het quorum wensen aan te vragen.
Ik zie dat er meer dan 32 leden dit verzoek hebben gedaan. Daarmee moeten wij vaststellen of het quorum bereikt is. Het quorum, weet u waarschijnlijk wel, dat is bereikt wanneer eenderde van de leden van het Parlement in de vergaderzaal aanwezig is.
Ik stel vast dat het quorum niet is bereikt en dat dus de stemming over het verslag-Pesälä in de volgende vergaderperiode plaatsvindt.
Mijnheer de Voorzitter, op de eerste plaats wil ik u verzoeken om het aantal leden nauwkeurig vast te stellen en daarbij gebruik te maken van de elektronische steminstallatie, zodat we weten wie aanwezig is en wie niet.
Op de tweede plaats kan ik u mededelen dat ik het verzoek van de collega's deel om de agenda op vrijdag te verzwaren. Ik ben altijd hier als lid van de zogenaamde "vrijdag-club". Ook ik wil de vrijdag verzwaren, maar dan wel door te werken en niet door het werk te saboteren.
Mijnheer Posselt, er is een hele precieze procedure in het Reglement van orde afgesproken, die heb ik exact gevolgd en houdt in dat wij geen gebruik maken van de elektronische steminstallatie. Hier staat ook dat de uitslag van de stemming niet bekend wordt gemaakt. Het is aan de Voorzitter om vast te stellen dat het quorum niet aanwezig is.
Verslag van de heer Maat (A5-0074/200), namens de Commissie landbouw en plattelandsontwikkeling, over het voorstel voor een verordening van de Raad tot wijziging van Verordening (EG) nr. 1255/1999 houdende een gemeenschappelijke ordening der markten in de sector melk en zuivelproducten (COM(1999) 608 - C5-0047/2000 - 1999/0246(CNS))
Ik verklaar de zitting van het Europees Parlement, die op vrijdag 14 april 2000 werd onderbroken, te zijn hervat.
Mevrouw de Voorzitter, naar aanleiding van de Tiende werelddag voor de persvrijheid wil ik een verklaring afleggen over de situatie in Tunesië en om uw bemiddeling verzoeken. Dat zal ik doen op het moment dat u mij daartoe de gelegenheid geeft.
Hartelijk dank, mijnheer Barón Crespo. Ik ga op uw verzoek in.
Mevrouw de Voorzitter, ik wil graag het woord voeren over hetzelfde vraagstuk. Wij hebben zojuist vernomen dat de broer van Taouffik Ben Brick onlangs veroordeeld is tot drie jaar onvoorwaardelijke gevangenisstraf. Iedereen hier weet dat deze veroordeling de situatie zeer kritiek maakt. De Tunesische journalist had immers aangekondigd dat hij zijn hongerstaking tot de dood zou voortzetten als zijn broer veroordeeld zou worden.
Ik heb zojuist de aangrijpende oproep van zijn jongere broer gelezen om zijn hongerstaking op te geven. Ik denk dat het van groot belang is op dit moment de Tunesische leiders op hun verantwoordelijkheid te wijzen.
Daarom wil ik in navolging van mijn vriend Enrique Barón Crespo, een beroep op u doen om uw invloed en gezag aan te wenden teneinde een rechtvaardige en snelle oplossing te vinden voor deze dramatische
schending van de mensenrechten. Ik heb u hierover gisteren al een brief geschreven, maar wil op deze wijze nogmaals een dringend beroep op u doen.
Mevrouw de Voorzitter, ik heb een motie van orde in de meest letterlijke betekenis van het woord. Deze betreft ons bijzonder chaotische vergaderrooster dit jaar. Op 19 april ontving ik bijvoorbeeld een e-mail van de heer Balfe, quaestor, waarin wordt medegedeeld dat een bepaalde dag een feestdag is en dat de voor die dag geplande vergaderingen niet doorgaan. Op 13 april hadden wij al een dienstmededeling gekregen met een opgave van de dagen die als feestdagen worden beschouwd.
Ik verzoek de bevoegde instanties van het Parlement onze werkzaamheden een jaar vooruit te plannen. Natuurlijk zijn er altijd onvoorziene omstandigheden die aanleiding tot wijziging kunnen zijn. De planning schiet echter ernstig tekort als er, zoals in de dienstmededeling, op het laatste moment nog data worden gewijzigd dan wel nieuwe feestdagen worden ingesteld. Voor een instelling met 600 leden en duizenden werknemers is dat veel te onoverzichtelijk. Ik verzoek u om bij de jaarplanning de nodige zorgvuldigheid te betrachten.
Mijnheer Vadivielso de Cué, ik beloof u dat ik het vraagstuk aandachtig zal bestuderen. Ik zie overigens dat mevrouw Banotti het woord wil voeren om u in haar hoedanigheid van quaestor te antwoorden.
Mevrouw de Voorzitter, veel collega's hebben mij vandaag benaderd over de misverstanden met betrekking tot het tekenen van de presentielijsten gisteren. Ik zou graag willen opmerken dat ik van plan ben om deze kwestie vanavond in het Bureau aan de orde te stellen. Er was zonder twijfel sprake van een misverstand en om deze vergadering vandaag bij te kunnen wonen, moesten veel collega's gisteren al van huis vertrekken en de gebruikelijke kosten maken. Ik hoop daarom dat we deze kwestie later vandaag in de vergadering van het Bureau kunnen behandelen.
Hartelijk dank, mevrouw Banotti, hetzelfde geldt voor Pinkstermaandag. Wij moeten hier inderdaad zeer goed op letten.
Voorzitter, ik wilde gebruik maken van de gelegenheid om u en de andere collega's mededeling te doen van het feit dat de heer Paul van Buitenen, ambtenaar van de Commissie, die zoals u weet, een niet onbelangrijke rol heeft gespeeld bij het blootleggen van het falen van de vorige Commissie, vorige week in Nederland een koninklijke onderscheiding heeft gekregen. In ieder geval in Nederland, en dat zeg ik er in alle bescheidenheid bij, was en is de waardering voor zijn werk groot.
Mevrouw de Voorzitter, ik zou graag de aandacht willen vestigen op de publicatie van een zeer belangrijk rapport van twee weken geleden van het Europees Comité tegen foltering en onmenselijke of vernederende behandeling. Het rapport is gericht aan de Spaanse regering en betreft het bezoek van het Europees Comité aan Spanje eind 1998.
Zowel het rapport als de reactie van de Spaanse regering zijn toegankelijk via Internet. Een week geleden heeft een Spaanse rechtbank vijf voormalige overheidsfunctionarissen, waaronder een generaal van de Guardia Civil, veroordeeld tot straffen oplopend tot 71 jaar gevangenis. Deze vonnissen sloten het tweede zogenaamde "vuile-oorlog-proces" af en vormden een bevestiging van de beschuldigingen dat er in de beginjaren '80 een vuile oorlog zou zijn gevoerd, gesponsord door de toenmalige socialistische regering van Felipe González.
Volgens de internationale nieuwsagentschappen Associated Press en Reuters zijn twee jongemannen van 20 en 21 jaar gedwongen om de grens naar Spaans Baskenland over te steken. Daar zijn ze gedurende een aantal dagen gefolterd en vervolgens met een schot door hun hoofd vermoord. Alle zeven verdachten zijn vrijgesproken van de aanklacht van folteringen en van het lidmaatschap van een militante groepering. De zus van een van de slachtoffers heeft tegenover journalisten verklaard dat het schandalig is dat de verdachten niet wegens foltering zijn veroordeeld. Het is belangrijk dat aan deze kwestie ruchtbaarheid wordt gegeven.
Mevrouw de Voorzitter, ik zou graag terug willen komen op een onderwerp dat zonet al aan de orde is geweest. Zoals u weet, wordt op 9 mei de verjaardag van de Schuman-verklaring gevierd en dan is dit Parlement dicht. Op die dag is er echter wel een vergadering van de Commissie juridische zaken en interne markt. Mag deze vergadering door het publiek worden bijgewoond of mogen zij het Parlement niet in?
Hartelijk dank, mijnheer Miller. Ik kan u hier een bevestigend antwoord op geven.
Mijnheer de Voorzitter, ik wil in mijn betoog betreffende de overeenkomsten EG/Zwitserland een correctie aanbrengen. Sedert 1 mei dit jaar maakt de heer Haider niet langer deel uit van de Oostenrijkse regering en is hij geen partijvoorzitter van de Oostenrijkse Vrijheidspartij meer. Er is dus ook geen reden meer voor de sancties van veertien lidstaten tegen Oostenrijk.
Mijnheer de Voorzitter, voor de goede orde merk ik op dat gisteren in verband met het verslag van de heer Maat over schoolmelk werd gezegd dat 75% van de streefprijs moet worden genomen. Volgens de notulen is dat in de Duitse versie 65%. Ik verzoek u te na te gaan of alle vertalingen in orde zijn.
Mijnheer Goepel, de diensten hebben mij reeds op deze fout geattendeerd. Ik zal dit in alle taalversies laten corrigeren.
Aan de orde is het debat over het verslag (A5-0096/2000) van mevrouw Fourtou, namens de Commissie juridische zaken en interne markt, over het Groenboek van de Commissie - Bestrijding van namaak en piraterij in de interne markt (COM(1998) 569 - C5-0245/1999 - 1999/2179(COS)).
Mijnheer de Voorzitter, ik wil allereerst de commissie bedanken omdat ze het gevaar van namaak en piraterij niet heeft onderschat. Uit dit initiatief voor een Groenboek blijkt dat ze dit probleem voortvarend wil aanpakken. Verder wil ik mijn collega's van de Commissie juridische zaken en interne markt bedanken. Ook wil ik een woord van dank richten aan de commissies wier advies wij hebben ingewonnen. Ze hebben een grote bijdrage aan mijn werkzaamheden geleverd.
Namaak en piraterij vormen een gevaar voor de gezondheid en de veiligheid van de consument. Zo bestaan er op de markt namaakartikelen van onderdelen voor auto's en vliegtuigen, speelgoed en farmaceutische producten die levensgevaarlijk kunnen zijn voor de consument.
Piraterij vormt ook een gevaar voor het innovatievermogen en de toekomst van sommige ondernemingen. In de Europese Unie zijn bijvoorbeeld zo'n 100.000 banen verloren gegaan als gevolg van piraterij. De namakers profiteren van de investeringen van legale bedrijven in onderzoek, de ontwikkeling van nieuwe producten en reclame. Verder betalen deze namakers geen belastingen of sociale premies, hetgeen ten koste gaat van de belastinginkomsten van de overheid.
Bovendien staat vast dat dit verschijnsel vaak nauw verbonden is met de georganiseerde misdaad. In mijn verslag pleit ik voor een globale en gecoördineerde aanpak bij de bestrijding van namaak en piraterij. Deze aanpak zou moeten bestaan uit twee aspecten, namelijk preventie en repressie.
We kunnen namaak en piraterij uitsluitend bestrijden als iedereen met de verschijningsvormen ervan bekend is. Daarom stellen we voor een grootscheepse voorlichtingscampagne te voeren om enerzijds het publiek en anderzijds politie, justitie, en douane bewust te maken van dit fenomeen, onder meer met gebruikmaking van de voorlichtingscampagnes van de Commissie. De medewerkers van politiële en justitiële instanties dienen bovendien een opleiding te volgen en deel te nemen aan een overlegprogramma dat zich richt op uitwisseling van knowhow en invoering van de beste nationale praktijken.
Preventie kan bovendien enerzijds bewerkstelligd worden door een nauwere samenwerking tussen de particuliere sector en de openbare sector, en anderzijds door technische instrumenten ter bescherming van de rechten van de consument. Een van de moeilijke punten van dit verslag is overigens het onderscheid tussen de rechten van de consument en de legitieme eisen van de ondernemingen.
Iedere lidstaat beschikt uiteraard over regelgeving voor repressieve maatregelen. Om deze maatregelen doelmatiger te maken, dient de huidige regelgeving geharmoniseerd te worden. Er moet een einde komen aan de verschillen tussen beschermingsregelingen. Uiteraard moeten er zwaardere straffen komen. Op civielrechtelijk gebied moeten de maatregelen en procedures vereenvoudigd worden. Het is zeer wenselijk dat op strafrechtelijk en douanetechnisch gebied de nationale normen worden geharmoniseerd. Verder moet er bijzondere aandacht worden besteed aan vraagstukken inzake de internationale justitiële samenwerking.
Tot slot van dit korte overzicht van mijn verslag wil ik zeggen dat vraagstukken inzake de bescherming en daadwerkelijke naleving van het intellectueel eigendomsrecht absolute prioriteit moeten krijgen bij de onderhandelingen met de kandidaat-lidstaten en bij iedere relatie met derde landen.
Ik wil hieraan toevoegen dat er binnen de commissie consensus bestond tijdens de stemming over dit verslag. Deze consensus moet binnen de plenaire vergadering behouden blijven, zodat het Europees Parlement een krachtig politiek signaal kan afgeven waarmee we het belang dat we hechten aan de bestrijding van namaak en piraterij kunnen benadrukken.
Ik wil tenslotte een beroep doen op de Commissie die, naar ik hoop, zo snel mogelijk haar voorstel voor een actieprogramma zal presenteren om aan dit urgente vraagstuk het hoofd te bieden. Het is immers overduidelijk dat er haast geboden is, met name wat betreft de bestrijding van piraterij op audiovisueel gebied. De Commissie moet snel een effectieve oplossing bieden.
Mijnheer de Voorzitter, ik geloof dat we ons allemaal bewust zijn van het feit dat piraterij en illegaal gebruik van handelsmerken een ernstig probleem zijn. Ik geloof niet dat we dit nog hoeven te benadrukken. Het is evident dat als we industriële eigendom niet adequaat beschermen, er een risico bestaat dat onderzoek en ontwikkeling, innovatie en investeringen in publiciteitscampagnes zullen stagneren. Dit is de reden waarom dergelijke rechten beschermd moeten worden.
Dit probleem wordt thans nog verscherpt door een aantal ontwikkelingen, waarvan de belangrijkste waarschijnlijk de nieuwe technologieën zijn die de reproductie van digitaal, audiovisueel of fonografisch materiaal tegen een zeer lage prijs mogelijk maken. Volgens de laatste gegevens is het aantal vervalsingen in die sectoren werkelijk schandalig.
Wat ons echter bezighoudt, is de impact van de interne markt op dit probleem. Het is evident dat in een Europa zonder grenzen, maar met verschillende rechtsstelsels, namakers altijd het rechtsstelsel zullen kiezen dat hun het gunstigste lijkt voor hun criminele activiteiten. Daarom verdient het initiatief van de Commissie om een Groenboek uit te werken alle lof. Dit Groenboek dient als basis voor een debat waaraan alle belanghebbende sectoren mogen deelnemen. Welnu, het is noodzakelijk eraan te herinneren dat dit debat in de eerste plaats zal gaan over de inhoud van de harmonisatie en niet zozeer over de harmonisatie zelf, want deze is immers een vanzelfsprekend uitgangspunt waarover we het allemaal eens zijn.
Het is misschien voorbarig dat het Europees Parlement nu reeds een standpunt inneemt over bepaalde kwesties waarvan de inhoud pas uitgekristalliseerd zal zijn op het einde van het debat dat nu van start gaat, maar op sommige punten is het misschien zinvol om de inhoud nu reeds vast te stellen. Dat geldt bijvoorbeeld voor het recht van informatie. Juist omdat we de moeilijkheden kennen die deze maatregel op andere rechtsterreinen heeft veroorzaakt, moeten we instemmen met de invoering van een plicht voor de wederverkoper van illegale producten om de identiteit van zijn leverancier bekend te maken, uiteraard met inachtneming van de wetgeving op het gebied van gegevensbescherming en het grondwettelijke recht om geen bezwarende verklaring tegen zichzelf te hoeven afleggen.
Tenslotte, wij moeten onze steun betuigen aan bepaalde technische mechanismen die het mogelijk maken producten te identificeren. Desalniettemin - en dat is de strekking van het amendement van de socialistische fractie - moet duidelijk zijn dat dit mechanisme niet kan of mag dienen voor de identificatie van distributeurs, want dit zou de parallelle invoer tussen de lidstaten kunnen belemmeren. Wij hebben dit amendement ingediend om te vermijden dat de voorgestelde middelen worden gebruikt voor verkeerde doeleinden.
Ik verklaar de zitting van het Europees Parlement, die op donderdag 4 mei 2000 werd onderbroken, te zijn hervat.
Geachte collega's, zoals u weet heeft het noodlot de inwoners van Enschede in Nederland in diepe rouw gedompeld. De ontploffing van een vuurwerkfabriek heeft al minstens zestien doden geëist, er zijn meer dan zeshonderd gewonden, waarvan er zes in levensgevaar verkeren, en talloze mensen worden nog steeds vermist. Bijna vierhonderd woningen zijn verwoest door de explosie, en er zijn meer dan duizend woningen beschadigd. Dit is voor Nederland een van de grootste rampen uit de geschiedenis sinds de Tweede Wereldoorlog.
Ik heb bij de Nederlandse autoriteiten persoonlijk en uit naam van het Europees Parlement, mijn diepste condoléances betuigd. Op dit moment van rouw gaan onze gedachten van ganser harte uit naar de slachtoffers, hun familieleden, en eveneens naar de reddingsteams, die zich met volle overtuiging inzetten. Geachte collega's, ik nodig u uit een minuut stilte in acht te nemen.
Mevrouw de Voorzitter, namens de 31 in Nederland gekozen afgevaardigden van deze Europese volksvertegenwoordiging wil ik u van harte danken voor de woorden die u zojuist heeft gesproken en voor het respect dat dit Parlement heeft betuigd met de nabestaanden en de getroffenen van de grote ramp in Enschede.
Mevrouw de Voorzitter, aan uw woorden heb ik eigenlijk namens de 31 niet zoveel meer toe te voegen. Ik wil wel nog onderstrepen hoe wij getroffen zijn niet alleen door wat u daarstraks heeft gezegd en de stilte die in acht is genomen, maar ook door de onmiddellijke hulpverlening over de grenzen heen bij het lenigen van de nood na deze ramp. Onmiddellijk zijn Duitse collega's hun Nederlandse vrienden te hulp geschoten om het vaak gevaarlijke werk te doen dat bij het bestrijden van de ramp noodzakelijk was. Ook de Duitse ziekenhuizen zijn betrokken bij het verzorgen van de gewonden waarvan er nog tientallen in ziekenhuizen verblijven. Ik vind het een voorbeeld van Europese solidariteit waarvoor wij in dit Parlement staan.
Namens de 31 wil ik ook dank uitspreken aan de Commissie die onmiddellijk van haar medeleven heeft getuigd middels een brief van de heer Prodi aan de gemeente Enschede. Ik zou de Commissie in overweging willen geven na te gaan op welke wijze zij een rol ziet voor zichzelf bij de leniging van de nood en ter voorkoming van dit soort vreselijke rampen waarbij zovele burgers zijn betrokken.
Ik dank u zeer namens de 31 voor het medeleven van het Parlement en zie in ons Parlement de werkelijke vertegenwoordiging van de Europese solidariteit die voor dit werelddeel zo nodig is.
Op 7 mei jongstleden heeft het terrorisme in zijn meest blinde en wrede vorm opnieuw toegeslagen in Spanje met de moord op José Luis López de Lacalle, journalist en medeoprichter van het Forum d'Ermua, de vredesbeweging van intellectuelen in Baskenland. De terroristen hebben inbreuk willen maken op een van de meest waardevolle kenmerken van de democratie, de vrijheid van meningsuiting. Het forum was opgericht na de moord op Miguel Ángel Blanco Garrido, gemeenteraadslid in Ermua, door de ETA in juli 1997. Het forum wil aantonen dat intimidatie en chantage niet in staat zijn het geweten tot zwijgen te brengen.
José Luis López de Lacalle heeft gedurende zijn hele leven gestreden voor de verdediging van de vrijheid en de democratie. Na vijf jaar te hebben doorgebracht in de gevangenissen van de Francogezinden, is hij gevallen door de kogels van een andere dictatuur, het terrorisme.
Diezelfde dag heb ik deze barbaarse daad zeer sterk veroordeeld, en heb ik persoonlijk en uit naam van het volledig Europees Parlement ons diepste medeleven en onze oprechte condoléances aangeboden aan zijn familie en aan de krant waarvoor hij werkte. Ik heb ook aan de Spaanse regering onze absolute steun aangeboden in haar strijd tegen het terrorisme.
De definitieve ontwerpagenda die door de Conferentie van voorzitters op donderdag 11 mei jongstleden is opgesteld, is rondgedeeld.
Donderdag: In de categorie mensenrechten is er ruimte voor de behandeling van vijf punten. Er zijn er slechts vier. Het is dus mogelijk een nieuw punt te introduceren, en ik heb daarvoor drie verzoeken ontvangen. Een verzoek van de fracties GUE/NGL, Verts/ALE en TDI betreft de opneming van een rubriek "Tunesië"; een verzoek van de PPE-DE-Fractie betreft het toevoegen van een rubriek getiteld "Veiligheid van toeschouwers en preventie voetbalvandalisme bij het komende Europees voetbalkampioenschap"; en een verzoek van de Fractie Unie voor een Europa van Nationale Staten betreft een nieuwe rubriek getiteld "Situatie van vluchtelingen uit Bhutan in Nepal".
Ik zal deze verzoeken in stemming brengen in de volgorde waarin ze aan mij zijn voorgelegd, maar eerst wil mijnheer Cohn-Bendit interveniëren om het verzoek van de fracties GUE/NGL, Verts/ALE en TDI te ondersteunen.
Mevrouw de Voorzitter, geachte collega's, het associatieakkoord tussen de Europese Unie en Tunesië is van kracht sinds 1 maart 1998. Sinds die datum is er geen enkele maal een groot debat geweest over Tunesië, geen enkel verzoek om urgentverklaring. Telkens weer was er wel een fractie die zei: "Ja, het is belangrijk, maar meneer Ben Ali is bezig met hervormingen." We hebben allemaal in de kranten kunnen lezen hoe het staat met de mensenrechten en de vrijheid van meningsuiting in Tunesië.
Ik vind het schandalig dat telkens wanneer we proberen dit onderwerp te bespreken, er een interventie komt van de Tunesische overheid en parlementariërs, ik vind het schandalig dat een van de twee grote partijen opnieuw probeert een verzoek om urgentverklaring betreffende de fundamentele grondrechten in Tunesië te verwerpen. Daarom vraagt onze fractie aan iedereen om niet langer te luisteren naar de leiders van deze twee grote partijen, volwassen genoeg te zijn om zelf de situatie te bepalen, en te besluiten eindelijk een spoeddebat te houden over de situatie in Tunesië.
Laat er een verzoek om urgentverklaring zijn, en dan zullen we zien welke meerderheid er voor de mensenrechten is, en welke meerderheid de mensenrechten uitsluitend gebruikt voor het eigenbelang van haar partij en haar toevlucht neemt tot tactiek wanneer de situatie netelig wordt. Tegen tactische manoeuvres, voor een eerlijk en open debat over Tunesië: in die geest vraag ik u te stemmen voor het verzoek om urgentverklaring en daarin de mensenrechtensituatie in Tunesië op te nemen.
Mevrouw de Voorzitter, ik intervenieer van mijn kant niet om te polemiseren, maar om een constructieve bijdrage te leveren. Ik denk dat het moment is aangebroken voor een debat over de mensenrechten in Tunesië; dit debat moet deze week plaatsvinden, omdat vandaag in Tunis het proces begint tegen de broer van Taoufik Ben Brik, en omdat morgen een delegatie van europarlementariërs uit mijn fractie, Europees Unitair Links, de fractie van De Groenen en de socialistische fractie terugkomt uit Tunis. Bovendien verwachten we deze week het bezoek van de voorzitter van het Tunesische verbond van de mensenrechten en misschien van mijnheer Taoufik Ben Brik zelf. Dit alles in aanmerking genomen, naast het belang van het besluit van het Europees Parlement om zich in te zetten voor de vrijlating van mijnheer Ben Brik, denk ik dat het opnemen van dit punt in de agenda buitengewoon wenselijk is.
Mevrouw de Voorzitter, in de eerste plaats zou ik willen zeggen dat we uit wederzijds respect een heilloze controverse moeten zien te vermijden. De strijd voor de rechten van de mens moet immers niet alleen worden gevoerd wanneer we hier zijn, maar ook elders worden voortgezet. Volgens mij zijn wij in die strijd verenigd en bestaan er op dat punt geen wezenlijke verschillen tussen ons.
Mijnheer de Voorzitter, de industriecommissie is van mening dat dit een zeer belangrijke en dringende aangelegenheid is.
Wij weten allemaal waarom Montenegro moeilijke tijden doormaakt, en wij moeten deze kwestie niet verder uitstellen om haar eerst nader te bestuderen.
Ik ben daarom voornemens een vereenvoudigd verslag op te stellen, zodat er voor behandeling volgens de urgentieprocedure kan worden gekozen.
Ik geef het woord aan de voorzitter van de Begrotingscommissie, die in dit geval tot advies bevoegd is; de heer Wynn.
Mijnheer de Voorzitter, er doet zich een vreemde situatie voor omdat er in de fracties al een besluit was genomen over Montenegro voordat de Begrotingscommissie een besluit had genomen. Ook heb ik niet de gelegenheid gehad mijn goede vriend de heer Westendorp te spreken. Ik geloof dat de voorzitter van de Commissie buitenlandse zaken, mensenrechten, gemeenschappelijke veiligheid en defensiebeleid positief staat tegenover het standpunt van de Begrotingscommissie, dat ik zo zal weergeven. Aangezien ik hem echter niet rechtstreeks gesproken heb, dient u mij hierop niet vast te pinnen - het is slechts informatie uit de tweede hand.
Ten eerste wil ik duidelijk maken dat de Begrotingscommissie elke vorm van hulpverlening aan Montenegro steunt. Dat was in het verleden zo en dat zal zo blijven. Er is op dit moment echter geen sprake van urgentie. De eerste tranche van de gelden zal niet voor augustus beschikbaar worden gesteld en de tweede tranche wordt aan het eind van het jaar betaald.
We zijn van mening dat de betreffende commissies de bijzonderheden van dit voorstel dienen te bestuderen. Ongeacht welke commissie de commissie ten principale wordt - Buitenlandse zaken of Industrie - geven wij slechts een advies, maar die commissies en het Parlement dienen deze voorstellen te evalueren. Het zou niet juist zijn ons ertoe te dwingen een besluit te nemen omdat de Raad dat nodig acht.
Wat de begroting betreft, is onze voornaamste zorg waar het geld vandaan komt. Het is prima voorstellen te doen, maar wij vinden dat wij niet met dit verzoek tot urgentverklaring moeten instemmen totdat we weten waar het geld vandaan komt. We moeten dit tot volgende maand laten rusten. Dan kunnen de commissies erover debatteren en kunnen wij er tijdens de vergaderperiode in juni over stemmen.
Dank u wel, mijnheer Wynn. Dat is een heel verstandige opvatting.
Ik geef het woord aan de heer Newton Dunn, ondervoorzitter van de commissie buitenlandse zaken, om de mening van zijn commissie te horen.
Mijnheer de Voorzitter, het is niet besproken in de Commissie buitenlandse zaken, mensenrechten, gemeenschappelijke veiligheid en defensiebeleid, maar persoonlijk vind ik dat we nu niet met een urgentieverklaring moeten instemmen.
Voorzitter, ik denk dat er procedurele eigenaardigheden zijn begaan bij de indiening van dit voorstel. Nochtans meen ik als spreker namens de EVP-Fractie, dat de urgentie van dien aard is dat wij dat hoogst serieus moeten nemen. Dus, ongeacht de fouten in de procedure, moet ik namens mijn fractie zeggen dat wij toch dit urgentievoorstel graag willen steunen. Ik heb ook de indruk dat andere fracties in dit Huis vanuit de Commissie buitenlandse zaken hetzelfde menen. Misschien is het goed om dat nog even te vernemen.
Mijnheer de Voorzitter, ik steun dit verzoek om urgentverklaring, al lijkt de zaak mij minder dringend dan de Raad beweert. Het zou tegenover de Montenegrijnen echter niet netjes zijn dit verzoek nu te verwerpen. Vanuit Belgrado dreigt voor Montenegro groot gevaar. Wij moeten daarom een signaal geven. De Commissie moet ons echter wel eindelijk zeggen waar ze het geld vandaan haalt. Ze kan het niet van het geld voor Bosnië of Kosovo afhalen. De Commissie moet zeggen waar het dan wel vandaan komt. Wij moeten, als wij vandaag een besluit nemen, na de eerste helft van de periode een evaluatie maken, zien wat er met dat geld is gebeurd en dan zeggen waar de tweede tranche vandaan moet komen.
Mijnheer de Voorzitter, in de eerste plaats ben ik tegen de urgentverklaring om dezelfde redenen als de voorzitter van de Begrotingscommissie heeft aangevoerd. Er is geen sprake van urgentie, aangezien het geld normaal gesproken in augustus vrijkomt.
Wanneer we goed kijken, blijkt in de tweede plaats dat er nog 20 miljoen op de tot dusverre toegepaste begrotingslijn staat die nog niet is gebruikt. Er is dus geen sprake van een hachelijke situatie of van urgentie, zodat we dit onderwerp gerust later nog eens kunnen behandelen.
Volgens de agenda zou de Commissie nu het voorontwerp van algemene begroting voor 2001 moeten presenteren. Helaas is de commissaris nog niet gearriveerd, hoewel ze onderweg is. Ik stel daarom voor om het volgende agendapunt te behandelen.
Aan de orde is het verslag (A5-0121/2000) van de heer Ferber, namens de Begrotingscommissie, over de raming van de inkomsten en uitgaven van het Europees Parlement voor het begrotingsjaar 2001.
Mijnheer de Voorzitter, dames en heren, eigenlijk zou ik direct na de presentatie van de begroting 2001 door commissaris Schreyer aan het woord komen. Nu valt mij de nog grotere eer te beurt eerst de begroting van het Parlement te mogen voorstellen voordat mevrouw Schreyer de algemene begroting presenteert.
Mijnheer de Voorzitter, ik heb een opmerking bij de notulen van gisteren. Ik vind mijn naam niet terug tussen de leden die de presentielijst hebben ondertekend. Ik was gisteren de hele dag aanwezig, ook tijdens de stemming die 's middags heeft plaatsgevonden, en toch staat mijn naam niet in de notulen. Ik zou u dan ook willen verzoeken deze vergissing recht te zetten.
We zullen het controleren, mijnheer Valdivielso, en de nodige correcties aanbrengen.
Mijnheer de Voorzitter, op grond van artikel 111 van het Reglement zou ik het Parlement willen informeren over een inval in de kantoren van de Moss Media Group in Moskou, een mediaconcern dat een onafhankelijk televisiestation en verscheidene kranten en tijdschriften omvat. Deze inval werd uitgevoerd door de zogenaamde fiscale recherche, die gewapend en in uniform optrad. Er werden documenten in beslag genomen, telefoonlijnen afgesneden en er wordt nog steeds gedreigd met gerechtelijke stappen. Mijnheer de Voorzitter, dit is een buitengewoon ernstige zaak. Het gaat om de persvrijheid in Rusland, en men verwacht nog meer aanslagen in de komende twee of drie dagen. Robin Cook is vandaag in Moskou. Hij zal over deze kwestie een gesprek voeren met de heer Ivanov, de Russische minister van Buitenlandse Zaken. De 15 ministers overwegen een gezamenlijke actie. Maar wat doen wij, het Europees Parlement? Niets. Deze zaak is als het ware te dringend om nu behandeld te worden, want het is afgelopen donderdag gebeurd en we kunnen het nu niet behandelen in het kader van de urgentieprocedure. Zou u de kwestie willen aankaarten bij de Conferentie van voorzitters, zodat we een manier kunnen vinden om bijzonder dringende en belangrijke kwesties als deze op tijd te behandelen?
Wij nemen nota van uw opmerking en van uw voorstel, Lord Bethell, en zullen die aan de Voorzitter doorgeven.
Mijnheer de Voorzitter, ik wil u kort iets laten weten waarvan ik denk dat het de plenaire vergadering en de Voorzitter zal interesseren. In Wenen hebben de Oostenrijkse regeringsvertegenwoordiger Schaumayer en de Amerikaanse onderminister van Financiën Stuart Eizenstat gisteren naar aanleiding van de verzoeningsconferentie een akkoord bereikt over de betaling van schadevergoedingen aan dwangarbeiders die onder de nazi's in Oostenrijk hebben gewerkt. In dit verband wil ik ook vermelden dat de advocaten Michael Hausfeld en Martin Mendelson, die een deel van de Oost-Europese regeringen vertegenwoordigen, van mening waren dat Oostenrijk op enkele punten zelfs een ruimere schadevergoeding toekent dan Duitsland, omdat wij ook een schadevergoeding uitkeren aan landarbeiders, kinderen onder de twaalf en vrouwen die een kind ter wereld hebben gebracht toen zij dwangarbeid verrichtten. Ik geloof dat het moeite waard is dit aan de Vergadering mee te delen.
Globale richtsnoeren voor het economisch beleid van de lidstaten en van de Gemeenschap
Aan de orde is het verslag (A5-0134/2000) van de heer Katiforis, namens de Economische en Monetaire Commissie, over de aanbeveling van de Commissie inzake de globale richtsnoeren voor het economisch beleid van de lidstaten en van de Gemeenschap voor het jaar 2000 (opgesteld overeenkomstig artikel 99, lid 2 van het Verdrag tot oprichting van de Europese Gemeenschap) (COM(2000) 214 - C5-0218/2000 - 2000/2119(COS)).
Mijnheer de Voorzitter, in haar ontwerpresolutie aan de plenaire vergadering van het Europees Parlement geeft de Economische en Monetaire Commissie een door de bank genomen gunstige mening over de aanbeveling van de Commissie inzake de globale richtsnoeren voor het economisch beleid van de lidstaten. De Commissie heeft met de gebruikelijke efficiëntie en zorgvuldigheid aan deze aanbeveling gewerkt en haar voorstellen met een indrukwekkende econometrische analyse geschraagd. Ik zal mijn lof dan ook niet onder stoelen of banken steken.
De situatie ziet er voor de aanbeveling voor het jaar 2000 rooskleurig uit. Men verwacht goede ontwikkelingen voor de Europese economie en is optimistisch gestemd over de vooruitzichten. Men gaat ervan uit dat het nationaal inkomen in Europa in de jaren 2000 en 2001 met 3% zal stijgen. Volgens de laatste ramingen is dat voor 2000 zelfs 3,4%. Dat is veel meer dan de inderdaad teleurstellende gemiddelde groeicijfers uit de jaren '90. Als deze stijging zich doorzet, krijgt de Europese economie nieuwe kansen. Dan zal zij een soort springplank krijgen voor blijvend hoge, en in milieuopzicht duurzame groeipercentages. Het behoeft geen betoog dat blijvend hoge groeipercentages noodzakelijk zijn om de werkgelegenheidssituatie en de mededingingspositie van Europa in de wereldeconomie te verbeteren.
De Economische en Monetaire Commissie is het ermee eens dat de vereiste mate van groei het beste wordt weergegeven met een stijgingspercentage van het BBP van 3% of meer. Dit stijgingspercentage zal echter nooit een blijvend karakter kunnen krijgen als de potentiële output van de Europese economie niet aanzienlijk stijgt. Daarvoor zijn productie-investeringen nodig. De Commissie vermijdt echter voor deze investeringen een in BBP uitgedrukt percentage te noemen. De Economische en Monetaire Commissie is van mening dat de vaststelling van kwantitatieve economische doelstellingen weliswaar nuttig is, maar dat de met het Stabiliteitspact beoogde doelstellingen niet mogen worden ondermijnd. Deze doelstellingen zijn immers een soort kompas voor het economisch beleid in de eurozone. Niettegenstaande dit algemeen voorbehoud is de Economische en Monetaire Commissie voldaan over het feit dat de Commissie in haar aanbeveling het kwantitatieve doel herhaalt dat in de conclusies van het voorzitterschap van de Europese Raad van Lissabon is vastgesteld voor de verhoging van het aandeel van de beroepsbevolking van 61% naar 70% tot 2010, en de verhoging van het aandeel van vrouwen daarin van 51% naar meer dan 60% tot het jaar 2010.
De Economische en Monetaire Commissie is verder van mening dat de noodzakelijke economische groei gegrondvest moet zijn op prijsstabiliteit en begrotingsdiscipline, gematigde loonsverhogingen met inachtneming van het criterium van prijsstabiliteit, productiviteitsverhoging en vermindering van de arbeidskosten per eenheid, zelfs bij vermindering van het aantal arbeidsuren. Zij gelooft tevens in meer vrije mededinging, versterking van de nationale mededingingsautoriteiten, ondersteuning van de verenigingen van de kleine en middelgrote bedrijven, en versterking van de interne markt op met name het gebied van de openbare nutsbedrijven en de financiële dienstverlening. Wij hebben, wat meer speciaal de financiële dienstverlening betreft, onderling afgesproken in een gemeenschappelijk amendement aan te dringen op vervroegde toepassing van het actieprogramma voor de financiële diensten. Dit moet niet in 2005 maar reeds in 2003 van start gaan. De meerderheid van de commissie is van mening dat de markt, als deze wordt geactiveerd, ook de investeringen omhoog zal trekken, en wel met zuivere marktinstrumenten. Tegelijkertijd stemt onze commissie echter in met de herstructurering van de overheidsuitgaven ten gunste van de investeringen. Wij zijn voor investeringen mits deze gerechtvaardigd worden aan de hand van een kosten-batenanalyse, en niet uit hoofde van enkel en alleen het beheer van de economische cyclus.
Wat de meer algemene vraagstukken betreft schaart onze commissie zich achter de uitdagingen die tijdens de buitengewone Top van Lissabon aan de orde zijn gesteld: volledige werkgelegenheid, kenniseconomie, modernisering van de socialezekerheidsstelsels en aanpak van het vergrijzingsprobleem. Wij zijn echter verontrust over de enorme kloof tussen de omvang van deze uitdagingen en de vaak als los zand aan elkaar hangende aanbevelingen voor specifieke acties. Daarom nodigen wij de Raad en de Commissie uit eens serieus na te denken over de noodzaak de thinktank die zich met de opstelling van de algemene richtsnoeren bezighoudt, radicaal te vernieuwen.
De commissie dringt verder opnieuw krachtig aan op het oude verzoek van het Parlement om de sluiting van een interinstitutioneel akkoord tussen Raad, Commissie en Parlement over de aanneming van deze resolutie. Wij zijn het Portugees voorzitterschap weliswaar dankbaar voor zijn bereidwilligheid en zijn samenwerking, maar dit is een ad hoc samenwerking; deze stoelt niet op een interinstitutioneel akkoord. Dit is volgens ons een gebrek in onze procedure.
Waarde collega' s, tijdens de werkzaamheden in de Economische en Monetaire Commissie zijn wij erin geslaagd een grote mate van overeenstemming te bereiken. Wij zijn algemeen van mening dat het doel van volledige werkgelegenheid haalbaar is in de komende tien jaar. Natuurlijk zijn er meningsverschillen over de beste methode daartoe. Enkelen onder ons vinden dat met de vaststelling van kwantitatieve doelstellingen - zelfs indien deze niet verplicht worden voorgeschreven met allerlei mechanismen - Europa gemakkelijker concrete en doelgerichte vorm kan geven aan de noodzakelijke inspanningen. Dit geldt met name voor het vaststellen van het investeringspercentage dat noodzakelijk is om het potentieel groeipercentage van de economie op steevast 3% te brengen. Wij kennen dit percentage. De Commissie heeft dit in haar studies herhaaldelijk naar voren gebracht en het had geen kwaad gekund als zij dit ook hier uit de doeken had gedaan. Eveneens had men op meer ondubbelzinnige wijze uiting kunnen geven aan een mijns inziens algemeen gevoelde noodzaak, de noodzaak van een nieuwe start in de Trans-Europese netwerken. Er moet worden nagedacht over nieuwe vormen van financiering van de TEN's, en met name over samenwerking in deze sector tussen particulier kapitaal en overheidsinvesteringen. Wij willen absoluut niet het startsein geven voor verspilling in de overheidsconsumptie, maar men had ons inziens wel een poging kunnen ondernemen om de overheidssector van de economie een meer opbouwende rol te geven dan die van waakhond van de prijsstabiliteit. Daarvoor bestaat trouwens voldoende armslag, vooral als de nieuwe kansen te baat worden genomen. Laten wij niet vergeten dat het grootste gevaar voor onze economie juist voortkomt uit de eventualiteit van een crisis op de Amerikaanse geldmarkten. Een dergelijke crisis zou heel het mechanisme van de particuliere investeringen lamleggen. Stelt u zich eens voor, dames en heren, wat er zou gebeuren als inderdaad een dergelijke crisis zou uitbreken en wij intussen zouden hebben verleerd hoe men als overheid investeert! Er bestaat grote armslag voor de ontwikkeling van de Europese economie. Misschien moet de Europese economie inderdaad productiever worden, maar wij moeten meer durf aan de dag leggen als het optreden geblazen is.
Mijnheer de Voorzitter, bij het opstellen van dit ontwerpadvies aan de Economische en Monetaire Commissie heeft de commissie sociale zaken het grote belang van deze resolutie in gedachte gehouden, de eerste resolutie van het Parlement over de richtsnoeren voor het economisch beleid na de Top van Lissabon. Daarbij hebben wij willen benadrukken dat de globale richtsnoeren en de verschillende processen die de Raad in de loop der tijden heeft aangenomen, beter op elkaar afgestemd moeten worden. Het gaat hier om de processen van Luxemburg, Cardiff en Keulen. Deze moeten zo goed mogelijk worden gecoördineerd. Wij zijn ervan overtuigd dat de open coördinatiemethode, die in haar experimentele vorm op de Top van Lissabon aan de orde is geweest, duidelijk zal maken dat groei en werkgelegenheid onlosmakelijk met elkaar verbonden zijn.
Wij moeten het belang van het subsidiariteitsbeginsel onder de aandacht brengen, niet alleen bij de regeringen maar ook bij de gedecentraliseerde instellingen, zonder uit het oog te verliezen dat een grotere synergie en een betere coördinatie van de globale richtsnoeren van beslissend belang is. Laten we ook de Europese dimensie niet vergeten bij een economisch beleid dat het groeipotentieel in Europa benut en onze doelstelling, volledige werkgelegenheid, op doelmatige wijze verwezenlijkt.
Mevrouw de Voorzitter, ik heb het woord gevraagd om uiting te geven aan de grote ontevredenheid van een groep Italiaanse leden - ik denk zelfs van alle Italiaanse leden en wellicht zelfs van de meerderheid van dit Parlement, zo niet van de hele plenaire - in verband met de verklaringen van president Kuçan, die wij gisteren beluisterd hebben. Wij staan volledig achter de veroordeling van de fascistische en nazi-onderdrukking van Slovenië, zoals president Kuçan die gisteren in Straatsburg heeft verwoord in zijn toespraak ten overstaan van het Europees Parlement. Maar het is voor ons onaanvaardbaar dat niet precies eenzelfde veroordeling wordt uitgesproken ten aanzien van de gruwelijke etnische zuivering die het communistische regime destijds na zijn machtsovername heeft uitgevoerd tegen de Italiaanse bevolking. Vooral kan het voor ons niet door de beugel dat de moord op Italianen en de confiscatie van hun bezittingen gewoon maar worden afgedaan als maatregelen tegen collaborateurs van het fascistische en nazi-regime, in de geest van Potsdam en Jalta die Europa indertijd verdeeld heeft en waarop Europa haar vrijheid en eenheid inmiddels gedeeltelijk heeft heroverd.
Het betrof hier een reeks misdaden tegen de mensheid waarbij voor het eerst de methodes van etnische zuivering zijn gehanteerd waar wij onlangs zo hardhandig mee werden geconfronteerd in andere delen van de Balkan. Italië is bevriend met het Sloveense volk en steunt de toetreding van dat land tot de NAVO en de Europese Unie. Wij dachten dat het geschil tussen Italië en Slovenië een evenwichtige oplossing had gevonden met de akkoorden van Solana van 1995. Wij begrijpen dan ook niet waarom president Kuçan vandaag opnieuw op de proppen komt met uitspraken over het verleden waar wij ons helemaal niet in kunnen vinden en met angstige voorgevoelens die volkomen uit de lucht gegrepen zijn. Gisteren heeft president Kuçan via de Sloveense ambassade een nota uitgegeven waarin hij verklaarde dat een en ander verkeerd vertaald was en dat hij het niet op Italië begrepen had maar op Oostenrijk. Nu vind ik toch wel dat alle misdadige acties waarbij de mensenrechten met voeten worden getreden, even streng aan de kaak gesteld moeten worden, of ze nu Oostenrijkers of Italianen als doelwit hebben.
Ik vraag u dan ook, mevrouw de Voorzitter, om de nodige stappen te ondernemen en de Sloveense regering en president Kuçan in kennis te stellen van het ongenoegen van dit Parlement in verband met bepaalde onaanvaardbare verklaringen die zeker geen geschikte sfeer kweken voor de onderhandelingen over toetreding van Slovenië tot de Europese Unie, die wij juist tot een goed einde willen brengen.
Mevrouw de Voorzitter, ik sluit me uiteraard aan bij de woorden van de heer Buttiglione en namens de delegatie van Forza Italia die ik binnen de Europese Volkspartij leid, kan ik niet voorbijgaan aan wat de Italiaanse bevolkingsgroepen in het voormalige Joegoslavië te lijden hebben gehad aan het eind van de Tweede Wereldoorlog en onmiddellijk daarna. Er heeft destijds een heuse etnische zuivering plaatsgevonden, er zijn nog veel geschillen die nooit opgelost zijn, er zijn Italiaanse burgers die nog steeds wachten tot hun rechten gerespecteerd worden.
Wij zijn met Slovenië verbonden door gevoelens van hechte vriendschap maar wij kunnen niet vergeten wat er in het verleden gebeurd is en wij willen ook niet dat dit vergeten wordt. Het Europa dat zich nu aan het vormen is, het gemeenschappelijke huis dat wij allemaal tezamen bouwen komt niet overeind als wij zomaar zand over het verleden gooien. Europa kan alleen van de grond komen als men de verschrikkingen die het communisme en het nazisme op hun geweten hebben, aan de kaak stelt. Ook daarom, mevrouw de Voorzitter, vragen wij u om uit hoofde van uw gezag stappen te ondernemen bij de regering van Slovenië. Verder nodig ik alle leden uit om de verklaring te ondertekenen waarin gevraagd wordt dat de gehele Europese Unie een speciale herdenkingsdag in het leven roept gewijd aan de shoah, de holocaust.
Mevrouw de Voorzitter, wij kennen president Kuçan en zijn toewijding aan Europa, en zijn ons bewust van de goede betrekkingen die ook met Italië zijn aangeknoopt. Wij zijn bezorgd, maar deze zaak moet hoe dan ook opgehelderd worden. Ik wilde zeggen dat het Spaanse compromis op initiatief van de heer Solana voor ons een houvast is. Dit alles kan natuurlijk niet op losse schroeven gezet worden en ik geloof dus ook dat u ervoor kunt zorgen dat hier de nodige duidelijkheid wordt geschapen. Wij vertrouwen op uw functie en uw verstandig inzicht.
Ik wil de drie sprekers van zojuist het volgende voorstel doen. Ik zal de heer Kuçan een brief schrijven om hem op respectvolle wijze in kennis te stellen van uw opmerkingen. Ik zal eventueel contact met hem opnemen om hem uw woorden precies over te brengen.
Ik denk dat de uitspraken van deze collega's de mening weergeven van een groot deel van de afgevaardigden in dit Parlement. Ik beschouw het als een blijk van vertrouwen dat u me vraagt deze mening zo waarheidsgetrouw en duidelijk mogelijk aan de heer Kuçan over te brengen, en dank u daarvoor.
Ik heb twee mededelingen. Allereerst hoop ik dat u allen de e-mail ontvangen hebt over de materiaalproblemen waar we in een aantal ruimtes van dit gebouw op zijn gestuit. De quaestoren hebben de problemen in korte tijd zo goed als mogelijk verholpen. Ze hebben het Duitse bedrijf Dekra luchtanalyses laten uitvoeren. Dit bedrijf heeft een aantal gebreken geconstateerd en deze tekortkomingen hebben we in korte tijd verholpen.
Ik wil de quaestoren danken voor hun voortvarendheid. Dit geldt in het bijzonder voor de voorzitter van het College, de heer Poos. Ik heb zelf onmiddellijk schriftelijk contact opgenomen met de autoriteiten van Straatsburg en de Directie maatschappelijke gezondheidszorg. Alle betrokken instanties zijn dus op de hoogte gebracht. Deze informatie vindt u in een e-mail die u toegezonden is.
Mevrouw de Voorzitter, het is volkomen onaanvaardbaar dat dit gebouw, dat miljoenen ponden heeft gekost en dat nog geen zes maanden geleden officieel in gebruik is genomen, talloze gebreken vertoont en nu ook risico's blijkt in te houden voor de mensen die er werken. Ik neem aan dat dit probleem tijdens de onderhandelingen over de definitieve prijs van het gebouw ter sprake zal komen en dat het Parlement de kosten voor de Europese belastingbetalers zal kunnen drukken.
De tweede mededeling betreft een aan mij geadresseerde brief van de Franse regering betreffende het besluit tot de vervallenverklaring van het mandaat van een van onze collega's, de heer Le Pen. U kunt zich ongetwijfeld dit vraagstuk herinneren. Ik heb u immers laten weten dat ik de Commissie juridische zaken en interne markt overeenkomstig het Reglement heb verzocht een advies over dit vraagstuk uit te brengen. Deze commissie heeft alle aspecten, met name de juridische kant van het vraagstuk, meerdere malen onderzocht. Ik wil de voorzitter, mevrouw Palacio, en de overige leden van de commissie hartelijk danken voor hun inspanningen. Er heeft een buitengewoon zwaar debat over dit vraagstuk plaatsgevonden. Gisteravond om 20.00 uur heb ik een brief van mevrouw Palacio ontvangen met het advies van haar commissie. Om eventuele verwarring over dit vraagstuk te vermijden, lees ik u de brief nu voor.
"Mevrouw de Voorzitter, de Commissie juridische zaken en interne markt heeft tijdens haar bijeenkomst van 16 mei jongstleden het onderzoek naar de situatie van de heer Jean-Marie Le Pen hervat. De commissie geeft zich rekenschap van feit dat het decreet van de eerste minister van de Franse Republiek, dat op 5 april 2000 aan de heer Le Pen bekend is gemaakt en op 22 april 2000 in het Publicatieblad van de Franse Republiek is opgenomen, executoir is geworden. De commissie heeft echter opgemerkt dat in de brief waarin het decreet aan de betrokkene wordt betekend, de betrokkene de mogelijkheid wordt geboden in beroep te gaan bij de Raad van State teneinde de uitvoerbaarheid van het decreet op te schorten.
Met het oog op het gisteren genomen besluit om het Parlement aan te bevelen niet nu al formeel kennis te nemen van het besluit tot vervallenverklaring van het mandaat van de heer Le Pen, heeft de commissie onderzocht welk gevolg er aan dit vraagstuk gegeven kan worden. Bij het besluit heeft de zaak-Tapie gediend als precedent. Dit heeft als gevolg dat het Europees Parlement pas formeel kennis dient te nemen van het decreet inzake de vervallenverklaring na afloop van de termijn voor beroep bij de Raad van State of zo mogelijk na het besluit van deze instelling."
Dit is de inhoud van de brief die mevrouw Palacio me gisteravond namens de Commissie juridische zaken en interne markt gestuurd heeft. Ik wil haar hier nogmaals voor bedanken. Ik ben voornemens deze aanbeveling op te volgen.
Mevrouw de Voorzitter, ik wil het Parlement verzoeken zich over deze aangelegenheid uit te spreken overeenkomstig het bepaalde in artikel 7, lid 4 van het Reglement. Ik wil dit verzoek graag toelichten.
Mevrouw de Voorzitter, artikel 7, lid 4 van het Reglement bepaalt dat de Voorzitter het advies kan vragen van de bevoegde commissie, op voorstel waarvan het Parlement zich over de aangelegenheid kan uitspreken.
Mevrouw de Voorzitter, er is een ernstige fout in de notulen van de vergadering van gisteren geslopen, en wel in punt 34 met betrekking tot de aanneming van de resolutie over Euro 2000. In de notulen staat dat deze resolutie door het Parlement is aangenomen, terwijl ze juist door een zeer ruime meerderheid van het Parlement verworpen is. Ik wil hieraan toevoegen dat de resolutie ook wordt genoemd in het gedeelte over de aangenomen teksten, terwijl er had moeten staan dat ze juist is verworpen.
Mevrouw de Voorzitter, naar aanleiding van uw verklaring gisteren over de situatie van de luchtkwaliteit in het gebouw, zit ik met een klein probleem in mijn hoedanigheid als voorzitter van de delegatie voor de betrekkingen met Canada. Onze volgende vergaderperiode in Straatsburg zou bijgewoond worden door een groep Canadese parlementsleden. Aanstaande maandag moet ik een beslissing nemen of ik ze naar Straatsburg of naar Brussel laat reizen. Tegen de achtergrond van het Franse standpunt inzake het voorzorgsbeginsel zou ik u willen vragen of een beslissing over de locatie van de volgende vergadering eerder genomen kan worden dan over veertien dagen.
Mijnheer Sturdy, u hebt van de quaestoren een mededeling gekregen over de controles die op onze drie werkplekken in Straatsburg, Brussel en Luxemburg zijn verricht. Helaas hebben we de uitslag van deze controles nog niet gekregen.
Ik raad u aan contact op te nemen met de heer Poos, die u op de hoogte kan houden van het verloop van de gebeurtenissen.
Mevrouw de Voorzitter, ik vraag de aandacht voor dezelfde motie van orde als de heer Sturdy. Het is essentieel dat uit de handelingen en voorschriften van dit Parlement blijkt dat hier dezelfde normen worden gehanteerd die wij ook aan anderen opleggen. Als wij normen vaststellen voor rundvlees in Engeland en kaas in Frankrijk, dient dit Parlement ook normen te hanteren voor zijn eigen activiteiten. Onder extreme omstandigheden ben ik volledig bereid om mijn leven voor mijn land en mijn gezin te geven. Ik ben echter niet van plan om aan de legionairsziekte te overlijden omdat ik in juni in Straatsburg vergaderingen moet bijwonen. Daarom moeten wij nu actie ondernemen in plaats van alleen maar over dit onderwerp te praten.
Waarde collega's, om die reden treffen we alle benodigde voorzorgsmaatregelen op onze werkplekken.
Mevrouw de Voorzitter, u verwacht op dit moment natuurlijk geen polemiek in dit Parlement tussen de Franse en Britse producenten van rundvlees. Ik wil u echter wel twee vragen stellen. Eerste vraag: kunnen dezelfde analyses worden uitgevoerd in het parlementsgebouw in Brussel? Tweede vraag: kunnen we op grond van het voorzorgbeginsel in Brussel blijven samenkomen gezien het feit dat we in deze stad geen zuiveringsinstallatie hebben?
Mijnheer Daul, ik heb uw eerste vraag al beantwoord. Ik heb immers gezegd dat de controles ook in Brussel worden uitgevoerd. Hetzelfde geldt voor Luxemburg, waar veel mensen werkzaam zijn. We mogen deze mensen niet vergeten. De controles zullen dus op al onze werkplaatsen worden uitgevoerd. Ik denk overigens dat de heer Poos uw vragen beter kan beantwoorden dan ik.
Mevrouw de Voorzitter, ik ben blij dat u mij het woord geeft. Ik wil mijn spreektijd gebruiken om de collega's die zojuist over dit belangrijke en ernstige vraagstuk hebben gesproken te informeren en gerust te stellen.
Ik wil alle collega's laten weten dat het College van quaestoren het voorzorgbeginsel heeft toegepast. Als het College van quaestoren niet had aangestuurd op een luchtanalyse in deze ruimtes, dan zou dit vraagstuk vandaag hier zelfs niet ter tafel zijn gebracht. Zoals u weet was het resultaat van de analyse op twee punten negatief. Wij hebben onmiddellijk de benodigde maatregelen getroffen en de ruimtes gesloten waar gebreken zijn geconstateerd. Na enkele technische wijzigingen hebben we een tweede luchtanalyse gemaakt. Wat het asbest betreft zijn de resultaten van deze analyse inmiddels bekend. De asbestvezels werden tijdens de tweede analyse niet meer aangetroffen. Deze vezels komen dus van buitenaf. Er is geen asbest gebruikt bij de bouw van dit Parlement. Daar zijn we zeker van.
Wat de legionellabacterie betreft is er een tweede analyse uitgevoerd. De resultaten van het biologisch-technisch onderzoek ter zake zijn nog niet bekend. Het duurt twee weken voordat de resultaten van de kweekjes beschikbaar zijn. De resultaten van de tweede analyse zullen dus in ieder geval voor het van start gaan van de volgende plenaire vergadering in Straatsburg bekend zijn. Waarde collega's, u kunt er van op aan dat als de resultaten van de kweekjes positief zijn, dat wil zeggen als er ziektekiemen gevonden worden, het College van quaestoren het Bureau en de Conferentie van voorzitters zal aanbevelen de benodigde maatregelen te treffen.
Er is nu nog geen reden voor ongerustheid. We wachten de resultaten van deze analyses af en zullen de maatregelen treffen die op grond van het voorzorgbeginsel noodzakelijk blijken.
Mevrouw de Voorzitter, in de notulen van de vergadering van gisteren wordt in paragraaf 5, die gewijd is aan de vervallenverklaring van het mandaat van de heer Le Pen, gewag gemaakt van mijn interventie en die van mevrouw Palacio Vallelersundi. Hierin worden twee halve waarheden gedebiteerd die, bij elkaar opgeteld, op een leugen kunnen neerkomen.
Ten eerste wordt gesteld (geldt alleen voor Spaanse tekst) dat de heer Medina Ortega betwist "dat de zojuist door de Voorzitter voorgelezen brief het advies van genoemde commissie weerspiegelt". Wat ik gezegd heb is, dat de door de Voorzitter voorgelezen brief, die afkomstig was van mevrouw Palacio Vallelersundi, niet de mening van de commissie was: de brief was niet goedgekeurd door de commissie en was dus niet de opinie van de commissie. Het gaat dus niet om het al dan niet weerspiegelen. Weerspiegelen is niet hetzelfde als zijn.
Vervolgens wordt gesteld dat mevrouw Palacio Vallelersundi "mededeelt dat het desbetreffende document overeenkomt met het standpunt van haar commissie". Mevrouw Palacio Vallelersundi is hier niet aanwezig, maar als ik mij niet vergis heeft zij zo ongeveer gezegd dat, hoewel dit standpunt niet door de commissie was goedgekeurd, het wel haar zienswijze weergaf van hetgeen zich in de commissie had afgespeeld. Ik ben mij ervan bewust dat het hier slechts om een detailkwestie gaat. Ik zou echter duidelijk willen maken dat ik gezegd heb dat dit niet het standpunt van de commissie was, en dat mevrouw Palacio in zekere zin heeft erkend dat het om haar eigen zienswijze ging van hetgeen zich in de commissie heeft afgespeeld.
Op deze wijze zouden van twee halve waarheden twee hele waarheden kunnen worden gemaakt.
Voordat wij met onze agenda beginnen, zijn er enkele moties van orde.
Mijnheer de Voorzitter, ik moet dit Huis helaas meedelen dat Vladimir Alexandrovich Gusinsky, directeur van het journalisten- en televisieconcern Moss Media, gisteren in Moskou is gearresteerd.
De heer Gusinsky bekleedt een vooraanstaande plaats in de Russische samenleving. Hij is voorzitter van het Joods-Russisch congres en vice-voorzitter van het Joods Wereld Congres. Hij bevindt zich vanochtend in de Boetyrski-gevangenis in een zogenaamde cel voor algemene doeleinden. De omstandigheden in die gevangenis zijn zodanig dat ik die beter aan uw verbeelding over kan laten. De media-activiteiten van de heer Gusinsky waren de enige manier om kritiek te leveren op de heer Poetin en zijn regering. Als enige stelt zijn tv-station het gedrag van de Russische troepen in Tsjetsjenië ter discussie. In zijn programma Koekly, gebaseerd op het Britse Spitting Image, werd de president op satirische wijze op de hak genomen en men vermoedt dat de heer Poetin zich daar danig aan heeft gestoord. Een paar dagen geleden koos president Clinton het radiostation Echo van Moskou van de heer Gusinsky uit voor het enige grote interview met de Russische media.
Op 11 mei werden de kantoren van de heer Gusinsky overvallen door de zogenaamde belastingpolitie; mannen in camouflagepakken, met skimaskers en kalashnikov-geweren. Er zijn maar weinig Russen die twijfelen aan het verband tussen de kritische houding van Gusinsky en de wijze waarop hij behandeld wordt. Nu is hij gearresteerd en de heer Poetin zegt dat hij er niets vanaf weet.
Door dit recente voorval balanceert Rusland op het randje. Als de heer Poetin geen stap terug doet en de heer Gusinsky vrijlaat, moeten we concluderen dat de moedige poging van Rusland om persvrijheid te creëren mislukt is en dat hun democratie slechts een illusie is. Dit heeft dramatische gevolgen. Het betekent niet alleen het einde van de Raad van Europa, van het Partnerschap voor Vrede en van TACIS, maar dit is tevens het startschot voor een nieuwe wapenwedloop. Het Europees Parlement moet alles in het werk stellen om deze catastrofe te voorkomen. Ik verzoek u dan ook, mijnheer de Voorzitter, om met uw collega's het gehele spectrum aan betrekkingen tussen de EU en Rusland te analyseren en te bespreken en in ieder geval druk uit te oefenen op de onstuimige heer Poetin, die ons allemaal in gevaar brengt.
Mijnheer Bethell, ik dank u. Uit het applaus blijkt dat het Parlement uw opmerking heeft gehoord.
Voorzitter, over een ander punt. Niet alleen gisteren, maar ook een aantal maanden geleden, eigenlijk iedere maand, worden er vergunningen verleend ofwel aan het voorzitterschap, ofwel aan een andere nationaliteit voor het aanrichten van een receptie. Die receptie ontaardt dan in een bras- en vreetpartij waar dan vervolgens de camera' s op staan. Ik denk, Voorzitter, dat dat het Parlement onwaardig is.
Wat ik via u zou willen vragen is dat er goede regels komen voor dit soort festiviteiten. Ik denk, Voorzitter, dat wij dit soort dingen niet meer kunnen hebben. Het verbaast mij dat hier toestemming voor verleend wordt, omdat ik van hetzelfde College van Quaestoren de vorige week een brief kreeg met een negatieve opmerking over een tentoonstelling voor gehandicapten die ik georganiseerd had. Daar worden negatieve opmerkingen over gemaakt en dit soort partijen waarbij wij als aasgieren worden afgeschilderd, worden gewoon toegestaan. Ik verzoek u dat aan de orde te stellen bij het College van Quaestoren om hieraan een einde te maken, want dat is ons allemaal onwaardig.
Geachte collega, wilt u uw verzoek alstublieft aan de quaestoren voorleggen, zodat zij de nodige stappen kunnen ondernemen?
Mijnheer de Voorzitter, ik heb de notulen van gisteren bekeken en het is me opgevallen dat collega Elmar Brok niet heeft gemeld dat hij niet aan de stemming over het verslag inzake digitale televisie kon deelnemen, omdat hij in het register van de overige werkzaamheden van de leden heeft aangegeven senior vice-president te zijn van de onderneming Media Developments Bertelsmann. Naar mijn mening moet deze kwestie in het Parlement worden behandeld.
Mijnheer Seppänen, ik heb u niet helemaal begrepen. Zegt u nu dat hij wel of niet heeft gestemd? In de vertaling luidt het dat hij niet heeft gestemd. Als hij niet aan die stemming heeft deelgenomen, heeft hij correct gehandeld.
Mijnheer de Voorzitter, ik lees de notulen en hierin staat niet vermeld dat hij niet heeft gestemd.
Mijnheer de Voorzitter, ik wil alleen maar zeggen dat ik mij in verbinding heb gesteld met de rapporteur van het verslag, de heer Murphy. Wij zijn tot de slotsom gekomen dat het de voorkeur verdient dat wij ten aanzien van dit verslag overgaan tot stemming zonder debat.
Voorzitter, de Oostenrijkse politicoloog en professor Anton Pelinka is strafrechtelijk vervolgd wegens een opmerking over de heer Haider. De heer Pelinka was lid van het bestuur van het Europees Waarnemingscentrum tegen racisme en vreemdelingenhaat in Wenen. Volgens verdragsverplichtingen zou hij ondersteuning moeten krijgen van de Oostenrijkse regering. Maar ondanks herhaaldelijke verzoeken heeft hij onvoldoende infrastructurele ondersteuning gekregen. In een persverklaring stelt de heer Schüssel dat in het licht van de ervaringen de verdragsverplichtingen veel te hoog zijn. De heer Pelinka is afgetreden omdat hij zich niet gesteund meent door de regering en hij is vervangen door een lid van een van de regeringspartijen.
Ik weet dat de Voorzitter zich altijd erg heeft ingespannen op het gebied van het bestrijden van racisme en vreemdelingenhaat. Ik was erbij toen ze haar speech hield in Wenen bij de opening van het centrum. We hebben ook een verantwoordelijkheid ten aanzien van het functioneren van de Europese instellingen. Ik zou u willen vragen of u bereid bent een brief te schrijven of contact op te nemen met de Oostenrijkse regering om uw bezorgdheid te uiten over de inperking van de vrijheid van meningsuiting en de regering te wijzen op haar verplichtingen, waar ze niet eenzijdig onderuit kan.>
Mevrouw Buitenweg, ik dank u. Wij zullen die feiten grondig onderzoeken.>
Voorzitter, het Europees Parlement heeft gisteren met een democratische meerderheid besloten om op vrijdag niet meer in Straatsburg te vergaderen. U heeft vervolgens een communiqué de presse doen uitgaan waarin u zegt dat u dat betreurt. Dat is natuurlijk uw goed recht. Iedereen heeft zijn eigen persoonlijke en politieke verantwoordelijkheid. Het is echter een beetje verwarrend als de Voorzitter van het Europees Parlement spijt over een democratisch besluit van het Parlement uitspreekt onder het officiële briefhoofd van het Parlement met een verwijzing naar de diensten van het Parlement. Ik zou u willen vragen geen verwarring te scheppen als u uw persoonlijke verantwoordelijkheid moet nemen tegenover uw kiezers, dat is iets waar wij allemaal begrip voor hebben, en of u dat op uw eigen briefpapier zou willen doen. >
Mevrouw Van der Laan, u zult moeten toegeven dat men als politicus zijn vrijheid behoudt, ook indien men Voorzitter van het Europees Parlement is. Ik heb uit eigen naam gesproken. Ik heb gezegd dat ik de uitslag van de stemming persoonlijk betreur, dat ik begrip heb voor de praktische redenen die aan de basis van het besluit liggen en dat ik met de Conferentie van voorzitters zal onderzoeken hoe dit besluit, in het belang van onze Vergadering, het best ten uitvoer kan worden gelegd. Ik meen niet dat ik daarbij mijn functie heb misbruikt. >
Mevrouw de Voorzitter, ik wil een onplezierig incident signaleren dat mij is overkomen en dat in mijn optiek afbreuk doet aan de waardigheid van de leden van dit Huis.
Dinsdagavond ben ik naar Polen afgereisd om deel te nemen aan een internationaal congres. Bij de grenspost Görlitz had de Duitse politie twijfels over mijn identiteit. Goed, dat kan gebeuren. Om een uitweg te vinden uit de situatie heb ik toen mijn laissez-passer van het Europees Parlement getoond. Dat was echter voor de Duitse politie een neplegitimatie, en toen hebben zij mij acht uur lang vastgehouden, totdat ze na lang getouwtrek de nodige ophelderingen over mijn persoon hadden ontvangen. Ik ben acht uur lang vastgehouden in een kamertje, zonder dat ik mocht telefoneren en terwijl ik door een bewaker in het oog werd gehouden.
Pas door tussenkomst van de Poolse autoriteiten, die overigens de geldigheid van mijn document hebben erkend - hetgeen goede hoop biedt voor de uitbreiding - kon ik mijn reis hervatten. Ik zal hierover nog een nota schrijven met meer details, maar ik verzoek u nu al vast om dit probleem ter sprake te brengen bij de Duitse regering.
Mijnheer Mauro, wat u is overkomen, is volstrekt onaanvaardbaar. Ik dank u dat u me onverwijld een nota zult doen toekomen, zodat ik met de betrokken autoriteiten contact kan opnemen. Dit incident is vooral onaanvaardbaar omdat op het document uitdrukkelijk wordt vermeld dat het door de autoriteiten van de landen van de Europese Unie moet worden erkend. Dit kan werkelijk niet door de beugel. Wij zullen proberen herhaling hiervan te voorkomen.
Mevrouw de Voorzitter, het probleem met dit paspoort is juist dat het bij niemand bekend is. Wij gebruiken het ook vrijwel nooit. Daarom vind ik dat u nogmaals de betrokken instanties erop moet attenderen dat dit paspoort binnen de Europese Unie geldig is. Gisteren zei mevrouw Karamanou dat zij het had willen gebruiken voor haar reis naar Amerika, maar dat kan natuurlijk niet. Op de pas staat duidelijk vermeld: "Uitsluitend geldig binnen het gebied van de Europese Unie". Om te voorkomen dat dergelijke dingen zich herhalen zou men de Duitse overheid, en ook die van andere landen, echter kunnen wijzen op de geldigheid van dit document.>
Mevrouw Pack, u heeft volkomen gelijk. Als wij zulke incidenten willen voorkomen, moeten wij inderdaad een pedagogisch initiatief nemen, opdat iedereen weet waarom het gaat.>
Mevrouw de Voorzitter, ik wil niet dat het Parlement denkt dat ik geen gevoel voor humor heb. Ik heb gisteren inderdaad gesproken over de als pakje sigaretten verklede man of vrouw die buiten deze vergaderzaal stond. Dit was echter bedoeld als een serieuze opmerking die gisteren wellicht iets te luchtig is opgevat.
Ik heb hier een brief van u, mevrouw de Voorzitter, van 6 april jl. Daarin staat dat de quaestoren hebben besloten het gebied rond de vergaderzalen in Brussel en Straatsburg tot neutraal gebied te verklaren. Manifestaties, demonstraties of soortgelijke activiteiten die tot doel hebben de mening van leden te beïnvloeden, mogen daar niet worden gehouden. Verder zegt u in deze brief dat u zult onderzoeken hoe herhaling van dergelijke incidenten kan worden voorkomen. Ik hoop dat u en de quaestoren deze zaak serieus zullen behandelen, want dit is een inbreuk op het recht van de leden om naar dit Parlement toe te komen en daar vrij te stemmen en te debatteren over zaken waarvoor zij door hun kiezers hiernaartoe zijn gestuurd. De banen van duizend mensen in mijn kiesdistrict staan momenteel op de tocht als gevolg van besluiten die hier gisteren zijn genomen.>
Mijnheer Perry, ik kan u verzekeren dat de quaestoren en ikzelf die zaak au sérieux nemen en ervoor zullen zorgen dat zoiets niet meer gebeurt.
Mijnheer de Voorzitter, een motie van orde. Naar ik heb begrepen kwam de eerste motie van orde die ooit in het rechtstreeks gekozen Parlement aan de orde is gesteld, in 1979 van de eerwaarde Dr. Ian Paisley en betrof het de Britse vlag die op zijn kop hing. Nu, eenentwintig jaar later, moet ik u toch op het volgende wijzen. Gisteravond wapperden er op het voorplein voor de Toren, waar de motorrijders zich verzamelden, zestien vlaggen. Vijftien vlaggen hingen correct, maar de vlag van het Verenigd Koninkrijk hing ondersteboven. Het op zijn kop hangen van de Britse vlag is een internationaal erkend noodsignaal, maar als het niet gaat om een noodsignaal, is het een grove belediging voor de vlag, het Britse volk en de Britse natie om deze vlag ondersteboven te laten hangen.
Ik heb over deze kwestie een schrijven gericht aan de Voorzitter van het Parlement en zij heeft mij geschreven dat deze kwestie rechtgezet zal worden en dat de Britse vlag op de juiste wijze zal worden opgehangen. Mag ik u nu verzoeken ervoor te zorgen dat de vlag onmiddellijk op de juiste wijze wordt opgehangen en dat er maatregelen worden genomen om de vlag ook in de toekomst altijd correct op te hangen.
Ik verzeker u, geachte collega, dat wij alles in het werk zullen stellen om uw vlag in zijn oude luister te herstellen.
) Mijnheer de Voorzitter, ik heb een bemoedigende mededeling voor de heer Helmer. Hij zou blij moeten zijn dat onze Britse vlag er in ieder geval nog hangt. Ik heb gehoord dat deze vlag erg in trek is en het meest in aanmerking komt om op deze plek gestolen te worden.
Mijnheer de Voorzitter, vorig jaar heeft een meerderheid van de afgevaardigden van deze Vergadering voor de zittingen op de vrijdagmorgen gestemd. Toch probeerde een aantal collega's het de overige afgevaardigden de laatste tijd onmogelijk te maken om hier in Straatsburg op de vrijdag te werken. Ik wil deze weinig democratische houding aan de kaak stellen, temeer omdat de afgevaardigden die hun collega's wilden verhinderen om te werken, zich wél gemeld hebben om de dagvergoeding op te strijken.
Daarnaast wilde ik nog het volgende opmerken. Deze week hebben wij een afwijkende beslissing genomen en vanaf volgend jaar zal er op vrijdagmorgen geen vergadering meer plaatsvinden. Toch ontving ik via mijn e-mail een berichtje van een Nederlandse afgevaardigde, die in het Engels het volgende schreef; ik citeer:
"Als deze amendementen", dat wil zeggen geen vergaderingen op de vrijdag, " worden goedgekeurd, dan kunnen krachtens de bestaande voorschriften leden die niet op donderdagavond naar hun eigen land kunnen reizen toch het aanwezigheidsregister op vrijdag ondertekenen".
Ik vind het schandalig, mijnheer de Voorzitter, dat de afgevaardigden in de verleiding worden gebracht om hier toch tot vrijdagmorgen te blijven om de presentielijst te ondertekenen en de vergoeding te incasseren zonder ervoor te werken, en ik hoop dan ook dat dit Parlement de moed zal hebben om de bestaande regels te veranderen.
Geachte collega, ik verzoek u deze discussie niet weer op gang te brengen en mij te ontzien, aangezien ik zelf een bedreigde soort ben in mijn hoedanigheid van voorzitter van de vergadering op vrijdagmorgen in Straatsburg.
Mijnheer de Voorzitter, ik wilde nog even terugkomen op de fax die collega Van Hulten ons allen voor de stemming heeft doen toekomen en die gaat over de vraag of er nog op vrijdag moet worden vergaderd. Wat ik wilde zeggen is dat wij hier niet alleen komen om deel te nemen aan de plenaire vergaderingen, maar ook om ander werk te doen. Dat werk moeten wij dan nu thuis gaan doen. Voor thuiswerk wordt er echter geen presentiegeld uitbetaald. Omdat dit in het schrijven van collega Van Hulten wel wordt toegezegd, zal ik het ontbrekende presentiegeld van het komende jaar op hem verhalen.
Ik roep alle collega's op hetzelfde te doen. Laat collega Van Hulten maar vast beginnen te sparen.
Mijnheer de Voorzitter, het Parlement heeft in zijn wijsheid een besluit over de vrijdag genomen. Ik zou u wel willen vragen er via de bevoegde instanties voor te zorgen dat de chauffeursdienst blijft werken als er op vrijdag niet vergaderd wordt, want er zullen heel wat leden zijn die de donderdag ten volle zullen willen benutten en op vrijdag dan op een of andere manier bij hun vervoermiddel zullen willen komen.
Ik verklaar de zitting van het Europees Parlement, die op vrijdag 16 juni werd onderbroken, te zijn hervat.
Dames en heren, vorige dinsdag hebben wij met groot leedwezen het overlijden vernomen van de heer Pierre Pflimlin, voormalig Voorzitter van het Europees Parlement.
Pierre Pflimlin was een echte staatsman. Zijn politieke carrière begon onmiddellijk na de Tweede Wereldoorlog. Als regeringsleider hielp hij in 1958, toen Frankrijk een van de moeilijkste periodes uit zijn geschiedenis doormaakte, met generaal De Gaulle de overgang realiseren. Hij werkte actief mee aan de opstelling van de grondwet van de Vijfde Republiek en werd minister zonder portefeuille tot in 1962.
Pierre Pflimlin was een historische Europeaan, die sedert het einde van de Tweede Wereldoorlog als parlementslid, minister en politiek militant deelnam aan de strijd voor de totstandbrenging van een sterk en verenigd Europa. Als Elzasser en Straatsburger, als vriend en strijdmakker van Robert Schuman was hij een van de grote bewerkers van de verzoening tussen Frankrijk en Duitsland en een krachtig symbool van de Frans-Duitse vriendschap. Die verzoening, waarvoor hij zich zozeer had ingespannen, beschouwde hij, zoals hij de bisschop van Straatsburg toevertrouwde, als een echt wonder. Hij wist nochtans dat dit wonder geen toeval was, maar het resultaat van een doelbewust en doordacht streven op basis van gemeenschappelijke doelstellingen en doeltreffende instellingen.
Pierre Pflimlin werd in 1959 lid van de parlementaire vergadering van de Raad van Europa, waarvan hij vanaf 1963 gedurende vijf jaar voorzitter was. In die tijd was hij van 1962 tot 1967 ook lid van het Europees Parlement. Na de eerste rechtstreekse verkiezing van het Parlement keerde hij er in 1979 terug. Hij werd in 1982 tot eerste ondervoorzitter gekozen en was van 1984 tot 1987 Voorzitter van ons Parlement.
Onder zijn voorzitterschap werd het Europees Parlement vooral op begrotingsgebied een partner waarmee rekening diende te worden gehouden. In Europa zelf, maar ook op internationaal niveau, kreeg Pierre Pflimlin almaar grotere bekendheid. Hij had de eer in het Europees Parlement onder meer de Amerikaanse president Ronald Reagan te mogen ontvangen.
Op basis van het ontwerpverdrag betreffende de Europese Unie van Altiero Spinelli ijverde hij krachtig voor de herziening van de Verdragen in de Europese Akte, waarvan hij nochtans vond dat ze het Europees Parlement te weinig bevoegdheden gaf. Als vriend en medestander van Jacques Delors bracht hij het Parlement ertoe die bevoegdheden zo goed mogelijk te gebruiken en pleitte hij voor overleg met de Raad en de Commissie, een soort bemiddeling avant la lettre.
Pierre Pflimlin was immers ook een man van de dialoog. Hij hield vast aan zijn keuzen, maar respecteerde de visie van zijn politieke tegenstanders en plaatste het hogere belang van Europa altijd boven ideologische overwegingen. Straatsburg, de stad waarvan hij gedurende 24 jaar burgemeester was, was voor hem het symbool van die openheid, het zichtbare teken van de Frans-Duitse verzoening en een teken van vertrouwen en hoop in de toekomst van Europa. Door infrastructurele voorzieningen tot stand te brengen en een echt beleid van gastvrijheid te voeren ijverde hij met grote kracht en eerlijkheid voor de ontwikkeling van zijn stad en voor haar rang van Europese hoofdstad.
Pierre Pflimlin verliet het Europees Parlement in 1989, maar bleef voor vele Europeanen en vooral voor de jeugd een gezaghebbend voorbeeld, een stem die enthousiasme wekte en telkens opnieuw aan het politieke einddoel van de Europese eenmaking herinnerde.
Als voorzitter heeft Pierre Pflimlin op ons altijd indruk gemaakt door de kracht en duidelijkheid van zijn boodschap, die voor ons nog altijd zeer actueel is. Mede uit uw naam bied ik de familie van Pierre Pflimlin en in het bijzonder zijn dochter, die onze vergadering bijwoont, ons oprechte medeleven aan.
Onder het voorzitterschap van Pierre Pflimlin werden, in 1986, de vlag en het volkslied als symbolen van de Europese Unie aanvaard. Ter nagedachtenis van de heer Pflimlin stel ik nu voor naar het Europees volkslied te luisteren.
Dames en heren, enkele dagen geleden zijn 58 clandestiene immigranten aan de Britse grens in een vrachtwagen op tragische wijze om het leven gekomen. Dat gebeurde op 18 juni. De tragische dood van die mannen en vrouwen die, zoals de twee Guinese jongeren die vorig jaar in het landingsgestel van een Europees vliegtuig stierven, al hun hoop in Europa hadden gesteld, kan ons alleen maar diep ontroeren.
Ik ben ervan overtuigd dat ieder van ons verbijsterd is over deze tragedie en dat wij het er allemaal over eens zijn dat de Europese Unie haar strijd tegen deze moderne vorm van slavernij moet opvoeren. Wij moeten alles doen om dit dodelijke netwerk op te rollen. De Europese Unie moet onmiddellijk reageren, een echt gemeenschappelijk immigratiebeleid uitstippelen, de betrekkingen tussen Noord en Zuid herzien en vooral de economische ontwikkeling en de toegang tot kennis in het Zuiden ondersteunen.
Het Verdrag van Amsterdam is een jaar geleden in werking getreden en de Europese Raad van Tampere vond zes maanden geleden plaats. Wij hebben een rechtsgrondslag om iets te ondernemen, maar moeten daartoe ook de politieke wil hebben. Wij moeten nu handelen. Daarom zullen het voorzitterschap van de Raad en de Europese Commissie morgenmiddag, op uw verzoek, in het Europees Parlement over dit onderwerp verklaringen afleggen.
Mevrouw de Voorzitter, ik heb een motie van orde. Ik heb hier een artikel dat in de Britse krant The Independent is verschenen, over een ontmoeting die u naar het schijnt met Hare Majesteit Koningin Elizabeth II hebt gehad. Volgens dit artikel hebt u na afloop van deze ontmoeting de pers ingelicht over de politieke opvattingen van Hare Majesteit. Dit heeft in politieke kringen in het Verenigd Koninkrijk geleid tot enige bezorgdheid en verontrusting omdat, zoals u ongetwijfeld weet, zulke ontmoetingen volgens het protocol vertrouwelijk zijn en daarover geen mededelingen mogen worden gedaan.
Ik geef u hierbij graag de gelegenheid om ons te vertellen wat volgens u het protocol voor deze ontmoeting was en om misschien ook toe te lichten wat u naderhand tegen de pers hebt gezegd.
Dames en heren, ik kan u verzekeren dat ik na mijn bezoek aan de Britse koningin geen persconferentie heb gehouden. Ik kan u wel zeggen dat de euro in mijn besprekingen met de gezagsdragers die ik heb ontmoet een centraal thema was en dat ze allemaal veel belangstelling voor de kwestie hebben getoond.
Ik ben bereid u alles over mijn bezoek aan het Verenigd Koninkrijk te vertellen. De Britse pers heeft aan andere aspecten daarvan immers jammer genoeg geen aandacht besteed. Ik denk dan vooral aan het bezoek dat ik, om een belofte na te komen, aan een Brits landbouwbedrijf heb gebracht. In dat verband moet ik u zeggen dat het Britse rundvlees mij voortreffelijk heeft gesmaakt.
Mijnheer de Voorzitter, ik heb een opmerking over de notulen van gisteren en over iets wat daar niet in staat. Gisteravond heb ik twee kwesties aan de orde gesteld. De eerste betrof het succes van Euro 2000. De tweede ging over de vraag of de heer Helmer zich wel of niet aansloot bij mijn gelukwensen aan het adres van hare majesteit koningin Elizabeth II met het feit dat zij voorstander is van het invoeren van de euro in het Verenigd Koninkrijk. Dat laatste is niet in de notulen opgenomen. Zou u ervoor kunnen zorgen dat dat alsnog gebeurt?
­ (DA) Mijnheer de Voorzitter, een groot aantal leden kon gisteren niet aanwezig zijn door de gebrekkige luchtvaartverbindingen. Ik kan u meedelen dat 25 noordse leden en tolken 10 tot 20 uur onderweg waren naar Straatsburg. Ik hoop dat u onze Franse Voorzitter daarvan op de hoogte zult brengen en dat u haar tevens zult zeggen dat dit bijna niet uit te houden is en dat wij het moe zijn hier in Straatsburg te moeten vergaderen. Ik verzoek de Voorzitter contact op te nemen met Air France, de overnemer van de luchtvaartmaatschappij die gisteren haar vlucht afgelastte. Ik verzoek haar Air France te willen vragen deze route te behouden en de vluchten stipt uit te voeren, zodat wij het eeuwig probleem dat we hebben om deze vergaderingen op tijd te kunnen bijwonen, kunnen vermijden. Ideaal zou natuurlijk zijn dat wij niet meer naar Straatsburg hoefden te komen, maar dat is een totaal andere kwestie, mijnheer de Voorzitter.
Mijnheer Haarder, ik neem uiteraard terdege nota van uw opmerkingen. U hebt ongetwijfeld in veel van uw dossiers kunnen lezen dat de Franse regering versneld een onderzoek laat uitvoeren. U zult tijdens dit onderzoek gevraagd worden aan te geven welke problemen u ondervindt om Straatsburg per vliegtuig te bereiken.
Ik weet dat veel collega's hier problemen hebben gehad. Ik wil hier echter duidelijk aangeven dat ik in mijn hoedanigheid van Voorzitter in dit Parlement niet Frankrijk, maar Europa vertegenwoordig.
Mijnheer de Voorzitter, ik wil nog even op deze kwestie doorgaan. Vanwege het luchtverkeer waren velen niet in staat hier op tijd te komen. Zelf was ik wel op tijd, maar kon ik de presentielijst niet vinden en ik hoop dat dat in de notulen van vandaag wordt opgenomen.
­ (DA) Mijnheer de Voorzitter, ook ik zat op die bewuste vlucht van gisteren. Ik was twaalf uur onderweg naar Straatsburg. Bovendien had ik moeite nog een plaats op een vlucht te krijgen. Het is onaanvaardbaar dat men zich als parlementslid moet bezighouden met zulke beslommeringen als de organisatie van de reis naar de arbeidsplaats en het zoeken naar een plaats voor overnachting. Deze tijd zouden wij nuttiger kunnen besteden aan politieke werkzaamheden of aan ontmoetingen met onze kiezers. Wie niet het geluk heeft hier in Straatsburg de lotto te winnen of een vaste hotelkamer te hebben, moet zich elke keer weer afvragen waar nog een bed vrij is en met welke middelen het hotel in het centrum bereikbaar is, enzovoort. Als dit Parlement in de toekomst hier wil blijven vergaderen, moet deze situatie beter geregeld worden. Ik wend mij tot u als Fransman, ook al weet ik dat uw nationaliteit er in uw hoedanigheid van Voorzitter niet toe doet, omdat Frankrijk momenteel voorzitter is en het, voorzover ik weet, belangrijk is voor Frankrijk dat het Parlement in Straatsburg blijft. Ik verzoek u de Franse president in te lichten over de onmogelijke werkomstandigheden waarmee wij te maken krijgen, omdat het Parlement in Straatsburg vergadert.
­ (DA) Mijnheer de Voorzitter, ik wil alleen maar zeggen dat ik de Franse luchtvaartmaatschappij na elf jaar lidmaatschap van dit Parlement begon te kennen en dat ik nu met een andere maatschappij vlieg, zodat ik op tijd in Straatsburg ben.
Mijnheer de Voorzitter, ik begrijp onze Deense collega's in deze kwestie van de vliegverbindingen. Gisteren was werkelijk rampzalig, maar ik wijs u er ook op dat toen de problemen voor de Denen begonnen, ik al vijf uur onderweg naar Straatsburg was. Ik kom van een Europese hoofdstad naar Straatsburg, via de kortst mogelijke route met een tussenlanding in een andere Europese hoofdstad. De reis van de hoofdstad naar Straatsburg duurde 14 uur. Ik heb bij alle stemmingen in het Parlement voor Straatsburg en ook voor de vrijdag gestemd, maar dit kan zo niet langer duren. Langzamerhand hel ik over tot het standpunt dat wij in Brussel moeten vergaderen. De reis daarheen duurt namelijk geen 14 uur.
Waarde collega's, u opmerkingen zijn geheel terecht. Ik zal de bevoegde diensten ervan op de hoogte stellen.
De lijst met verzoeken om spreektijd op mijn bureau neemt zienderogen toe. Ik hoop dat ze niet alleen op de vluchten naar Straatsburg betrekking hebben, want we hebben deze ochtend veel werk te verzetten.
Mijnheer de Voorzitter, dit heeft helemaal niets met vliegtuigen te maken, hoewel ik wel nader op de vluchten in zou kunnen gaan als u daar prijs op stelt.
Mijn opmerking betreft deels een motie van orde en deels de notulen van gisteren. Zoals u weet, namen de eerste dertien onderwerpen op de agenda van gisteren bijna een heel uur in beslag. Daarna hadden wij het voorrecht de premier van Portugal te mogen aanhoren. Op het moment dat de premier aan het woord was, stond echter ongeveer de helft van de leden van dit Huis op en vertrok. Het zou best kunnen dat zij naar een andere vergadering of iets dergelijks moesten, maar het getuigt van erg weinig respect als mensen vertrekken terwijl de premier aan het woord is. Ik zou u dan ook willen vragen om de fracties en het Parlement te verzoeken ervoor te zorgen dat er geen andere vergaderingen gepland staan op het moment dat staatshoofden of regeringsleiders in dit Parlement worden verwacht, zodat mensen ook geen aanleiding hebben om te vertrekken.
Wij zullen de fractievoorzitters op de hoogte stellen van uw opmerkingen. Over enkele minuten zullen we overigens kunnen constateren of uw boodschap ter harte wordt genomen.
Voorzitter, ik wilde u graag even wijzen op de toelatingsprocedure voor bezoekers in Brussel. Ik kan u zeggen dat op dit moment, als wij bezoekers krijgen in Brussel, deze worden binnengelaten en zich moeten identificeren, vervolgens wordt echter hun paspoort ingenomen bij de balie. Ik kan u zeggen, ik vind dat een rare procedure. Waarom moet iemand die bij ons op bezoek komt, één van onze burgers, zijn paspoort afgeven. Die worden vervolgens in een bak gegooid en als je uit het Parlement wilt, moet je een kwartier wachten voor je je paspoort terug krijgt. Ik zou u willen vragen wat hier de reden van is? Als iemand zich toch geïdentificeerd heeft dan is dat toch voldoende. Dan hoeft toch het paspoort of het rijbewijs niet te worden ingenomen. Ik zou u willen vragen, Voorzitter, om de toelatingsprocedure in Brussel gewoon weer te maken zoals die was: identificatie, een badge maken en de mensen toelaten.
Waarde collega, de beste oplossing voor dit probleem is om het direct aan de quaestoren voor te leggen. Ik zal er uiteraard op toezien dat dit gebeurt.
Mijnheer de Voorzitter, ik zie dat in de notulen de gang van zaken bij de beantwoording van de vragen tijdens het Vragenuur met de heer Moscovici niet goed is weergegeven.
In de notulen staat, tenminste in het Grieks, op bladzijde 14: "Vraag nr. 16 van de heer Marinos: "Schendingen van het Cyprisch luchtruim door Turkse gevechtsvliegtuigen" . De heer Moscovici antwoordt op de vraag en de aanvullende vraag van de heer Marinos, waarna de heer Zacharakis het woord voert" .
Ik wilde u op het volgende wijzen. Gisterenmorgen was president Chirac hier persoonlijk aanwezig. Met zijn toespraak wekte hij de indruk dat tijdens het Frans voorzitterschap de samenwerking tussen het Europees Parlement en land van het voorzitterschap versterkt zou worden en een stelselmatiger karakter zou krijgen. Tijdens de middagvergadering wekte echter een van de belangrijkste ministers van het voorzitterschap, de heer Moscovici, voormalig lid van het Europees Parlement, precies de tegenovergestelde indruk. Hij was constant heel abrupt en uiterst beknopt in zijn antwoorden op de vragen van de collega' s. Soms antwoordde hij zelfs dat hij al geantwoord had. Ik had hem een schriftelijke vraag gesteld en daarop heeft hij inderdaad geantwoord. Ik heb hem toen een tweede vraag gesteld waarin ik inhaakte op hetgeen gisteren tijdens de morgenzitting aan de kaak was gesteld, namelijk de invasie van Turkse bezettingslegers in een nieuw gedeelte van Cyprus. In plaats van op mijn nieuwe vraag te antwoorden zei de heer Moscovici: "Ik heb u al geantwoord" . Toen vroeg de heer Zacharakis het woord en stelde de minister twee vragen. De heer Moscovici heeft niet geantwoord en is niet eens opgestaan om te antwoorden.
Ten eerste wil ik vragen of een minister of een commissaris eigenlijk wel mag weigeren te antwoorden en dan nog wel op zulk een minachtende manier, en of wij een antwoord als 'Ik heb u al geantwoord' wel als een antwoord mogen aanvaarden. Hetzelfde is ook andere collega' s overkomen en als zij aanwezig zijn kunnen zij mijn woorden bevestigen. Ik wil daar graag een antwoord op en ik wil eveneens graag dat de notulen worden gecorrigeerd.
Mijnheer Marinos, wij nemen kennis van uw mening hier. Die komt ook in de notulen. De gang van zaken bij het Vragenuur leent zich inderdaad zo nu en dan voor een evaluatie. Ik zal dat punt bekijken.
Ook ik wil vragen om een correctie van de notulen. Daarin wordt de gang van zaken tijdens de vergadering niet juist weergegeven.
Ik wil graag dat in de notulen komt te staan dat ik de heer Moscovici twee concrete vragen heb gesteld en de heer Moscovici daar niet op heeft geantwoord. Ik wil ook even voortborduren op hetgeen de heer Marinos zei. De heer Moscovici deed inderdaad minachtend en heeft niet bepaald een staaltje gegeven van de traditionele Franse hoffelijkheid, alhoewel hij sprak tot de voltallige vergadering van het Europees Parlement op - nota bene - Frans grondgebied. Ik heb zijn stilzwijgen als volgt geïnterpreteerd, en de Griekse regering zou er goed aan doen daar grote aandacht aan te schenken: de Franse regering is heimelijk van plan de toetreding van Cyprus tot de Europese Unie tegen te werken en in plaats daarvan de toetreding van Turkije te bevorderen, ook indien Turkije de mensenrechten en de grondbeginselen van het volkenrecht schendt.
Mijnheer Zacharakis, wij gaan het politieke debat hier niet over doen. De heer Moscovici is gisteren opgetreden en wij zullen kijken of het in de notulen correct is weergegeven.
Mijnheer de Voorzitter, ik wil nogmaals terugkomen op wat ik maandag en ook gisteren heb gezegd over de reacties van de heer Helmer in het Parlement. Mag ik zo vrij zijn om te zeggen dat, ofschoon ik de heer Helmer al tweemaal heb gevraagd om te reageren op de kwestie van de steun van de Britse vorstin aan de euro, hij tot nu toe tot mijn grote verbazing nog steeds geen reactie heeft gegeven? Mag ik concluderen dat voor het eerst de heer Helmer letterlijk ''sprakeloos'' is?
Mijnheer de Voorzitter, volgens onze informatie heeft mevrouw Stauner gisteren in de bevoegde commissie de toelichting ingetrokken. Desondanks is die vandaag rondgedeeld. Ik wil u alleen vragen om na te gaan of deze toelichting door de rapporteur is ingetrokken of niet. Al dat het geval is, zou die niet meer als een officieel document moeten worden verspreid.
Ik zal bij de diensten nagaan hoe de feiten precies zijn.
Mijnheer de Voorzitter, ik kan u vertellen wat de feiten precies zijn. Gisteravond heb ik deze toelichting overeenkomstig het Reglement ingetrokken. Ik heb de secretariaatsdiensten van de Commissie begrotingscontrole verzocht de bijbehorende brief te schrijven. Dat was echter niet meer mogelijk omdat het al na kantoortijd was. Ik neem echter aan dat die brief inmiddels op mijn bureau ligt, zodat ik hem straks kan tekenen en de zaak kan worden afgehandeld.
Mijnheer de Voorzitter, ik wil graag een onderwerp aan de orde stellen dat reden tot grote zorg zou moeten zijn voor het Parlement en voor met name de leden van de Economische en Monetaire Commissie en de Commissie begrotingscontrole.
In mijn land is momenteel sprake van een ernstige schending van de Europese wet en het statuut van de Europese Investeringsbank. Volgens de EG-wet mogen lidstaten hun eigen inwoners niet rechtstreeks als kandidaat voor de positie van vice-president van de EIB voordragen aan het bestuur. Een dergelijke handelwijze is een flagrante schending van het statuut van de Europese Investeringsbank. Voordrachten en benoemingen zijn uitsluitend voorbehouden aan de Raad van Bestuur van deze bank, en dat is een heel ander, apart orgaan.
De situatie in Ierland is in hoge mate strijdig met dit beginsel. De Ierse regering heeft, in strijd met de wet, een persoon voorgedragen die geen ervaring heeft met economische of financiële zaken. Erger nog, het gaat hier om een in ongenade gevallen rechter van de Hoge Raad, die moest aftreden voordat hij door het Ierse parlement in staat van beschuldiging werd gesteld. Deze zaak is momenteel in Ierland sub judice.
Dit is een uiterst belangrijke kwestie voor het Parlement. Wij maken ons zorgen omdat de Europese Unie garantiefondsen aan de EIB verstrekt. Het Parlement moet hiervan notitie nemen omdat het ernstige implicaties heeft voor de Europese Unie als geheel, als wij lidstaten de wet op deze manier laten overtreden. Ik zou de Voorzitter willen vragen of hij de Economische en Monetaire Commissie en de Commissie begrotingscontrole opdracht kan geven deze kwestie nader te onderzoeken. Hier is een snelle aanpak geboden. Het zou een zeer kwalijk precedent kunnen vormen voor andere lidstaten en voor benoemingen in dit orgaan.
Mijnheer de Voorzitter, afgelopen maandag heb ik een motie van orde ingediend met betrekking tot de opmerkingen die van Voorzitter Nicole Fontaine in de Britse pers zijn verschenen in verband met haar bezoek onlangs aan hare majesteit koningin Elizabeth II. Een Britse labourafgevaardigde in dit Huis, de heer Miller, heeft de opmerkingen die de koningin gemaakt zou hebben niet één keer, maar tot drie keer toe herhaald; op maandag, dinsdag en woensdag. Hij heeft geprobeerd de koningin in een politiek geschil te betrekken om zo op een goedkope manier politiek te kunnen scoren.
Mijnheer de Voorzitter, het zou kunnen dat Voorzitter Fontaine niet op de hoogte was van het Britse protocol dat voor dergelijke situaties geldt, maar dat excuus geldt niet voor de heer Miller. Hij weet heel goed dat ons staatshoofd een niet-politieke functie vervult. Hij weet ook heel goed dat zij er al bijna vijftig jaar alles aan doet om niet bij politieke controverses betrokken te raken. Hij weet ook heel goed dat zij niet naar dit Parlement kan komen om zich te verdedigen. Zijn gedrag is schandalig en getuigt van weinig respect.
Mijnheer de Voorzitter, ik ben er trots op dat ik Brits ben, maar vandaag schaam ik me dat ik dezelfde nationaliteit als die man heb. Schaamt hij zich niet? Heeft hij geen zelfrespect? Heeft hij geen fatsoen of eergevoel?
Mijnheer de Voorzitter, ik weet niet goed hoe ik op een dergelijke aanval moet reageren. Toen ik op maandag, dinsdag en woensdag die opmerking maakte, heb ik de heer Helmer om zijn commentaar op de euro gevraagd. Tot nu toe heeft hij geweigerd om daar iets over te zeggen. Ik zou verder willen opmerken dat mevrouw Fontaine in haar gesprek met de koningin klaarblijkelijk ook enkele vragen heeft gesteld. Toen de koningin daar antwoord op gaf, deed ze dat als vertegenwoordigster van haar regering en dat is een labourregering. Dat komt de heer Helmer misschien niet goed uit, maar helaas werkt het wel zo.
Ik zou daaraan toe willen voegen dat ik een Schot en een Brit ben, maar ik ben ook een Europeaan, mijnheer Helmer, en daar ben ik trots op.
Mijnheer de Voorzitter, ik wil als voorzitter van de Delegatie voor Midden-Amerika en Mexico met dit punt van orde interveniëren. Zoals bekend, mijnheer de Voorzitter, zijn er in laatstgenoemd land afgelopen zondag verkiezingen gehouden. Gisteren heeft de Delegatie die ik voorzit een vergadering gehouden, en we hebben daarbij de gelegenheid gehad een verslag te bespreken dat is opgesteld door onze collega' s die de verkiezingen in Mexico als waarnemers en vertegenwoordigers van dit Parlement hebben bijgewoond.
Ik kan u vertellen, mijnheer de Voorzitter, dat we tenslotte een uit drie punten bestaande verklaring hebben goedgekeurd. Daarin spreken we allereerst onze waardering uit over het feit dat onze Mexicaanse vrienden erin geslaagd zijn de verkiezingen op een waardige en beschaafde wijze te laten verlopen. Voorts feliciteren wij de heer Vicente Fox met zijn verkiezing. We spreken daarbij de hoop uit dat de betrekkingen tussen Mexico en de Europese Unie voortgezet zullen worden binnen het kader van de overkoepelende overeenkomst die afgelopen maart is goedgekeurd en geratificeerd. Tot slot bedanken wij president Zedilho voor zijn inspanningen die ertoe hebben geleid dat het Mexicaans staatsbestel deze democratische ontwikkeling heeft kunnen doormaken.
De volledige tekst van deze resolutie zult u vandaag nog ontvangen, mijnheer de Voorzitter, en ik zou u willen vragen of de Voorzitter van dit Parlement deze resolutie aan de Mexicaanse autoriteiten zou willen toesturen.
Komt in orde, mijnheer Seguro. Ik zal mevrouw Fontaine daarvan zeer zeker van op de hoogte stellen.
Mijnheer de Voorzitter, dames en heren, er is een bijzonder ergerlijk probleem met de notulen. Bij de notulen horen ook de aangenomen teksten. Ik heb er gisteren op gewezen dat bij de stemming over de richtlijn ter bestrijding van witwaspraktijken de Engelse vertaling van artikel 6, lid 3, uit amendement 26 gecorrigeerd diende te worden, aangezien die vertaling onjuist is. In de Engelse vertaling is in het midden van de tweede alinea enkel sprake van "in rechte vertegenwoordigen" maar niet van "juridisch advies", zoals in de Duitse tekst. Dit verschil is van groot belang in deze richtlijn, en aangezien de werkgroep van de Raad uitgaat van de Engelse tekst is het erg belangrijk dat dit wordt rechtgezet. Ik heb hierover in onze commissie al mijn beklag gedaan bij de vertaaldienst. Op dat moment is afgezien van een amendement binnen de commissie, omdat de Duitse tekst - in de taal van de rapporteur - als origineel geldt. Ik heb hierover gisteren mijn beklag gedaan, maar het probleem is niet verholpen. Ik doe nu vandaag voor de derde keer mijn beklag! De diensten van het Parlement moeten bij zulk soort belangrijke kwesties meer zorgvuldigheid aan de dag leggen. Het is eigenlijk onaanvaardbaar dat de notulen met betrekking tot deze kwestie ondanks mijn kritiek van gisteren weer niet kloppen. Ik vraag u de zaak nu definitief op te lossen, dit cruciale onderdeel van deze richtlijn te corrigeren en de Engelse vertaling te corrigeren.
Zeer zeker, mijnheer Lehne. U hebt dat gisteren al duidelijk gemaakt. Wij zullen ervoor zorgen dat dit wordt gecorrigeerd.
Mijnheer de Voorzitter, gisteren hebben wij een geel schrijven van de groene ondervoorzitter ontvangen met als bijlage noten. In dit schrijven werd betoogd dat de export van producten uit Vanuatu, een van de ontwikkelingslanden in de Stille Oceaan, moet worden bevorderd. Ik vind dat allemaal prima, en ik zal deze oproep ook gaarne ondersteunen, maar wat mijn achterdocht gewekt heeft is het feit dat de ondervoorzitter zo nadrukkelijk vermeldt dat de import van deze noten in de Europese Unie illegaal is. Kan de ondervoorzitter mij uitleggen hoe deze illegale notenimport tot stand is gekomen? Per slot van rekening heeft hij ze ons geleverd. Deze dingen zijn met elkaar in tegenspraak, en ik vraag opheldering.
Waarde collega' s, op de eretribune heeft de delegatie van het Zwitsers parlement, onder leiding van haar voorzitter, de heer Marcel Sandoz, plaatsgenomen. Ik heet haar van harte welkom.
De leden van deze delegatie zijn naar Straatsburg gekomen voor een ontmoeting met hun collega' s uit het Europees Parlement, ter gelegenheid van de negentiende interparlementaire bijeenkomst Zwitserland - Europees Parlement. De besprekingen zijn gisteren begonnen en zullen vandaag worden voortgezet. Aan de orde zijn de bilaterale overeenkomsten EU-Zwitserland, de toekomstige ontwikkelingen van het Zwitsers integratiebeleid, de vooruitzichten van de intergouvernementele conferentie van de Europese Unie en het uitbreidingsproces van de Europese Unie.
Namens heel het Europees Parlement wens ik de delegatie vruchtbaar werk toe tijdens de bijeenkomsten en een aangenaam verblijf in het prachtige Straatsburg.
Waarde collega's, in de eerste plaats moet ik u meedelen dat het ons niet is gelukt de notulen op dit moment in alle talen beschikbaar te stellen. De goedkeuring van de notulen van de vergadering van gisteren wordt derhalve uitgesteld totdat alle taalversies beschikbaar zijn.
De reden voor deze vertraging is dat de hoofdelijke stemmingen meer dan 200 bladzijden beslaan, hetgeen de begroting van het Parlement maar liefst 4 miljoen Belgische frank heeft gekost. Momenteel wordt de laatste hand gelegd aan de ontbrekende versies. Ik hoop dat alle fracties zich terdege bewust zijn van de financiële aderlating die de verzoeken om hoofdelijke stemming voor de begroting van onze instelling betekenen. Zodra de ontbrekende versies beschikbaar zijn, zullen de notulen ter goedkeuring worden voorgelegd.
Mijnheer de Voorzitter, ik heb een motie van orde. Ik wil het Parlement erop attent maken dat zich gisteren in mijn kiesdistrict, Sunderland in Engeland, een ernstig incident heeft voorgedaan. De politie en ambtenaren van de economische inspectiedienst hebben een inval gedaan bij een groothandelaar in groente en fruit, en hebben al zijn weegapparatuur in beslag genomen, waarmee hij zijn producten in traditionele Britse pounds en ounces woog. Kennelijk is dat tegenwoordig in strijd met een EU-richtlijn, hoewel daar nog juridische onzekerheid over bestaat.
Ik hoop dat de Voorzitter deze zwaar overtrokken reactie samen met mij veroordeelt, en deze ingezetene van mijn kiesdistrict een brief zal schrijven om duidelijk te maken dat het Parlement hem volledig steunt in zijn strijd tegen dergelijke nonsens. Als de leden zich af mochten vragen waarom de EU zo impopulair is in het Verenigd Koninkrijk, dan kan ik ze vertellen dat het door dit soort incidenten komt.
Mijnheer Callanan, deze bijzonder ernstige aanslag op de Britse tradities verontrust mij ten zeerste. Wij zullen aan het door u genoemde incident de nodige aandacht schenken. Dit was echter - althans in mijn ogen - geen motie van orde.
Mijnheer de Voorzitter, ik wil alleen iets zeggen over de notulen, hoewel goedkeuring daarvan nog niet aan de orde is. Misschien kunt u nu echter al een correctie aanbrengen, namelijk bij het uitstekende rapport van collega Karas. Ik had daar gisteren vóór de zeer goede paragraaf 5 willen stemmen, maar ik heb bij vergissing tegen gestemd. Ik verzoek u dit te corrigeren.
Mijnheer de Voorzitter, ik verzoek u de veiligheidsdienst te laten onderzoeken wat er aan de hand was. Toen ik vanmorgen namelijk op mijn kantoor kwam stond de deur open, hoewel ik heel zeker weet dat ik die gisteravond op slot heb gedaan. Ook stond mijn computer aan hoewel ik er absoluut zeker van ben dat ik die gisteravond heb uitgezet. Ik denk dat in elk geval onderzocht moet worden wat er afgelopen nacht gebeurd is.
Mevrouw Gebhardt, ik deel u bezorgdheid omdat mij de afgelopen twee dagen precies hetzelfde is overkomen. Wij zullen onze veiligheidsdiensten hiervan op de hoogte brengen.
Voorzitter, ik respecteer dat u de notulen nog niet in stemming kunt brengen, maar ik wil toch nog even iets zeggen over een punt dat gisteren aan de orde is geweest. We hebben aan het begin van het actualiteitendebat een discussie gehad over de toepassing van artikel 146 van het Reglement, dat wil zeggen uitstel van een debat. Dat werd toen door de voorzitter niet van toepassing verklaard op het actualiteitendebat. Ik vraag me af hoe het mogelijk is dat een artikel van het Reglement niet van toepassing is op een situatie zonder dat het verder in het Reglement genoemd wordt. Artikel 146 werd daar kennelijk buiten werking gesteld. Ik wil daarom vragen of misschien de Reglementencommissie of de Voorzitter ons kan verduidelijken wanneer ons artikel 146 dan wel van toepassing is. Zoals dat gisteren verliep, heeft dat veel onduidelijkheid geschapen.
Mijnheer Maaten, artikel 50, lid 6 bepaalt dat de artikelen 143, 144 en 146 niet op deze resoluties van toepassing zijn. Dit betekent dat de Voorzitter van de vergadering het Reglement strikt heeft toegepast.
Mijnheer de Voorzitter, ik wil iets zeggen in verband met de opmerking die de heer Callanan zojuist heeft gemaakt. Hij kan deze zaak beter niet bij u aankaarten, maar bij de Britse koningin, die tegenwoordig over de meeste Europese aangelegenheden een mening schijnt te hebben.
Ik wens u mee te delen dat zich gisteren, zoals u weet, een tragisch verkeersongeval heeft voorgedaan waarbij 2 chauffeurs en 25 jongeren in de omgeving van Soria het leven verloren. De Voorzitter heeft besloten onze oprechte deelneming te betuigen aan de betrokken families en aan de respectieve overheden. Ik geloof dat wij hiermee in zekere zin tegemoetkomen aan de verzoeken die hier gisteren tijdens het debat zijn geuit.
Mijnheer de Voorzitter, het spreekt vanzelf dat de hier aanwezige Catalaanse leden bijzonder door deze tragedie zijn aangedaan. Wij stellen het uiteraard op prijs dat de Voorzitter de families van de slachtoffers heeft gecondoleerd. Los daarvan zou het echter nuttig zijn indien het Voorzitterschap de gelegenheid van deze mededeling te baat nam om alle verantwoordelijken van het vervoerbeleid in de Europese Unie eens te meer aan te zetten tot strikte toepassing van de wetgeving en tot rigoureuze controle van de veiligheidsvoorwaarden. In deze context moet extra aandacht worden besteed aan het vervoer van scholieren en gepensioneerden, aangezien zij vaak het slachtoffer van dergelijke tragedies zijn geweest.
Ik verklaar de zitting van het Europees Parlement, die op vrijdag 7 juli 2000 werd onderbroken, te zijn hervat.
Geachte collega' s, opnieuw moet ik onze plenaire vergadering openen met het trieste bericht dat Spaans Baskenland deze zomer door een golf van geweld is getroffen. Zeven personen zijn om het leven gebracht door een organisatie die duidelijk nog maar één doel voor ogen heeft: een ware terreur uitoefenen om de democratie te gronde te richten.
Met uw welnemen noem ik hier de slachtoffers: José María Martin Carpena, gemeenteraadslid voor de Partido Popular in Málaga, wiens weduwe en dochter morgenochtend om 9.00 uur onze gast zullen zijn; Juan Mariá Jauregi, voormalig burgergouverneur van Guipuzcoa; José Maria Korta, voorzitter van de werkgevers in Guipuzcoa; Francisco Casanova, onderluitenant in het Spaanse leger; Irene Fernández Pereda en José Angel de Jesus Encinas, leden van de Guardia Civil in Sallent de Gallego; en ten slotte Manuel Indiano, gemeenteraadslid voor de Partido Popular in Zumarraga.
Na iedere aanslag in deze afschuwelijke reeks heb ik uitdrukking gegeven aan de betrokkenheid van het Europees Parlement bij de slachtoffers. Namens u allen heb ik deze ongehoorde gruweldaden veroordeeld en steun betuigd aan de Spaanse autoriteiten.
Vandaag zetten wij onze politieke meningsverschillen opzij om als één blok en eensgezind de slachtoffers te herdenken en op niet mis te verstane wijze duidelijk te maken dat terrorisme indruist tegen alles wat het begrip democratie vertegenwoordigt. Terreur ontneemt mensen het recht om te leven, en berooft ze daarmee van hun vrijheid. Geweld is niet alleen verwerpelijk, maar het gebruik ervan leidt ook niet tot het beoogde doel: geweldplegers valt slechts uitsluiting en isolement ten deel.
Ik verzoek u een minuut stilte in acht te nemen om de slachtoffers een laatste maal te herdenken en hun naaste verwanten onze steun te betuigen. We richten ons daarmee ook tot alle democratisch gezinde mannen en vrouwen in Spanje, met name in Spaans Baskenland, die ondanks dit klimaat van terreur blijven geloven in de politieke dialoog, blijven vasthouden aan de fundamentele waarden van onze samenleving en blijven vertrouwen op een overwinning van de democratie. Ik verzoek u nu om een minuut stilte.
Mevrouw de Voorzitter, ik kan het helaas niet eens zijn met wat u zojuist heeft gezegd. De enige waarheid is de hele waarheid. Een gedeelte van de waarheid volstaat niet. De enige echte waarheid is de hele waarheid. Dit is veel meer dan een metafysisch citaat van Hegel. Wij van Euskal Herritarrok betreuren het verlies aan mensenlevens evenzeer en delen in de ontzetting van alle Baskische burgers.
Bertrand Russell heeft het doelbewust vernederen van naties aan de kaak gesteld, het zodanig sarren van mensen dat zij in een dwangbuis moeten worden afgevoerd. Dat is wat de Spaanse regering aan het doen is met Baskenland. De actie van de ETA is gerechtvaardigd als onderdeel van een strijd voor erkenning van iets volkomen elementairs.
Mijnheer Gorostiaga Atxalandabaso, gezien de omstandigheden wil ik u op persoonlijke titel en wellicht niet helemaal volgens de regels zeggen dat ik uw opmerkingen stuitend vind.
Vooral voor de afgevaardigden die ook deel uitmaakten van het Parlement tijdens de vorige zittingsperiode heb ik een zeer trieste mededeling. Deze zomer zijn Vassilis Ephremidis en Staffan Burenstam Linder overleden. Hun bijzonder levendig optreden hier in het Parlement staat velen van u vast in het geheugen gegrift. Namens u allen heb ik ons diepste medeleven betuigd met hun beider families.
Mevrouw de Voorzitter, ik heb een huishoudelijke kwestie. Op 1 september heb ik u een brief gestuurd waarin ik het had over aantijgingen in de Britse pers aan het adres van een van de leden van dit Parlement, de heer Hannan. Hij zou meer dan 100.000 Britse pond bijeen hebben gebracht voor de zogenaamde nee-campagne rond het referendum over de euro in Denemarken. Kunt u een onderzoek laten instellen om uit te maken of de heer Hannan bij het inzamelen van dit geld gebruik heeft gemaakt van gebouwen of medewerkers van dit Parlement waar hij als lid aanspraak op kan maken? Kunt u er ook zorg voor dragen dat de heer Hannan een en ander voorafgaand aan het referendum in Denemarken kenbaar maakt in de opgave van zijn financiële belangen, zodat de burgers van Denemarken weten waar het geld vandaan komt?
Mijnheer Murphy, ik neem kennis van uw opmerkingen. De brief die ik van u heb ontvangen, heb ik overgedragen aan de quaestoren. Zij zullen bekijken of deze zaak een vervolg moet krijgen.
Mevrouw de Voorzitter, kunt u leden die een dergelijke verklaring over een collega af wensen te leggen verzoeken de betrokkene hiervan op voorhand op de hoogte te brengen? Het is namelijk bijzonder ongepast in deze zaal openlijk dit soort opmerkingen te maken terwijl de betrokkene niet aanwezig is.
Mijnheer McMillan-Scott, het probleem is dat ik niet bij voorbaat weet waarover een collega gaat spreken. Overigens zou u hiervoor eigenlijk een motie van orde moeten indienen.
Geachte collega' s, ik begroet vanochtend op de officiële tribune een groep gemeenteraadsleden uit Malaga. Daaronder bevinden zich onder andere de echtgenote en de dochter van José María Martín Carpena, het gemeenteraadslid van de Partido Popular te Malaga dat op 15 juli jongstleden door de ETA werd vermoord.
Dames, uw aanwezigheid hier vandaag, in ons midden, getuigt van de moed waarmee u het hoofd tracht te bieden aan een beproeving, die des te zwaarder is omdat u deze afschuwelijke moord hebt zien gebeuren. Ik kan u slechts van ganser harte onze oprechte deelneming betuigen.
Zoals u weet heeft ons Parlement gisteren eer bewezen aan de slachtoffers van het terrorisme in Spanje en hebben wij ter nagedachtenis aan hen een minuut stilte in acht genomen. U heeft de volledige steun van het Europees Parlement bij deze strijd tegen het terrorisme in Spanje.
Mevrouw de Voorzitter, wederom moeten wij betreuren dat sommige mensen in Europa nog steeds andere mensen vermoorden omdat zij er een verschillende mening op na houden. Nog steeds worden huizen van politieke tegenstanders in brand gestoken. Door toedoen van enkelen worden velen ertoe verplicht te emigreren om hun eigen leven en dat van hun gezin veilig te stellen.
Als antwoord hierop rest ons, democraten van een rechtsstaat, niets anders dan ons te verenigen teneinde ons vrijheidsideaal te verdedigen tegen de tirannie van de terreur en vertrouwen te hebben in de werking van het gerecht. Het allermoeilijkste, waarde collega's, mevrouw de Voorzitter, is echter dat wij de weduwen, de kinderen die als wezen achterblijven, moeten uitleggen waarom iemand die hun zo dierbaar is van hen is heengegaan. Elvira, María José, wij kunnen jullie enkel onze solidariteit aanbieden.
Mevrouw de Voorzitter, gisteren en vandaag is uit uw woorden eens te meer gebleken hoezeer u niet alleen uw representatieve functie maar ook uzelf als persoon eer aandoet. Ik ben u daar namens de socialistische fractie bijzonder dankbaar voor. Wij hebben net een aangrijpend applaus opgedragen aan een van de slachtoffers, José María Martín Carpena. Hij leefde en werkte in een vreedzaam en democratisch land. Dat is de enige misdaad die hij heeft begaan en daarom hebben ze hem het leven benomen.
Aan de ontroering die ieder of nagenoeg ieder menselijk wezen bekruipt en aan de verontwaardiging die elke democraat overmant, voeg ik in dit geval een wel zeer bijzondere emotie toe. Ik heb namelijk gedurende 16 jaar de eer gehad om het burgemeesterschap waar te nemen van de stad waaraan Martín Carpena zijn leven heeft opgedragen en de gemeenteraad voor te zitten waarvan ook Martín Carpena deel uitmaakte. Ik weet maar al te goed dat gemeenteraadslid zijn geen lachertje is. De menselijke, politieke en economische compensatie is uiterst beperkt. Bovendien vergt het zeeën van tijd en wordt van een gemeenteraadslid verwacht dat hij zijn leven ten dienste van het algemeen belang stelt. Op deze manier had Martín Carpena de genegenheid van alle inwoners van Malaga verworven.
Mevrouw de Voorzitter, zoals u weet en zoals wij gisteren aan den lijve hebben ondervonden, zijn er in Baskenland groeperingen die het terrorisme steunen. Zij bedienen zich van de nazi-retoriek om voor een grondgebied dat thans tot Spanje en Frankrijk behoort etnische en politieke doelstellingen te formuleren die zelfs het Albanië van de jaren zestig de loef afsteken. Bovendien voeren zij campagne in landen van de Europese Unie.
Ik herinner de afgevaardigden eraan dat de Europese terroristische totalitaire systemen uit de jaren twintig en dertig in een op democratie en mensenrechten gebaseerde politieke unie geen voet aan de grond zouden hebben gekregen. Ik wens tevens te onderstrepen dat het terrorisme geen lang leven meer beschoren kan zijn wanneer alle maatschappelijke instanties en mediaorganisaties van Europa dezelfde moed aan de dag leggen als dit Parlement en wanneer de vijftien publieke opinies ten aanzien van de ETA-aanslagen dezelfde houding aannemen. Mevrouw de Voorzitter, namens de socialistische fractie breng ik hier een emotioneel eerbetoon aan de nagedachtenis van Martín Carpena en betuig ik onze sympathie aan de familie en de collega's van het vermoorde gemeenteraadslid.
Mevrouw de Voorzitter, de aanwezigheid van de groep gemeenteraadsleden uit Malaga, en met name de aanwezigheid van de weduwe van Martín Carpena, zijn elementen die de hoop kunnen doen herleven die ETA wil fnuiken, in de grond wil boren. Mijns inziens is hun aanwezigheid duidelijk een van de elementen die ons opnieuw kunnen doen geloven dat het Baskische volk in staat is de dialoog weer op te nemen en de vrede te herstellen.
In de huidige omstandigheden klinken alle woorden hol en zinloos. Nochtans blijven wij onze woorden herhalen en heeft dit Parlement vandaag en gisteren een standpunt ingenomen. Het is belangrijk dat onze woorden zin blijven hebben. Het is belangrijk dat uw aanwezigheid in onze woorden duidelijk doorklinkt. Wij moeten uw moed onderstrepen. Met ons standpunt en onze woorden moeten wij in uw leed delen.
De Fractie van de Europese Liberale en Democratische Partij spreekt de hoop uit dat de vrede in Baskenland wordt hersteld.
Mevrouw de Voorzitter, namens de Fractie Europees Unitair Links wil ook ik mijn bewondering en dank uitspreken ter nagedachtenis van gemeenteraadslid Martín Carpena. Dit eerbetoon is gericht aan zijn familie, zijn dochter, zijn echtgenote, zijn vrienden en via hen aan alle familieleden van alle mensen die bij de uitoefening van hun plicht het leven hebben gelaten ten gevolge van de terroristische agressie.
Ik wil de familieleden en vrienden van gemeenteraadslid Martín Carpena zeggen dat zijn offer niet vergeefs is geweest, dat zij blijk geven van moed en dapperheid door de democratie in de voorste gelederen te verdedigen, niet enkel in Baskenland en in Spanje, maar ook in Europa. Het is van wezenlijk belang dat de voorste loopgraven van de democratie op democratische wijze worden verdedigd. Wij moeten oog hebben voor de buitengewone moed die nodig is om als vertegenwoordiger, in naam van het volk en door het volk gekozen, dag na dag de democratische waarden te verdedigen temidden van gevaren, uitingen van gewelddadige dwang en bedreigingen. Niet alleen de gemeenteraadsleden zijn hiervan het slachtoffer. Er worden ook andere mensen vermoord: leden van de ordestrijdkrachten, verdedigers van de democratie, vertegenwoordigers van maatschappelijke organisaties en vakbonden, zakenlui. Het doden, intimideren of vervolgen van wie het vertrouwen van de bevolking geniet, is echter het summum van perversiteit. Men kan zich geen grotere contradictie voorstellen. Daarom trekken alle politieke fracties vandaag één lijn en pleiten wij allen samen voor de verdediging van de democratie. Wij danken de vrienden en familieleden van mensen als Martín Carpena voor hun getuigenis. Het zet ons ertoe aan onze strijd voor de democratie en de vrijheid in de toekomst nog aan te scherpen. U mag er zeker van zijn dat het offer van Martín Carpena niet vergeefs is geweest.
Mevrouw de Voorzitter, namens de Fractie De Groenen/Vrije Europese Alliantie wil ik mij graag aansluiten bij uw woorden van deelneming en bewondering, maar vooral van medeleven met de familie van Martín Carpena. Elke aanslag in Europa tegen onschuldigen is een aanslag tegen Europa zelf, tegen de democratische waarden, tegen het geloof dat via democratische weg, pacifistisch en tolerant toch de nodige veranderingen gevonden kunnen worden om mensen in structuren gelukkiger te laten leven.
Ik hoop dan ook dat wij met nog meer kracht dan vroeger in alle landen zullen meewerken om deze wegen van vrede en dialoog te vinden en dat niemand probeert om politiek nut te creëren uit aanslagen. Mevrouw, familie, vrienden, mensen van Malaga en mensen van zoveel andere plaatsen waar reeds meer dan duizend doden gevallen zijn, wij leven mee en wij willen dat er een einde komt aan de terreur op de allereerste plaats. Daarom willen wij geen polarisatie. Wij willen dat allen die streven naar vreedzame verandering elkaar vinden rond de tafel.
Aan de orde zijn de verklaringen van de Raad en de Commissie over de situatie in het Midden-Oosten. Zoals u weet heeft dit debat vandaag een vrij uitzonderlijk karakter, aangezien het direct zal worden gevolgd door de toespraken van de voorzitter van de Knesset en de voorzitter van de Palestijnse Wetgevende Raad, die zich hier in Straatsburg bevinden en zo meteen op deze tribune zullen plaatsnemen. Zodra zij er zijn, zal ik hen verwelkomen en zoals u weet zullen zij tijdens de plechtige vergadering van 11.30 uur het woord voeren.
Mevrouw de Voorzitter, mijnheer de voorzitter van de Commissie, geachte afgevaardigden, na u, mevrouw de Voorzitter, en na de sprekers van de fracties, wil ik eerst uiting geven aan de deelneming en verontwaardiging van de Raad, die het terrorisme veroordeelt. Dit onderwerp is afgelopen zaterdag en zondag behandeld tijdens de informele bijeenkomst van de ministers van Buitenlandse Zaken te Evian. Ik richt mij op mijn beurt tot de inwoners van Malaga en de weduwe van de heer Carpena en druk hen op het hart dat de Europese Unie deze plaag van het terrorisme, die een daadwerkelijke bedreiging vormt van onze democratieën, in hun plaats zal bestrijden.
Mevrouw de Voorzitter, geachte afgevaardigden, u buigt zich geheel terecht over de situatie in het Nabije Oosten. Deze keuze is des te meer terecht omdat deze regio, waar zich de laatste maanden bijzonder gedenkwaardige gebeurtenissen hebben afgespeeld, wellicht voor een historisch keerpunt staat. Voor de volkeren in de regio kan de situatie namelijk binnenkort wel eens een beslissende wending nemen: er is voor het eerst een reële kans dat er een einde kan komen aan een halve eeuw van Israëlisch-Palestijnse conflicten, maar daarnaast bestaat ook het risico dat het geweld weer oplaait, als deze hoop vervliegt.
Mevrouw de Voorzitter, het feit dat de voorzitters van de Knesset, de heer Avram Burg, en de Palestijnse Wetgevende Raad, de heer Ahmed Qurie, uw uitnodiging om vandaag samen het Europees Parlement toe te spreken hebben aangenomen, is tekenend voor de huidige vredeswil en bereidheid tot overleg van beide partijen. Ik beschouw deze bij mijn weten nieuwe benadering bovendien als een blijk van erkenning voor de niet-aflatende inspanningen van de Europese Unie om vrede te bewerkstelligen. Afgezien daarvan, wordt er ook veel van Europa verwacht. Aan deze verwachtingen moet worden tegemoetgekomen. Dit uitzonderlijke gebaar - voor mij een teken van vertrouwen en hoop - moet op de juiste waarde worden geschat.
Ik zal nu mijn best doen u deelgenoot te maken van onze analyse van de recente ontwikkelingen van de situatie in de regio en de vooruitzichten voor het vredesproces.
Mijnheer de Voorzitter, ik wilde iets vermelden dat volgens mij erg belangrijk is. Ik ben gisteren naar Straatsburg gekomen met vlucht 165 Athene - Frankfurt van de Olympic Airways. Toen het vliegtuig in Frankfurt landde, werd het omsingeld door Duitse politieagenten. Niemand sprak iets anders dan Duits en wij konden het vliegtuig niet verlaten als wij de Duitse politieagenten niet onze paspoorten toonden. Ik herinner u eraan dat zowel Griekenland als ook Duitsland en Frankrijk deel uitmaken van de Schengen-landen.
Het beroerde is dat dit geen uitzondering is. Naar men mij heeft gezegd, komt dit wel vaker voor op de luchthaven van Frankfurt met vliegtuigen uit Griekenland. Het feit dat de wetgeving inzake het vrij verkeer van personen in de praktijk stelselmatig door de Duitse autoriteiten wordt overtreden, is voor mij als lid van het Europees Parlement, waar zo vaak over Schengen is gestemd, beledigend en denigrerend. Aangezien dit probleem ook een weerslag heeft op de reizen van de leden van het Europees Parlement, zou ik het Bureau van het Parlement willen vragen iet te ondernemen om ervoor te zorgen dat wij als burgers uit de landen van de Europese Unie en de Schengen-landen hier naar Straatsburg kunnen komen.
Mijnheer Alavanos, ik denk dat de Voorzitter op zijn minst uw opmerkingen aan de Duitse autoriteiten en de luchthavenautoriteiten van Frankfurt moet doorgeven. Ik weet niet waarom die praktijk wordt gevolgd, maar wij moeten toch op zijn minst inlichtingen daarover krijgen, of een soort uitleg. Anders moet men deze gang van zaken staken, want ik ben het roerend met uw eens: dit strookt allesbehalve met de Schengen-regels.
Mijnheer de Voorzitter, de delegatieleider van de Britse socialisten, de heer Murphy, heeft afgelopen maandag in mijn afwezigheid en zonder voorafgaande kennisgeving, een vraag gesteld over mijn steun aan de Deense anti-euro-campagne. Zijn formulering was weliswaar zodanig behoedzaam dat hij mij nergens rechtstreeks van heeft beschuldigd, maar hij heeft wel de indruk gewekt dat ik niet helemaal correct gehandeld zou hebben. Ik zou in de notulen graag vastgelegd willen zien dat mijn betrokkenheid bij het Deense referendum volledig losstaat van mijn werk in dit Parlement. Ik heb ook nooit inbreuk gepleegd op de parlementaire voorschriften. In tegenstelling tot de Deense "ja-campagne" wordt de "nee-campagne" niet ondersteund met geld van belastingbetalers of met subsidies van de Europese Unie.
Het is schandalig dat de heer Murphy geprobeerd heeft de indruk te wekken dat er een onderzoek naar mijn handelen is ingesteld, terwijl hij daarvoor geen enkel bewijs heeft aangevoerd en zelfs geen enkele beschuldiging tegen mij heeft geuit. Het kan niet de bedoeling zijn dat afgevaardigden worden blootgesteld aan dergelijke insinuaties. Ik zou u dan ook willen vragen erop aan te dringen dat de heer Murphy openlijk zegt waar hij mij van beschuldigt. Anders moet hij zijn excuses aanbieden.
Mijnheer Hannan, de heer Murphy is vrij zelf te beslissen of hij zal antwoorden, en hoe.
Mijnheer de Voorzitter, wij doen zo vaak ons beklag over de houding van de Raad jegens ons. Ik zou een voorval willen noemen dat gisteren plaatsvond tijdens het debat over de politieke prioriteiten van het buitenlands beleid. Daarin was de situatie precies omgekeerd.
Wij hebben een toespraak gehad van de fungerend voorzitter van de Raad en van de commissaris. Toen volgde er een debat. Aan het einde van het debat konden door de volkomen onflexibele houding van het Voorzitterschap van het Parlement de fungerend voorzitter van de Raad en commissaris Patten niet meer antwoorden op de talrijke vragen die tijdens het intensieve debat waren gesteld. Ik begrijp dit Parlement niet meer dat zich beklaagt over de houding van de Raad. De fungerend voorzitter van de Raad is gisteren van ' s morgens negen tot ' s avonds zeven uur aanwezig geweest - terwijl de leden niet bepaald schitterden door aanwezigheid - en uiteindelijk hebben wij de Raad en de Commissie de mogelijkheid ontnomen om te antwoorden op de zeer belangrijke vragen van de collega' s. Mijns inziens is dit geen correcte gang van zaken. Integendeel, dit is bijna een bewijs van gebrek aan opvoeding.
Mijnheer Dupuis, mijns inziens was er geen sprake van een onflexibele houding van het Voorzitterschap. Waarschijnlijk was het een qui pro quo, een misverstand in de betrekkingen tussen degene die het Voorzitterschap waarnam en de vertegenwoordiger van de Raad en de Commissie.
Mijnheer de Voorzitter, de woorden van onze Engelse collega, de heer Hannan, verrassen mij, omdat hij zich in de Deense media heeft voorgesteld als lid van het Europees Parlement. Indien hij uit eigen naam sprak, had hij dat in de Deense campagne duidelijk moeten laten blijken. Ik vind dat de heer Hannan beter thuis kan blijven in Engeland om zich daar met zijn eigen problemen te bemoeien. Wij regelen onze zaakjes in Denemarken zelf wel. Wij zitten in Denemarken niet te wachten op iemand die de gek komt uithangen.
Mijnheer de Voorzitter, ik wil het Parlement niet te lang ophouden, maar ik vind dat de heer Hannan te veel protesteert. Ik heb op maandag een eenvoudig verzoek ingediend bij de Voorzitter. De Voorzitter was het daarmee eens en heeft de kwestie vervolgens doorverwezen naar de quaestoren. Nu de heer Hannan vanochtend echter toch in dit Parlement aanwezig is, kan hij ons misschien de garantie geven dat hij een nieuwe post zal opnemen in de opgave van zijn financiële belangen, zodat duidelijk wordt waar het geld vandaan komt. De Deense bevolking heeft er recht op om vóór het referendum op 28 september te weten waar de middelen voor de "nee-campagne" vandaan komen.
Welnu, wij kunnen dit debat niet voortzetten en wij kunnen van dit Parlement ook geen verlengstuk maken van het aan het Deens referendum voorafgaand debat. Wij hebben goed begrepen waar het om gaat, en een ieder doet wat hem goeddunkt.
Aan de orde is het verslag (A5-0201/2000) van de heer Watson, namens de Commissie vrijheden en rechten van de burger, justitie en binnenlandse zaken, over het voorstel voor een richtlijn van de Raad inzake het recht op gezinshereniging (COM(1999) 638 - C5-0077/2000 - 1999/0258(CNS)).
Mijnheer de Voorzitter, ik wil beginnen met een woord van dank aan het adres van mevrouw Klamt. Zij was de rapporteur die oorspronkelijk door de Commissie vrijheden en rechten van de burger, justitie en binnenlandse zaken was aangewezen om dit vraagstuk te behandelen. Overigens heb ik de eer voorzitter van die commissie te mogen zijn. Mevrouw Klamt heeft een berg werk verzet met betrekking tot het voorstel voor een richtlijn van de Raad inzake het recht op gezinshereniging, en zij verdient alle lof daarvoor. Ik wil haar daarmee dan ook feliciteren.
Als commissievoorzitter heb ik dit verslag van mevrouw Klamt overgenomen, omdat zij aan het eind van de stemming in de commissie van mening was niet langer steun te kunnen geven aan de tekst zoals die toen op tafel lag. Dat is de reden waarom ik vandaag dit verslag aan het Parlement voorleg.
Ik zou de Europese Commissie graag willen gelukwensen met haar zeer doordacht en goed gepresenteerd verslag. Als wij rekening houden met het betrekkelijk tekort aan middelen in de betrokken Commissiediensten en met de vorig jaar tijdens de Europese Raad in Tampere gestelde eisen, moeten wij vaststellen dat dit verslag in recordtijd is opgesteld. De Commissie heeft een uitstekende ontwerprichtlijn opgesteld op grond waarvan onderdanen uit derde landen die legaal in een lidstaat van de Unie verblijven, de mogelijkheid hebben om ook in een andere lidstaat te verblijven. Een dergelijke mogelijkheid moet er ook zijn als wij willen spreken van een waarachtige ruimte van vrijheid, veiligheid en rechtvaardigheid.
De Commissie heeft naar mijn idee terecht opgemerkt dat de doelstelling van een "nul-immigratie"beleid, waarvan in eerdere communautaire discussies sprake was, nooit een realistische doelstelling is geweest. In plaats daarvan heeft de Commissie geprobeerd om voor de bescherming van de rechten van onderdanen uit derde landen realistische voorstellen te doen die in overeenstemming zijn met de talrijke door lidstaten ondertekende internationale verdragen, zoals de Universele Verklaring van de rechten van de mens en de internationale overeenkomsten van 1966 inzake burgerrechten en politieke rechten en inzake economische, sociale en culturele rechten.
Het is overduidelijk dat men inmiddels niet alleen het belang van wettige immigratie erkent, maar ook dat van het gezin als eenheid. De basis van deze voorstellen wordt dan ook gevormd door het belang dat wordt gehecht aan een succesvolle integratie van onderdanen uit derde landen die legaal in lidstaten van de EU verblijven.
Mijnheer de Voorzitter, een beroep op het Reglement. Vragen aan de Raad worden niet meer beantwoord binnen de termijn die daarvoor geldt. Ondanks twee aanmaningen heeft de Raad de vragen van het Parlement niet beantwoord. Ik verzoek u dan ook ervoor te zorgen dat de Raad zijn verplichtingen ook op dit gebied nakomt.
Dank u wel, mijnheer Rübig. Uw verzoek zal in behandeling worden genomen.
Mijnheer de Voorzitter. een voorstel van orde naar aanleiding van de vragen die aan de Commissie en de Raad zijn gesteld. De oliecrisis houdt momenteel heel Europa in zijn greep, en zo ook Frankrijk. Is het u bekend dat de Franse regering gisteren in reactie op deze crisis een serie maatregelen heeft genomen die duidelijk van invloed zijn op de mededinging en op de strijd tegen het broeikaseffect, en dat ze dus direct zeer ernstige consequenties voor Europa hebben?
Mevrouw Loyola de Palacio heeft vanochtend in de Franse pers een zeer interessante bijdrage geleverd aan de discussie over deze Europese crisis. Zou het mogelijk zijn dat zij zelf of de commissaris voor mededinging tijdens deze vergaderperiode een uiteenzetting geeft over de wijze waarop de Commissie denkt te reageren op de oliecrisis, over hoe de Commissie en de Raad denken te kunnen voorkomen dat Europa getroffen wordt door fiscale dumping en over de maatregelen die kunnen worden getroffen om Europa voor te bereiden op de gevolgen van de oliecrisis?
Mijnheer Lipietz, het door u aan de orde gestelde punt is natuurlijk bijzonder actueel en spoedeisend. De agenda is echter al vastgesteld. Het zal moeilijk zijn dit punt alsnog op te nemen, maar het voorzitterschap zal daar wel zijn uiterste best voor doen.
Mijnheer de Voorzitter, de geachte afgevaardigde heeft een belangrijk verzoek gedaan. De Voorzitter heeft al duidelijk aangegeven dat hier vanochtend geen debat over kan worden gevoerd. Ik zal mevrouw De Palacio en de heer Monti in ieder geval laten weten dat het Parlement hen wil horen en dan zullen wij samen met de Voorzitter bepalen wanneer dat kan.
de verklaring van de Raad over dopingbestrijding en de sociale functie van de sport;
de verklaring van de Commissie over de transfers van voetballers;
het verslag (A5-0203/2000) van mevrouw Zabell, namens de Commissie cultuur, jeugd, onderwijs, media en sport, over de mededeling van de Commissie aan de Raad, het Europees Parlement, het Economisch en Sociaal Comité en het Comité van de regio's: Plan voor de bijdrage van de Gemeenschap aan de dopingbestrijding in de sport (COM(1999) 643 - C5-0087/2000 - 2000/2056(COS));
het verslag (A5-0208/2000) van de heer Mennea, namens de Commissie cultuur, jeugd, onderwijs, media en sport, over het verslag van de Commissie aan de Europese Raad teneinde de bestaande sportstructuren te vrijwaren en de sport haar sociale functie in het kader van de Gemeenschap te laten behouden - Verslag van Helsinki over sport (COM(1999) 644 - C5-0088/2000 - 2000/2055(COS)).
Mijnheer de Voorzitter, mevrouw de commissaris, geachte afgevaardigden, allereerst wil ik u bedanken dat u deze ochtend aan de sport hebt gewijd. Over een week vindt de opening plaats van de Olympische Spelen in Sydney. Daarbij zullen atleten uit de hele wereld aanwezig zijn. De uitkomst is onbekend, alles is mogelijk. Zo is sport nu eenmaal.
De topsporters die klaar staan om u een onvergetelijke tijd te bezorgen, hebben ieder hun eigen achtergrond. Velen van hen zijn professionals, maar zij hebben in ieder geval twee dingen gemeen: hun selectie is het resultaat van vele jaren hard werken en eindeloze training, en ook van de inzet van vrijwilligers en instructeurs en publieke en particuliere middelen. Maar waar het vooral om gaat, is dat zij bij een vereniging of op school met sport zijn begonnen.
Om de sport te beschermen, moet dus zowel de plaatselijke amateurclub worden beschermd als de topsport, of die nu door amateurs of door professionals wordt bedreven. Topsport zorgt voor onvergetelijke uren; topsport brengt de sport naar het volk en heeft als zodanig een sociale educatieve functie. Topsport, zowel door amateurs als door professionals bedreven, is vandaag de dag volledig door de media ingelijfd. Steeds meer mannen en vrouwen bedrijven sport, ongeacht hun leeftijd of hun situatie. Sport is een maatschappelijk fenomeen geworden.
Niemand verbaast zich er dan ook over dat deze menselijke activiteit soms ontspoort en gepaard gaat met gewelddadigheden of racisme, of de geldzucht aanwakkert. Het is niet aan mij om het financiële aspect van sport streng te veroordelen. De sport heeft middelen nodig en dat mogen dan niet alleen maar openbare middelen zijn. Het gaat er niet om een sport waar geen geld voor beschikbaar is, aan te merken als een zogenaamde zuivere sport en een sport waar wel geld voor is, als een verdorven sport. Nee, het gaat om iets heel anders. De vraag die wij moeten beantwoorden is deze: zal de sport haar normen en waarden overeind weten te houden door het voor de sport beschikbare geld juist te beheren en te voorkomen dat sport door geld wordt gedicteerd.
Laten we er geen doekjes om winden: dit probleem zal zich niet pas over twintig jaar voordoen, het doet zich nu al voor. Sport vormt zo' n aantrekkelijk schouwspel dat het geld de overhand heeft gekregen en financieel gewin het belangrijkste is geworden. De ethiek van de sport wordt opgeofferd en de sporters worden als handelswaar beschouwd. Iedereen kent de voorbeelden van de transfers van soms nog piepjonge sporters, de schokkende bedragen die met sommige mediacontracten of transfers gemoeid zijn en de overbelaste sportkalender. Iedereen maakt zich zorgen over de plannen van een aantal particuliere groepen om buiten alle nationale en internationale bonden om eigen competities te organiseren, waarbij maar één criterium geldt, namelijk het budget van de clubs, zoals wij recent hebben kunnen zien in het voetbal en vervolgens het basketbal.
Wat voor een soort sport willen wij in de 21ste eeuw? Het antwoord op deze algemene, fundamentele vraag hangt af van de antwoorden die wij vinden op deze dagelijkse problemen. Wij kunnen twee dingen doen: of wij nemen de geconstateerde uitwassen als uitgangspunt en stellen vast dat de sport zuiver door de markt wordt gedicteerd en de sportlieden door hun toegevoegde waarde. In dat geval moeten de mededingingsregels van toepassing worden verklaard, moeten er minder regels komen, waardoor de huidige waanzin verder toeneemt, en moeten wij accepteren dat jongeren van 18-20 jaar worden gekocht en verkocht uit naam van het vrije verkeer. Of wij nemen de oorspronkelijke structuur van de moderne sport in Europa als uitgangspunt, met zijn humanistische waarden en verenigingsstructuren, en besluiten de sport weer de juridische en institutionele middelen te geven om de diverse takken van sport binnen de federaties te kunnen beschermen. Daarbij moet dan rekening worden gehouden met de economische en sociale belangen die momenteel op het spel staan.
Deze laatste optie, waar het Franse voorzitterschap voor kiest, betekent niet dat de status-quo wordt gehandhaafd. Integendeel, deze optie stelt dat er vanuit de sportbeweging en vanuit de landen vernieuwende voorstellen zullen komen - het doet me deugd dat dit nu ook gebeurt met de kwestie van de transfers - om de strijd aan te binden met de huidige uitwassen op sportgebied, om de sportbeoefening te bevorderen en de verenigingsstructuren te beschermen.
Geachte afgevaardigden, het Europees Parlement heeft al heel hard aan deze optie gewerkt en in de Raad wordt langzaam maar zeker vooruitgang geboekt. In juni 1997 zijn de ministers van Sport bijeengekomen in het Stade de France en daarna in Duitsland, Finland en Portugal. Verder zijn er de aan het Verdrag van Amsterdam gehechte verklaring, de conclusies van de Raad van Wenen en het Verslag van Helsinki over sport, dat december vorig jaar het licht zag. Bovendien is tijdens de Raad van juni 2000 in Feira, in Portugal, een duidelijke oproep gedaan om bij de uitvoering van het communautair beleid rekening te houden met de specifieke kenmerken van de sport.
Ik heb om te beginnen de droeve plicht u mede te delen dat gisteren ons medelid, de heer Günter Lüttge, na een ernstige ziekte is overleden. De heer Lüttge werd in 1989 lid van het Europees Parlement en was vooral actief op het gebied van het vervoersbeleid. Ik stel u voor collega's, om te zijner herinnering een minuut stilte in acht te nemen.
Mijnheer de Voorzitter, ik verwijs naar de tekst die wij gisteren hebben aangenomen met betrekking tot de kwestie van het klonen van mensen. Onder punt 8 van paragraaf 11 in de Engelse versie staat "considers that any temporary committee set up by this Parliament ..." ["overweegt dat een tijdelijke commissie die door dit Parlement wordt ingesteld ..."]. Er staat in feite niet dat een dergelijke commissie ingesteld zou moeten worden. Zou u ons meer duidelijkheid kunnen verschaffen wat het voorzitterschap van plan is met betrekking tot dit specifieke deel van de resolutie?
Ik zal dat voorleggen aan de Conferentie van voorzitters, mijnheer Adam. U zult daarvan op de hoogte worden gesteld.
Mijnheer de Voorzitter, mijn naam schijnt niet voor te komen op de presentielijst van gisteren, terwijl ik die wel degelijk getekend heb.
Mijnheer de Voorzitter, in aansluiting op de opmerking die de heer Adam zojuist maakte, veronderstel ik dat u aan het begin van de volgende vergaderperiode verslag uit zal brengen over het resultaat van de beraadslagingen. Als er een voorstel voor het instellen van een tijdelijke commissie komt, dient dit voorstel uiteraard in dit Parlement in stemming te worden gebracht.
Resultaten van het Europees Jaar voor onderwijs en scholing tijdens het gehele leven
Aan de orde is het verslag (A5-0200/2000) van de heer Gutiérrez Cortines, namens de Commissie cultuur, jeugd, onderwijs, media en sport over het verslag van de Commissie aan de Raad, aan het Europees Parlement, aan het Economisch en Sociaal Comité en aan het Comité van de regio's over de tenuitvoerlegging, de resultaten en de algemene evaluatie van het Europees Jaar voor onderwijs en scholing tijdens het gehele leven (1996) overeenkomstig art ikel 8 van Besluit nr. 2493/95/EG van het Europees Parlement en de Raad (COM(1999) 447 - C5-0205/1999 - 1999/2163(COS))
Mijnheer de Voorzitter, het verslag over het Europees Jaar voor onderwijs en scholing tijdens het gehele leven doet weliswaar aan als een document van bijkomend belang, maar brengt desalniettemin een aantal ernstige leemtes en zwakheden van het Europese systeem aan het licht.
Het Europees Jaar was met name gericht op verspreiding en promotie. Daarmee werd tegemoet gekomen aan de besluiten van de Top van Luxemburg alsook van andere toppen, waarin bijzonder grote betekenis werd gehecht aan scholing als strategie om Europeanen, onafhankelijk van hun leeftijd, op te nemen in de wereld van het werk. Welnu, uit het verslag blijkt in de eerste plaats dat geld dat in onderwijs wordt gestoken, vermenigvuldigd wordt. De landen die het meest stonden te popelen om aan dit Jaar deel te nemen, hebben hun budget verviervoudigd. Dat betekent dat in onderwijs geïnvesteerd geld de beste resultaten oplevert, omdat het vermenigvuldigd wordt en niet leidt tot fraude of andere wanpraktijken.
In de tweede plaats heeft het Europees Jaar voor onderwijs en scholing tijdens het gehele leven aangetoond hoeveel moeite het de Commissie kost om informatie te verstrekken, duidelijke antwoorden te geven en transparantie te betrachten. Het is praktisch onmogelijk geweest om alle benodigde documentatie te verzamelen, deels omdat de landen die blijkbaar niet doorgeven en deels omdat de procedures ontbreken om die informatie met het vereiste gemak en de vereiste soepelheid te kunnen vergaren.
Daarom hebben wij in ons verslag een antwoord gegeven op en een reeks aanbevelingen gedaan voor de criteria waaraan scholing tijdens het gehele leven dient te voldoen. We zijn op een wirwar van criteria gestuit dat onder meer op het conto van de Raad moet worden geschreven, want het door de Commissie gepubliceerde document, met haar voorstel voor het Jaar voor scholing tijdens het gehele leven, was kwalitatief een stuk beter. Het is duidelijk dat er op scholingsgebied veel meer duidelijkheid moet komen. Niettemin heeft men integratiegerichte scholing, taalonderwijs en bezigheidstherapie voor bejaarden op één hoop gegooid met scholing voor de arbeidsmarkt, met als resultaat een ratjetoe op grond waarvan het onmogelijk is een evaluatie te maken, de kwaliteit te bepalen en de criteria voor goede stages vast te stellen.
Welnu, ons verzoek is dat de doelstellingen op onderwijsgebied goed worden gedefinieerd en dat er een duidelijke onderlinge scheiding wordt aangebracht. Onderwijs voor integratie van migranten is natuurlijk niet hetzelfde als bijscholing, een sollicitatiecursus of beroepsmatige omscholing, om maar enkele aspecten te noemen. Daarom hebben wij gepleit voor meer duidelijkheid en een betere opzet van het hele stelsel, alsook voor betere scholing en permanente bijscholing van docenten. Het is duidelijk dat als we ervan uitgaan dat levenslange scholing uitsluitend voor ongeschoolde arbeidskrachten bestemd is, we voorbijgaan aan het belang van bijscholing voor werknemers van universiteiten en andere opleidingsinstellingen, die de dragende kracht moeten zijn van kennis en informatieoverdracht aan de samenleving.
Tenslotte hebben we verzocht om duidelijkheid over de vraag wat er gebeurt met de voor scholing bestemde gelden van de structuurfondsen. Daarop wordt namelijk geen toezicht uitgeoefend. Vanuit ons gezichtspunt is dat een essentiële kwestie. Het is ontoelaatbaar dat Europa zo weinig aandacht schenkt aan onderwijs, en dat onderwijsgelden voor andere doeleinden worden gebruikt. Een van de grote problemen van de Europese geschiedenis is juist dat de lagere sociale klassen, die er na hevige strijd in geslaagd zijn de sociale ladder te beklimmen en op te stijgen naar de leidende klassen, de gebreken van de aristocratie hebben overgenomen, in zichzelf gekeerd zijn geraakt en de waarde van hun eigen vorming en van de strijd voor hun actieve deelname aan de wereld van de kennis uit het oog hebben verloren.
Ik verklaar de zitting van het Europees Parlement, die op vrijdag 8 september 2000 werd onderbroken, te zijn hervat.
Mevrouw de Voorzitter, gisteren heeft zich in Italië helaas weer een gewelddadig incident voorgedaan: in Verona is een christelijke leraar van joodse afkomst door een groep skinheads aangevallen en mishandeld. Ik vind dat dergelijke gewelddadige voorvallen onmiddellijk moeten worden veroordeeld, ook door dit Parlement. Het is onvoorstelbaar dat deze opwellingen van antisemitisme en racistische vreemdelingenhaat nog steeds voorkomen in onze Unie. Alle politieke bewegingen van deze Vergadering zouden gezamenlijk een signaal moeten geven, een teken van solidariteit aan deze leraar die is aangevallen alleen maar omdat hij van joodse afkomst is. Ik bedank u, mevrouw de Voorzitter, en het hele Parlement voor de solidariteitsverklaring die u hopelijk zult afleggen.
Dank u, mijnheer Tajani. We zullen bekijken hoe we dit alleszins gerechtvaardigde protest het beste kunnen overbrengen.
Mevrouw de Voorzitter, ik had om dezelfde reden het woord gevraagd. Ik zou u dankbaar zijn als u namens het Parlement uw bezorgdheid zou willen uitspreken, deze daad krachtig zou veroordelen en onze solidariteit zou willen betuigen met de jonge katholieke leraar die omwille van zijn joodse afkomst zo zwaar is getroffen.
Mevrouw de Voorzitter, ik wil me aansluiten bij de heer Tajani en alle anderen die hun afschuw hebben uitgesproken over de racistische en gewelddadige aanval op een christelijke leraar van joodse afkomst in mijn land, in Verona om precies te zijn. Deze gebeurtenissen zijn niet te bevatten. Ze moeten niet alleen worden afgekeurd, maar ook zwaar worden bestraft.
Mevrouw de Voorzitter, ook ik wil me aansluiten bij de verklaringen van de heer Tajani en van de andere afgevaardigden en partijen die hem zijn bijgevallen. Namens mijn fractie, de Nationale Alliantie, stem ik dan ook van harte in met de krachtige veroordeling van voorvallen die maken dat we ons schamen om Europeaan te zijn. Ik geloof dat dit Parlement, dat zich unaniem, van links tot rechts, sterk maakt voor deze zaken, kan helpen om dergelijke laakbare voorvallen te bestrijden en voorgoed te elimineren.
Als motie van orde wil ik er graag op wijzen dat de quaestoren de aanbeveling hebben gedaan om EP-leden volgend jaar gedurende de witte weken een dagvergoeding toe te kennen indien ze in Brussel zijn. Mevrouw de Voorzitter en leden van het Bureau, ik zou er bij u op willen aandringen - ik heb begrepen dat dit op zeer korte termijn op uw agenda zal staan - hier zeer goed over na te denken alvorens een besluit te nemen, aangezien de witte weken een zeer goed idee zijn. Voor EP-leden is het een dringende noodzaak om op veel doeltreffender wijze met de kiezers te communiceren. De lage opkomst bij de Europese verkiezingen vormt hiervan het bewijs. Als wij mensen in de gelegenheid stellen gedurende de witte weken in te tekenen, ondergraven we juist de gedachte achter die weken.
Zo spelen we de Eurosceptici die menen dat wij onze eigen uitgaven opblazen alleen maar in de kaart, en bovendien komen wij hypocriet over in een tijd waarin wij de Commissie om hervormingen vragen.
Mevrouw de Voorzitter, ik verzoek u en de leden van het Bureau deze kwestie zeer zorgvuldig te behandelen en het verzoek van de quaestoren te verwerpen.
Mevrouw Morgan, dat voorstel van de quaestoren heeft mij nog niet bereikt. Daarom staat het ook nog niet op de agenda van ons Bureau. Maar zodra ik deze aanbeveling ontvangen heb, zal het Bureau die natuurlijk met de grootst mogelijke aandacht bestuderen.
Mevrouw de Voorzitter, ik zou de aandacht van de collega' s willen vragen om ze dringend te waarschuwen voor een demonstratie die vandaag in Brussel van start gaat en eindigen zal in Parijs. Deze protestmarathon is georganiseerd door de scientology church en richt zich tegen de intolerantie op godsdienstig gebied in Frankrijk. Mijns inziens betreft het hier een uiterst gevaarlijke demonstratie - en die vindt uitgerekend plaats in mijn land, een land dat kan bogen op de nodige successen in de strijd tegen het sektarisme. Europa dient, zo meen ik, dat voorbeeld na te volgen en vast te houden aan de beginselen van secularisatie en tolerantie. Ware tolerantie wel te verstaan, niet de door sekteleiders opgelegde verdraagzaamheid.
Mevrouw Berès, ik dank u voor deze mededeling en voor uw waarschuwende woorden.
Nu de kwestie publiekelijk aan de orde is gesteld, zou ik graag willen weten wat de reden is van de aanbeveling van de quaestoren. Wij zijn van mening dat de term "witte weken" ongelukkig gekozen is. Het gaat hier om weken zonder vergaderingen, gedurende welke de Commissie, de Raad en alle overige organen van dit Parlement, met inbegrip van de fracties, echter druk aan het werk zijn.
Als we naar Nice gaan om meer bevoegdheden voor dit Parlement te vragen, maken we geen goede indruk als we het hele Parlement voor vier weken naar huis sturen in plaats van het Parlement hier het werk te laten doen waarvoor het gekozen is.
Wij zijn dan ook van mening dat de leden - en dat zijn er veel - die verslagen schrijven, commissies voorzitten, fracties leiden en geldige redenen hebben om hier te zijn, hun werk moeten kunnen doen op de plaats waar ze dat op grond van de verkiezingen behoren te doen, als ze kunnen aantonen dat ze daar aanwezig moeten zijn.
Mijnheer de Voorzitter, ik protesteer openlijk tegen de klungelige wijze waarop het debat over een zo verstrekkend en belangrijk onderwerp als het terrorisme in Spanje is georganiseerd. Ik weet niet of dit besluit door de Conferentie van voorzitters, de voorzitterschappen van de Raad en de Commissie of het voorzitterschap van het Parlement is genomen. Het zal heus wel in overeenstemming met het Reglement zijn. In ethisch en democratisch opzicht is het echter geenszins aanvaardbaar dat deze belangrijke kwestie niet wordt behandeld volgens de procedure van een politiek debat over een concrete ontwerpresolutie, waarop alle betrokken fracties amendementen kunnen indienen. De nu gevolgde procedure leidt er mijns inziens toe dat een schriftelijke verklaring van vijf Spaanse leden van dit Parlement - waartoe zij overigens het volste recht hebben - het officiële standpunt van het Parlement wordt. Een standpunt dat geheel uit eigenbelang via de achterdeur op een haast nachtelijk tijdstip tot stand is gekomen. Daarmee wordt voorkomen dat andere fracties en parlementsleden amendementen kunnen indienen of nuanceringen kunnen aanbrengen teneinde tot een ruime consensus over de tekst te komen.
Mijnheer de Voorzitter, vertegenwoordigers van de Raad en de Commissie, ik ben zo brutaal om deze gang van zaken politiek gestuntel van de bovenste plank te noemen. Zo zal zoiets belangrijks als een standpunt van het Parlement over het terrorisme niet op ruime steun van iedereen kunnen rekenen, want er zijn natuurlijk leden die het terrorisme weliswaar afwijzen en scherp veroordelen ...
Het spijt mij zeer collega Ortuondo. Wij hebben nu gehoord dat u het hiermee niet eens bent. Dit is toch door de bevoegde organen van dit Parlement zo besloten. Wij nemen daar kennis van.
Het gaat eigenlijk nu over de notulen en de vorige collega had het niet over de notulen. Wie over de notulen van gisteren?
Mijnheer de Voorzitter, ik wil op een wantoestand wijzen die zich voordoet aan de Europese School I in Brussel. Duizenden jongeren, hoofdzakelijk kinderen van onze ambtenaren, krijgen sedert eind juni geen les meer. Het nieuwe schooljaar, dat op 7 september van start moest gaan, is nog steeds niet begonnen. Kort voor 7 september werd de start tot vandaag uitgesteld. De ouders hebben nu bericht gekregen dat het schooljaar niet kan beginnen, omdat belangrijke werkzaamheden nog niet zijn afgerond. De verbouwing van de school duurt nu al jaren. Ook de asbestproblemen zijn bekend. Desondanks werd niet voor uitwijkmogelijkheden voor de kinderen gezorgd. Ik verzoek de Voorzitter van het Parlement er samen met de Commissie voor te zorgen dat de kinderen geen hinder van deze problemen ondervinden. Ik vind deze situatie onvoorstelbaar. De kinderen zijn leerplichtig, maar kunnen niet naar school.
Mevrouw Schleicher, dat zou bijzonder tragisch zijn als kinderen het slachtoffer zouden worden van de onmogelijkheid om onderwijs te krijgen. Ik neem daar kennis van en ik zal het doorgeleiden, zoals u vraagt, naar het Bureau en de andere bevoegde organen van het Parlement. Wij zullen kijken wat wij eraan kunnen doen.
Aan de orde zijn de verklaringen van de Raad en de Commissie over het terrorisme in Spanje.
Dit debat wordt geopend namens de Raad en namens de Commissie. Mij is medegedeeld dat minister Paul namens de Raad nog onderweg is en binnen enige ogenblikken hoopt hier aan te komen. Hij is per trein uit Parijs onderweg en omdat de vergadering vervroegd begonnen is, was hij nog niet op dit ogenblik hier aanwezig. Maar ik neem aan dat commissaris Vitorino bereid is zijn verklaring nu af te leggen en dan zien wij wel of de minister zo meteen zal arriveren. Als dat zo is dan geef ik nu graag het woord aan commissaris Vitorino namens de Commissie.
. (PT) Mijnheer de Voorzitter, geachte afgevaardigden, de Commissie heeft met ontzetting kennis genomen van de hervatting van het geweld in Baskenland. De Commissie schaart zich achter de diverse verklaringen waarin terroristische wandaden binnen het grondgebied van de Europese Unie, in alle lidstaten van de Unie en nu dus in Spanje in de krachtigste termen worden veroordeeld. Het terrorisme is één van de grootste uitdagingen waar onze samenlevingen voor staan. Het zinloze geweld dat het terrorisme kenmerkt, en het feit dat vooral de burgerbevolking erdoor getroffen wordt, is volstrekt onaanvaardbaar. Terroristische aanslagen zijn voor alle Europese burgers telkens weer schokkend en stemmen ons telkens weer treurig. De burgers wijzen dit soort daden af en maken iedere keer weer duidelijk dat hun wil om vreedzaam samen te leven niet gebroken kan worden. De Commissie meent dat de overige lidstaten de Spaanse autoriteiten uit solidariteit moeten helpen bij het bestrijden van terrorisme. De Commissie is dan ook bijzonder ingenomen met het feit dat in het Verdrag van Amsterdam vastgelegd is dat tussen de lidstaten in de strijd tegen het terrorisme het solidariteitsbeginsel moet gelden. Dat is een grote stap voorwaarts. Artikel 29 van het Verdrag betreffende de Europese Unie noemt het terrorisme uitdrukkelijk als één van de vormen van criminaliteit die op Europees niveau voorkomen en bestreden dienen te worden. De Europese Unie kan deze strijd dus een extra dimensie verlenen.
De gedachte dat terrorisme op Europees niveau bestreden behoort te worden is overigens niet nieuw. Er is in het verleden al vaker sprake geweest van samenwerkingsacties tussen het politieapparaat en de gerechtelijke instanties van twee of meer staten, vooral aan weerszijden van de Frans-Spaanse grens, en met dat soort acties zijn onlangs nog goede resultaten bereikt in de strijd tegen het terrorisme. De Commissie zelf werkt in dit kader samen met de lidstaten en Europol. In de context van de Raad van Europa en de Verenigde Naties bestaan er reeds diverse belangrijke internationale verdragen. Sommige daarvan zijn reeds afgesloten, over andere wordt nog onderhandeld.
De hervatting van de aanslagen toont helaas maar al te duidelijk aan dat die inspanningen niet volstaan om een halt toe te roepen aan het terrorisme. We moeten met onze Europese samenwerking nog verder gaan. Het past ook om hier, mede namens de Commissie, eer te bewijzen aan de slachtoffers van de terroristische aanslagen. Dat zijn niet zelden democratisch gekozen volksvertegenwoordigers. We bewijzen bij dezen dus eer aan al diegenen die bij het uitvoeren van hun beroepsopdracht het slachtoffer van terrorisme zijn geworden, omdat ze als dienaren van de staat en de het volk hun geweten hebben gevolgd, en voorts aan al die anonieme burgers die als omstanders het slachtoffer van terrorisme zijn geworden, omdat ze geweigerd hebben zich te laten intimideren en chanteren. We moeten bewijzen dat de Europese instellingen in staat zijn een bijdrage te leveren aan deze collectieve inspanning van de burgers van Europa - dat is het best denkbare eerbewijs aan al deze mensen.
Ik heb al aangegeven dat het Verdrag van Amsterdam ruimte biedt voor een bijdrage van de Europese Unie. Daarom hebben de regeringsleiders en staatshoofden onmiddellijk na het in werking treden van dat Verdrag op de Europese Raad in Tampere besloten dat de algemene aanpak voor het bestrijden van alle vormen van criminaliteit ook voor het terrorisme gevolgd moet worden. Er zijn duidelijke politieke beloften gedaan, waaronder ook de belofte om gemeenschappelijke onderzoeksteams op te zetten, wat volgens mij het meest efficiënte instrument voor de bestrijding van terrorisme is: bestrijding aan de basis. In de opdracht van Europol wordt ook expliciet naar het terrorisme verwezen, en daarom moet Europol steun verlenen aan deze gemeenschappelijke actie, onder meer door het deelnemen in genoemde gemeenschappelijke onderzoeksteams. Naarmate de operationele capaciteit van Europol toeneemt, wordt ook haar slagvaardigheid groter. In veel gevallen is de bilaterale samenwerking tussen politiekorpsen zonder enige twijfel een essentieel instrument bij de bestrijding van het terrorisme, maar het is ook waar dat we een link moeten leggen tussen bepaalde manifestaties van terrorisme en andere vormen van georganiseerde misdaad. Je kunt hierbij denken aan methoden, operationele netwerken en zelfs de wijze van financiering. We moeten het fenomeen terrorisme niet uitsluitend op een bilaterale wijze benaderen - we moeten een multilaterale visie ontwikkelen.
Bovendien is het zo, mijnheer de Voorzitter, dat de instrumenten voor gerechtelijke samenwerking ons in staat stellen om de obstakels die het zo moeilijk maken om terroristen uit één land in een ander land van de Unie te vervolgen, zoveel mogelijk uit de weg te ruimen - misschien dat eens al die obstakels kunnen worden weggenomen. Ik denk dan eerst en vooral aan die instrumenten die moeten voorkomen dat misdadigers profiteren van de verschillen tussen de diverse nationale wetgevingen. Het is duidelijk welke weg we willen volgen. In Tampere is namelijk besloten dat er in de toekomst tussen de lidstaten geen uitleveringsprocedure meer zou moeten bestaan voor mensen die in laatste instantie veroordeeld zijn. Bovendien zou het beginsel van wederzijdse erkenning van strafrechtelijke vonnissen niet uitsluitend voor uitspraken in laatste instantie behoren te gelden, maar voor alle fasen voorafgaand aan het vellen van het vonnis. De eerste doelstelling bestaat dan in de garantie dat arrestatiebevelen voor doeleinden van berechting uitgevoerd worden. Als er voor één individu een aantal van zulke bevelen is uitgevaardigd, dan moet er rekening worden gehouden met ernst van de onderscheidene delicten.
Het is nu aan de institutionele partners om ervoor te zorgen dat deze richtsnoeren, die op het politieke vlak reeds zijn aanvaard, nu ook spoedig in feitelijke en rechtsnormen worden omgezet. De strijd tegen het terrorisme moet verscherpt worden en voor dat doel zijn er verschillende fundamentele acties opgenomen in het plan voor het opzetten van een Ruimte voor Vrijheid, Veiligheid en Rechtvaardigheid. Ik ben ervan overtuigd dat die acties snel verwezenlijkt zullen worden. Ik denk daarbij in de eerste plaats aan de door de staatshoofden en regeringsleiders gedane belofte dat terrorisme voortaan zal worden beschouwd als een vorm van criminaliteit waarvoor de Europese instellingen niet alleen gemeenschappelijke definities zullen moeten zien te vinden, maar ook gemeenschappelijke delictomschrijvingen en sancties. De boodschap is dat het terrorisme geen bescherming mag vinden in de wetgeving van enige lidstaat, en die boodschap moet duidelijk zijn.
Ik wil daarom herhalen dat de Commissie zich heeft voorgenomen om de strijd tegen het terrorisme op Europees niveau te intensiveren. Zij zal daartoe alle middelen die het Verdrag haar ter beschikking stelt aanwenden, en dan maakt het niet uit waar het terrorisme zich manifesteert, in Spanje of in andere lidstaten - ik heb vanavond vernomen dat er net een aanslag is geweest in het Verenigd Koninkrijk. Het terrorisme mag in een democratische maatschappij geen bescherming vinden onder het voorwendsel van om het even welke politieke "rechtvaardiging" . Terrorisme is een doodlopende weg. Dat moet duidelijk gesteld worden. Het verdwijnen van het terrorisme in een aantal andere Europese landen verschaft ons de hoop dat het vroeg of laat ook uit Spanje zal verdwijnen.
De regeringen moeten er - gesteund door de publieke opinie - op wijzen dat terrorisme onzinnig is. Zij moeten het terrorisme dus via een reeks van strategieën bij de wortel aanvatten. Wij zijn er trots op in democratische maatschappijen te leven, en ik ben ervan overtuigd dat we deze strijd zullen winnen, als we maar nooit afstand doen van onze democratische waarden. We moeten aantonen dat de democratie in de strijd tegen het terrorisme een sterk middel is. Het is daarom van belang niet alleen de preventie efficiënter te organiseren: ook de reactie op terroristische aanslagen moet doeltreffender worden. Dat is precies wat Spanje aan het doen is, en ook de Commissie zal binnen het kader van haar bevoegdheden al het nodige ondernemen.
Mijnheer de Voorzitter, geachte afgevaardigden, Europa is een gebied waar vrijheid de norm is, en we willen die vrijheid veilig stellen. Terroristische aanslagen zijn niet alleen een aanslag op de democratie en de rechtsstaat, ze maken het de burger onmogelijk de vrijheid te genieten waar een ieder naar verlangt. Al ons streven, al onze gezamenlijke inspanningen dienen dus gericht te zijn op de garantie dat iedereen die vrijheid ten volste kan beleven. Vrijheid wijkt niet voor chantage, en niet voor angst: de menselijke waardigheid kan niet anders dan in vrijheid tot haar recht komen.
Mijnheer de Voorzitter, dit is een motie van orde en uiteraard geen interventie. Vindt u ook niet dat wij de komst van de minister even moeten afwachten? Ik vind het een beetje ingewikkeld om de vertegenwoordiger van de Raad te antwoorden als hij zich niet heeft kunnen uitspreken. Ik verzoek u de plenaire vergadering een tiental minuten te schorsen tot 09.00 uur, het tijdstip waarop de minister in het Parlement wordt verwacht.
Mijnheer Galeote, ik begrijp uw gevoel. Ter verontschuldiging van de minister, de heer Paul, wens ik erop te wijzen dat zijn trein uit Parijs aankomt om 8.20 uur. Wij verwachten hem elk ogenblik hier. Ik geef er de voorkeur aan in verband met de zware agenda van vandaag, en het Huis heeft gisteren besloten om 11.00 uur te willen stemmen, dat wij toch beginnen, dat wij niet schorsen. Ik zou u eigenlijk willen vragen om nu toch maar met uw betoog te beginnen. Wij hebben de verklaring van de commissaris gehad. Wij hebben gisteren besloten om 8.30 uur te beginnen en het zou dus raar zijn om nu te schorsen.
Ik verklaar de zitting van het Europees Parlement, die op donderdag 21 september 2000 werd onderbroken, te zijn hervat.
De notulen van de vergadering van donderdag 21 september zijn rondgedeeld.
Mevrouw de Voorzitter, ik zal mij beperken tot een opmerking over de notulen. Om een onverklaarbare reden staat mijn naam niet op de aanwezigheidslijst. Ik verzoek u dit te laten corrigeren en ik maak van de gelegenheid gebruik om op te merken dat ik vandaag slechts negen uur nodig had om van Finland naar Straatsburg te reizen. Dit is haast een persoonlijk record deze herfst.
Mededeling van het voorzitterschap over de situatie in het Midden-Oosten
Geachte collega's, zoals u weet staan Jeruzalem, andere steden en de Palestijnse gebieden sinds een paar dagen in brand en zijn er reeds talrijke slachtoffers. Vandaag nog hebben helikopters doelen in Gaza gebombardeerd, waardoor de situatie nog verder is verslechterd. Namens het Europees Parlement betreur ik deze nieuwe golf van geweld ten zeerste en betuig ik mijn diepste medeleven met de families van de slachtoffers.
Op een moment dat het vredesproces zich in een cruciale fase bevindt - met reële, doch broze vorderingen - moet het bezoek van de heer Ariel Sharon aan de Tempelberg wel als een provocatie worden beschouwd. Zoals de trieste actualiteit aantoont, is de status van Jeruzalem een van de sleutels voor vrede in het Nabije Oosten. Deze stad wemelt van de krachtige symbolen voor de drie monotheïstische godsdiensten. Wanneer hierop inbreuk wordt gemaakt, wordt er voorbijgegaan aan de vredeswil en wordt de zoektocht naar een voor iedereen aanvaardbare oplossing belemmerd.
We weten echter dat beide partijen vredelievende personen in hun midden hebben, die vooruitgang willen boeken. De gelijktijdige aanwezigheid van de heren Ahmed Qurie en Avraham Burg, respectievelijk voorzitter van de Palestijnse Wetgevende Raad en voorzitter van de Knesset, in dit Parlement tijdens de vergaderperiode van september heeft hiervan eens te meer het bewijs geleverd. Wat de kwestie Jeruzalem betreft, hebben zij het hoopgevende signaal afgegeven open te staan voor suggesties en te kunnen luisteren.
Bij deze opening van een nieuwe vergaderperiode van het Europees Parlement roep ik de internationale gemeenschap op alles in het werk te stellen opdat de dialoog zo snel mogelijk opnieuw op gang wordt gebracht. De Europese Unie heeft al gereageerd. Zij moet zich nog meer inspanning getroosten; ons Europees Parlement zal hieraan een maximale bijdrage leveren.
Mevrouw de Voorzitter, op de eerste plaats wil ik u namens de socialistische fractie laten weten dat wij het volledig eens zijn met wat u net heeft gezegd. Staat u het mij tevens toe u namens mijn fractie voor te stellen dit onderwerp te betrekken bij het debat van morgen over de Top van Biarritz. Het is een uiterst belangrijk onderwerp en het betreft, zoals u het op treffende wijze heeft geformuleerd, de bevoegdheden van de Europese Unie.
Hoewel de Top van Biarritz informeel is, zal de toestand in het Midden-Oosten daar natuurlijk één van de te behandelen onderwerpen zijn. U heeft terecht gezegd, mevrouw de Voorzitter, dat er sprake is geweest van een onaanvaardbare provocatie van een voorman van extreem-rechts in Israël, die berucht is om zijn extremistische daden in het verleden. Welnu, ook ik ben van mening dat wij ons vooral moeten richten tot onze Israëlische vrienden en hun moeten laten weten dat een democratisch en legitiem gevormde regering als die van Israël niet met kanonschoten en tanks ten strijde kan trekken tegen kinderen en jongeren die met stenen gooien. Dat is buiten elke proportie en bevordert op generlei wijze het vredesproces.
Ik meen, mevrouw de Voorzitter, dat na het bezoek de vorige maand van de door u uitgenodigde voorzitters van het Israëlische en het Palestijnse parlement, wij voldoende moreel gezag bezitten om onze gesprekspartners krachtdadig te benaderen en daarbij tegelijkertijd onze goede diensten aan te bieden.
Mevrouw de Voorzitter, ik heb u namens mijn fractie schriftelijk verzocht om een wijziging van de agenda met betrekking tot het zojuist op een bijzonder waardige manier door u aangesneden onderwerp.
Aangezien de heer Barón Crespo het woord heeft genomen, stel ik voor dit onderwerp direct aan te roeren. Ons Parlement heeft de voorzitters van de Knesset en de Palestijnse Wetgevende Raad op een bijzonder goed moment - een maand geleden - samen uitgenodigd, juist om aan te geven dat het een rol wil spelen bij de bevordering van het vredesproces. Mijns inziens moeten wij, als Parlement, inderdaad ook nu onze mond opendoen.
Ik ben het helemaal met u eens dat de situatie in Palestina en Israël op dit moment dramatisch is. Ik begrijp heel goed dat de heer Prodi - morgen -, de Raad, wijzelf, sommigen van ons een bijdrage willen leveren aan het algemeen debat. Dit dramatische onderwerp mag echter niet slechts de zoveelste bijzonder belangrijke kwestie zijn: zo zou de eerste spreker het bijvoorbeeld kunnen hebben over het Handvest van de fundamentele rechten, de tweede over het Franse voorzitterschap en de Top van Biarritz, de derde over het Deense "nee" bij het referendum over de EMU en, tot slot, de vierde over het Nabije Oosten. Dat volstaat echter niet.
Ik stel dus namens mijn fractie voor dat er zo snel mogelijk een uur wordt uitgetrokken voor dit zo belangrijke onderwerp en dat er een resolutie wordt aangenomen. Mocht dat niet mogelijk zijn, dan stel ik voor dat deze kwestie tenminste een van de onderwerpen wordt van ons actualiteitendebat. Hoe het ook zij, aan het eind van deze vergaderperiode mag niemand kunnen beweren dat het Parlement als zodanig - in de geest en in het verlengde van uw schitterende verklaring - zich niet voor het herstel van de vrede in Israël en het Nabije Oosten heeft uitgesproken.
Geachte collega's, met uw welnemen maak ik er een soort voorstel van orde van. De regeling van de werkzaamheden is nog niet aan de orde. Ik heb uw verzoek ontvangen. Ik stel dan ook voor dat wij bij de regeling van de werkzaamheden bekijken of dit onderwerp al dan niet op de agenda van dinsdag moet komen te staan.
Waarde collega's, vandaag viert Duitsland dat het 10 jaar geleden werd herenigd. Wat enkele jaren daarvoor nog ondenkbaar leek, is een realiteit geworden. Deze hereniging, die mogelijk werd gemaakt door de val van de muur het jaar daarvoor, was niet alleen voor de Duitsers van grote betekenis, maar gold voor heel Europa als symbool van de verzoening tussen Oost en West na 40 jaar koude oorlog.
Ik wil vandaag namens ons Parlement blijk geven van de vreugde die wij delen met onze Duitse vrienden die de hereniging vieren.
Mevrouw de Voorzitter, wij hebben gisteren besloten - en dat staat ook in de notulen - dat wij op donderdag een debat zouden voeren over de ontwikkelingen in het Nabije Oosten. Wij hebben echter nog geen termijn vastgesteld voor de indiening van ontwerpresoluties. Ik wil graag dat een termijn wordt vastgesteld voor niet alleen de ontwerpresoluties, waarvoor wij vanmiddag 18.00 uur zouden kunnen aanhouden, maar ook de amendementen. Deze termijn zouden wij zo laat mogelijk morgenvroeg moeten vaststellen om rekening te kunnen houden met de eventuele resultaten van de ontmoeting tussen Ehud Barak en Yassir Arafat die morgen in Parijs plaatsvindt. Ik verzoek u dus deze termijn vast te stellen en wel op een zo laat mogelijk tijdstip.
De Fractie van de Partij van de Europese Sociaal-Democraten heeft een verzoek ingediend om het debat over de situatie omtrent het vredesproces in het Midden-Oosten, dat voor donderdagmiddag op de agenda staat, af te sluiten met een ontwerpresolutie. Ik breng dit verzoek in stemming.
Voorbereiding van de informele Europese Raad van 13/14 oktober te Biarritz (IGC) / Handvest van fundamentele rechten
Aan de orde is de gecombineerde behandeling van verklaringen van de Raad en de Commissie over de voorbereiding van de informele Europese Raad van 13/14 oktober te Biarritz (IGC) en de volgende mondelinge vragen:
B5-0538/2000, van de heer Napolitano, namens de Commissie constitutionele zaken, aan de Raad
B5-0539/2000, van de heer Napolitano, namens de Commissie constitutionele zaken, aan de Commissie
over het Handvest van de grondrechten van de Europese Unie.
. (FR) Mevrouw de Voorzitter, mijnheer de voorzitter van de Europese Commissie, geachte afgevaardigden, u hebt mij verzocht het debat van vandaag te wijden aan de aankomende Europese Top van Biarritz, die een belangrijke fase zal inluiden van dit halfjaarlijkse voorzitterschap van de Raad.
Zoals u allen weet komt de Europese Raad meestal niet één, maar twee keer per halfjaar bijeen. Ik denk dat die extra bijeenkomst van zeer groot belang is, met name gezien het informele karakter van die top. Ook de Top van Biarritz zal een informeel karakter hebben.
Juist tijdens een informele top kan op het hoogste niveau geheel vrij gedebatteerd worden over gevoelige vraagstukken. Daarom staan op de agenda van Biarritz twee zeer belangrijke vraagstukken ingeschreven die, daar ben ik zeker van, het Parlement in hoge mate zullen interesseren: de IGC over de hervorming van de instellingen en het Handvest van de grondrechten.
Wij hebben het gunstigste tijdstip voor deze top uitgekozen. Op 13 en 14 oktober aanstaande, dat wil zeggen halverwege ons voorzitterschap, komen wij in Biarritz bijeen. De werkzaamheden zijn reeds in een vergevorderd stadium en zijn bovendien conflictloos verlopen. We naderen het moment waarop de balans kan worden opgemaakt en er afspraken gemaakt kunnen worden met het oog op de Europese Raad van Nice. Zoals u merkt zullen niet alle onderwerpen aan bod komen. Dat heeft immers weinig zin.
Tot mijn grote voldoening kan ik u in ieder geval melden dat het Franse voorzitterschap nu snel vorderingen begint te boeken met betrekking tot de verschillende vraagstukken. Ik weet dat sommige waarnemers zich zeer kritisch hebben uitgelaten, maar dat komt ongetwijfeld doordat ze te hoge verwachtingen van dit voorzitterschap hebben gekoesterd. Dat op zich is wel vleiend voor ons, maar wij zijn niet gelukkig met deze kritiek. Zoals altijd duurt ook dit voorzitterschap te kort, ofschoon de afgelopen vier maanden zeer goed hebben uitgepakt. Onze critici vergeten bovendien dat wij, net als ieder ander voorzitterschap, met bijzonder veel zaken rekening moesten houden die ons in ons handelen hebben beperkt.
Zo hebben bepaalde gebeurtenissen, die breed zijn uitgemeten in de pers, een schaduw geworpen op de werkzaamheden van de afgelopen weken. Ik denk hierbij met name aan de plotseling gestegen olieprijzen - overigens zal dit vraagstuk uitvoerig in de Europese Raad besproken worden -, aan de koersschommelingen van de euro en aan het Deense referendum.
Ik kan u evenwel verzekeren dat we onze werkzaamheden volgens het vastgestelde tijdschema zullen voortzetten, met ongetwijfeld de gewenste resultaten tot gevolg. Zo is bijvoorbeeld op de laatste Raad Algemene Zaken het akkoord over MEDA II in gang gezet. Verder is het debat over de verbetering van de externe hulpverlening van de Unie voortgezet, en is er een verklaring gericht tot het Servische volk, die van grote invloed is op de huidige situatie, en op de eerste verslaglegging met betrekking tot het uitbreidingsproces. Wij zullen hier vanmiddag nog op terugkomen. Ook op de laatste Raad van ministers van Justitie en Binnenlandse Zaken zijn vorderingen gemaakt: de verordening betreffende het Europees Vluchtelingenfonds is aangenomen, de bevoegdheden van Europol met betrekking tot de bestrijding van witwaspraktijken zijn uitgebreid en er is een politiek akkoord bereikt over de oprichting van Eurojust. Het besluit over dit akkoord was overigens al op de Top van Tampere genomen.
Verder geeft de informele Raad van ministers van Defensie van 22 september jongstleden alle aanleiding te veronderstellen dat er wat de capaciteitstoezeggingen betreft tijdens dit voorzitterschap zeer bemoedigende resultaten zullen worden geboekt. Dat geldt ook voor onze prioriteiten die overeenkomen met de wensen van onze Europese medeburgers, dat wil zeggen werkgelegenheid en groei, de scholing van onze kinderen - over dit onderwerp heeft zich afgelopen weekend een Raad van ministers van Onderwijs gebogen -, de toekomst van de sociale zekerheid en de vervoersveiligheid: een vraagstuk dat in een nieuw daglicht is komen te staan na de plotselinge stijging van de olieprijzen. Het voorzitterschap pakt ook dit vraagstuk aan en werkt daarbij nauw samen met de Commissie en het Parlement.
Ik kom nu terug op de agenda van de Europese Raad van Biarritz, waarbij ik eerst wil ingaan op de intergouvernementele conferentie.
Mijnheer de Voorzitter, ik wil bij de discussie van gisteren over Slowakije aantekenen dat België en andere landen voor Slowakije de visumplicht hebben ingevoerd. Ik vind dat discriminerend.
Mijnheer de Voorzitter, waarde collega's, commissievoorzitter Prodi heeft gisteren in zijn principeredevoering gezegd dat wie een instelling van de Europese Unie verzwakt, het geheel verzwakt. Het debat had immers mede betrekking op de verhouding tussen de Commissie en de Raad. Ik wil in dit verband op de verhouding tussen de Raad en het Parlement ingaan. Ik wil erop wijzen dat er inmiddels sprake is van aanzienlijke vertragingen bij de beantwoording van schriftelijke vragen. Ik kan daar twee voorbeelden van geven.
In september 1999 heb ik een vraag over de kwestie Hombach gesteld. Die werd in februari 2000 beantwoord. In februari 2000 heb ik een schriftelijke vraag over de veiligheid van het Europese luchtruim ingediend; die is nog altijd niet beantwoord. Wie een enkel orgaan verzwakt, verzwakt het geheel. Ik heb de indruk dat de Raad inmiddels juist heeft besloten vragen van het Parlement te negeren. Dat mag niet gebeuren! Ik denk ook dat het bij de verhoudingen tussen de instellingen past dat wij daar verandering in brengen.
Mijnheer de Voorzitter, uitgerekend vandaag zullen wij hier vol enthousiasme - en wat mij betreft met grote belangstelling - de verslagen over de uitbreiding met de kandidaat-landen aannemen. De Republiek Tsjechië, waarop het verslag van de heer Jürgen Schröder betrekking heeft, is een van deze toetredingslanden. Het baart mij evenwel ernstige zorgen - en ik verzoek het voorzitterschap dan ook in dit verband de nodige stappen bij de Praagse overheden te ondernemen - dat twee Spaanse jongeren, de tweeëntwintigjarige Gaizka Azcona Cueva en de eenentwintigjarige Mikel Oliva Martínez, sinds afgelopen dinsdag - nu bijna tien dagen - op onrechtmatige wijze worden gevangen gehouden. Het is bijzonder verontrustend dat een dergelijk voorval plaatsvindt in een land dat op het punt staat tot de Europese Unie toe te treden.
Mijnheer Marset Campos, wij nemen goede nota van uw verklaring. Ik denk dat de Voorzitter de noodzakelijke stappen zal ondernemen.
De Commissie juridische zaken en interne markt heeft verzocht het debat over haar mondelinge vraag over de rechten van talendocenten, dat voor vrijdagochtend aanstaande op de agenda staat, uit te stellen tot de volgende vergaderperiode.
Ik geef het woord aan de heer MacCormick. Hij zal het verzoek van de Commissie juridische zaken en interne markt toelichten.
Mijnheer de Voorzitter, de mondelinge vraag over taaldocenten die voor vrijdag op de agenda staat, komt van de Commissie juridische zaken en interne markt. Het was de bedoeling van de indieners dat deze vraag gepaard zou gaan met een ontwerpresolutie. Het gaat hier om een belangrijke zaak. Bij tijd en wijle wordt hier in dit Parlement terecht opgemerkt dat het Europa van de burgers een Europa is waarin rechten correct zijn vervat in Europese wetten. Het zou niet goed zijn indien de lidstaten reeds bij wet vastgestelde rechten met voeten zouden treden.
Twaalf jaar geleden heeft het Hof van Justitie een arrest uitgevaardigd tegen Italië met betrekking tot de docenten vreemde talen. Daar zijn nog twee arresten op gevolgd, maar nog altijd zijn de rechten van deze docenten niet gewaarborgd. Naar mijn mening, en ik zeg dit in aanwezigheid van de voormalige procureur-generaal van Ierland, heeft de Commissie in deze niet genoeg daadkracht aan de dag gelegd. Een mondelinge vraag met discussie over dit onderwerp moet worden afgesloten met een resolutie. Ik verzoek u om terugverwijzing naar de commissie voor de nodige voorbereiding.
U hebt het voorstel van de heer MacCormick namens de Commissie juridische zaken en interne markt gehoord.
Mijnheer de Voorzitter, het zal u misschien verrassen dat ik werkelijk een opmerking over de notulen wil maken, maar ik maak uit de notulen op dat bij de vermelde ...
de verklaring van de Raad over gelijke kansen; evenwichtige deelname van mannen en vrouwen;
het verslag (A5-0198/2000) van mevrouw Dybkjær, namens de Commissie rechten van de vrouw en gelijke kansen, over de jaarverslagen 1997, 1998 en 1999 van de Commissie over gelijke kansen voor vrouwen en mannen in de Unie (COM(1998) 302 - C5-0106/1999, COM(1999) 106 - C5-0289/2000, COM(2000) 123 - C5-0290/2000 - 1999/2109(COS)).
Mijnheer de Voorzitter, dames en heren afgevaardigden, mevrouw de commissaris, sinds het begin van het Franse voorzitterschap is dit de derde keer dat ik het genoegen heb voor u te spreken. De eerste keer was een toelichting op 11 juli jongstleden in de Commissie rechten van de vrouw en gelijke kansen, en de tweede keer was een verklaring over de oprichting van een waarnemingscentrum voor industriële verandering op 5 september jongstleden.
Vandaag spreek ik over de evenwichtige deelname van vrouwen en mannen op alle maatschappelijke gebieden. De ontwerpresolutie over de verslagen van de Commissie, waarover u zich straks gaat uitspreken, bevat veel informatie. Met uw goedvinden wil ik drie aspecten noemen die door mevrouw Dybkjær zijn belicht, waarbij ik haar wil prijzen voor de kwaliteit van haar werk als rapporteur voor deze Vergadering.
Het eerste aspect betreft de noodzaak van regelmatige evaluatie van, en toezicht op de gelijkheid op elk niveau: werk, werkgelegenheid, onderwijs, scholing, gezinsleven, gezondheid, waardigheid van vrouwen. Alleen als we gewapend zijn met een zo uitgebreid mogelijke kennis van alle aspecten die aan de basis staan van discriminatie, kunnen we aanzienlijke vooruitgang boeken.
Het tweede punt heeft betrekking op nieuwe technologieën op het gebied van informatievoorziening en communicatie. Deze opkomende sector biedt vrouwen een grotere toegang tot de arbeidsmarkt. We moeten ervoor zorgen dat de kloof tussen mannen en vrouwen op dit gebied kleiner wordt. We moeten ervoor zorgen dat vrouwen van de afgeleide werkgelegenheid profiteren, waarbij we moeten voorkomen dat zich dezelfde ongelijkheden voordoen die ook in de meer traditionele sectoren voorkomen: banen voor minder geschoolden, tijdelijk werk dat niet altijd vrijwillig gekozen is, onzekere arbeidsomstandigheden en moeilijkheden bij het verkrijgen van leidinggevende posities.
Het derde punt tenslotte, waarbij wordt voorgesteld om de toepassing van het beginsel van gelijke behandeling tot criterium te maken voor alle communautaire hulp of financiering, lijkt me van wezenlijk belang voor het stimuleren van gelijkheid.
Deze gelijkheid is een belangrijk politiek thema en is daarom tijdens het Franse voorzitterschap meerdere keren naar voren gekomen. Het zijn natuurlijk deze situaties waarop ik vooral uw aandacht wil vestigen.
We hebben in Parijs een ministersconferentie belegd. Deze vindt plaats op 27 oktober. Uiteraard heb ik daar mijn waarde landgenoot, de heer Rocard, bij uitgenodigd als voorzitter van de Commissie werkgelegenheid en sociale zaken, evenals mevrouw Theorin, voorzitter van de Commissie rechten van de vrouw en gelijke kansen. Op 24 november hebben we ook een Europees colloquium georganiseerd over gelijkheid in het werk. Aan dit colloquium zullen deskundigen, sociale partners en leidinggevenden uit het bedrijfsleven deelnemen, en gezamenlijk zullen we de carrièreproblemen voor vrouwen afbakenen. Ik wil hier vanochtend niet zozeer uitweiden over dit colloquium over de gelijkheid in het werk, maar meer over de onderwerpen die op de ministersconferentie op 27 oktober ter sprake zullen komen.
Er zijn drie onderwerpen uitgezet, die overigens ook behandeld worden in de belangrijke teksten van het voorzitterschap, zowel het vijfde actieprogramma als de sociale agenda. De evenwichtige deelname van vrouwen en mannen aan besluitvorming, de combinatie van gezin en werk en de integratie van gelijkheid in meerdere samenstellingen van de Raad van Ministers van de Unie, dat zijn de drie onderwerpen die op de agenda staan van de conferentie van ministers.
Het eerste onderwerp, de deelname van vrouwen aan de besluitvorming op alle gebieden, laat zien hoeveel achterstand vrouwen ook vandaag de dag nog hebben ten opzichte van mannen. Het gaat zelfs om een democratische achterstand, die tegenwoordig steeds minder aanvaardbaar is. Ik wil u herinneren aan de conferentie van Parijs in april 1999. Sommigen onder u kunnen zich misschien nog wel het moment herinneren waarop we het eens waren over een verklaring, maar het veel moeilijker eens konden worden, met vijftien ministers, over een actieplan met gekwantificeerde doelstellingen.
Daarom heb ik deze keer de mogelijkheid van de belangrijke teksten van het voorzitterschap aangegrepen om dit actieplan naar voren te brengen.
Met uw welnemen wil ik even zeggen dat mijn land voor wat betreft de deelname van vrouwen aan de besluitvorming een beslissende stap heeft gezet. Om dat proces heel kort samen te vatten: op 28 juni 1999 is in Frankrijk een grondwetswijziging aangenomen, die werd ondersteund door de premier en de president van Frankrijk. Onmiddellijk daarna is er een debat geweest over een wetsvoorstel betreffende de gelijkheid, en dit wetsvoorstel is op 3 mei 2000 aangenomen. Deze wet wordt toegepast bij alle volksraadplegingen, en vanaf 2001 bij alle gemeenteraadsverkiezingen.
Zo moeten politieke partijen stemlijsten opstellen waarop evenveel mannen als vrouwen voorkomen, die bovendien om en om op de lijst moeten staan, om te voorkomen dat vrouwen op onverkiesbare plaatsen terechtkomen. Partijen die dit niet doen, riskeren dat hun kieslijst ongeldig wordt verklaard of dat zij de gemaakte campagnekosten niet vergoed krijgen.
Ik ben ervan overtuigd dat we door de evenwichtige deelname van vrouwen aan de politieke besluitvorming een werkelijke vernieuwing van het politieke landschap kunnen verwachten. Deze scheiding van de macht heeft andere diepgaande wijzigingen tot gevolg voor het economische, sociale en culturele leven.
Het actieprogramma van Peking en de laatste aanbevelingen van juni jongstleden, voortvloeiende uit de speciale vergadering van de Algemene Vergadering van de Verenigde Naties over Peking +5, volgen dezelfde lijn. Dat blijkt duidelijk uit het verslag van het Finse voorzitterschap over vrouwen en besluitvorming. De indicatoren die in dit verslag zijn opgesteld maken het mogelijk om de gerealiseerde voortgang te evalueren.
Ik verwelkom ook het initiatief van de Commissie die, naar men mij heeft gezegd, - en ik denk, mevrouw Diamantopoulou, dat die informatie juist is - een besluit heeft genomen over het evenwicht tussen mannen en vrouwen in de comités en groepen van deskundigen die door de Commissie worden samengesteld. We moeten ons allemaal inzetten om dit bemoedigende initiatief na te volgen en verder te ontwikkelen.
Het Franse voorzitterschap heeft zich tot taak gesteld op dit gebied vooruitgang te boeken, en wil zich tot haar partners wenden met voorstellen met gekwantificeerde doelstellingen op het gebied van toegang voor vrouwen tot besluitvorming op alle terreinen: in de politiek, daar had ik het al over, maar ook op economisch en sociaal gebied. De eerste besprekingen die onder leiding van het Franse voorzitterschap zijn gehouden, bevestigen dat dit onderwerp een centrale plaats inneemt bij alle lidstaten. Ik kan nog niet zeggen in hoeverre er al een overeenkomst bereikt is over de gekwantificeerde doelstellingen, maar u kunt ervan verzekerd zijn dat ik mijn uiterste best doe om tot een dergelijke overeenkomst te komen.
Het tweede onderwerp van deze ministersconferentie gaat over de combinatie van gezin en werk. In navolging van Finland is er een vragenlijst verspreid onder alle lidstaten en hierover zal zeer binnenkort verslag worden gedaan. De Raad zal beschikken over een voorstel voor indicatoren waarmee de voortgang op dit gebied kan worden gemeten.
Ik wilde dat dit onderwerp een belangrijk onderdeel zou zijn van het voorzitterschap, om zodoende de werkzaamheden te continueren die tijdens het Portugese voorzitterschap zijn uitgevoerd. Ik denk aan het colloquium Evora over het onderwerp moeder-/vaderschap en de resolutie over de evenwichtige deelname van mannen en vrouwen aan het gezin en aan het werk. We weten immers dat vrouwen alleen, of bijna alleen de lasten dragen van een dubbele dagtaak. Tegelijkertijd worden zij nog steeds geconfronteerd met een keuze tussen hun privé- en gezinsleven enerzijds, en een beroep en plaats in de maatschappij anderzijds. Beste vrienden, gewoonlijk zeg ik zelf in Frankrijk dat een wet om gelijkheid in de politiek op te leggen nog tot de mogelijkheden behoort, maar dat het veel moeilijker is om via wetgeving gelijkheid in het dagelijks leven en het huishouden op te leggen.
Net zomin als het maatschappelijk leven niet meer een monopolie van mannen moet zijn, moet het privé-leven niet meer het exclusieve domein van vrouwen zijn. Daarom moeten er nieuwe manieren worden bedacht om de tijd beter in te delen, zodat elke deelnemende partij, ouders, kinderen, burgers, gekozenen, ondernemingen, volledig op zijn of haar plaats is. Dit is een van de sterke punten van de ministersconferentie. En ik voeg daar nog aan toe dat ik dit punt opnieuw op de agenda heb gezet van het colloquium over gelijkheid in het werk op 24 november.
Het derde onderwerp van de ministersconferentie gaat over de toepassing van het gelijkheidsbeginsel bij de werkzaamheden van de verschillende Raden van de Unie. Ik wil een proces in gang zetten dat ik in Frankrijk heb toegepast, en dat werkt. Voor het eerst hebben meerdere Raden van ministers de gelijkheid van mannen en vrouwen behandeld in samenhang met een van de punten op hun eigen agenda. Ik geef u twee voorbeelden: de Onderwijsraad behandelde een punt betreffende de mobiliteit van studenten en onderwijzend personeel, omdat we ons ervan bewust zijn dat er een aanzienlijke ongelijkheid bestaat in die mobiliteit; en de Raad Interne markt, consumptie en toerisme behandelde een punt betreffende de ontwikkeling van de elektronische handel, teneinde deze toegankelijk te maken voor iedereen, omdat daar nog ongelijkheid bestaat tussen mannen en vrouwen, zoals iedereen weet.
Behalve deze ministersconferentie en het colloquium over de gelijkheid in het werk, moeten twee belangrijke teksten worden genoemd die specifiek aan gelijkheid zijn gewijd, maar die ook betrekking hadden op de Raad van ministers van Werkgelegenheid en Sociale Zaken. Ik denk dan aan het vijfde actieprogramma en de herziening van de richtlijn van 1976.
Ten aanzien van het vijfde programma wil ik allereerst mevrouw Theorin en de rapporteur, mevrouw Eriksson, hartelijk bedanken voor hun toewijding waardoor het hopelijk mogelijk wordt om dit programma eind dit jaar aan te nemen. Ik weet dat het Parlement voornamelijk aandacht heeft voor mainstreaming en de uitvoering van strategische doelstellingen die niet alleen betrekking hebben op de gelijkheid in het economische en sociale leven, maar ook, en ik kom nog maar een keer op dit onderwerp terug, op de evenwichtige deelname aan de besluitvorming. Van mijn kant zal ik ervoor zorgen dat de financiering gelijke tred houdt met onze ambities.
Het is ook in dat verband dat we de richtlijn uit 1976 opnieuw bekijken, 25 jaar nadat die is aangenomen. Deze richtlijn zorgt er niet alleen voor dat het recht in overeenstemming wordt gebracht met de talloze arresten van het Hof van Justitie, maar behelst ook andere uiterst belangrijke onderwerpen in de communautaire wetgeving. Ik denk bijvoorbeeld aan ongewenste intimiteiten als discriminatie op grond van geslacht. Het begrip indirecte discriminatie wordt nauwkeuriger gedefinieerd en de inbreuk op gelijke behandeling wordt beter in kaart gebracht. Dat is een vooruitgang die met name voor vrouwen van belang is, en mevrouw Hautala heeft zeker niet nagelaten daarop te wijzen toen zij haar verslag namens de Commissie rechten van de vrouw en gelijke kansen aanbood aan de Vergadering.
Naast deze onderwerpen die specifiek tot de bevoegdheden van mijn ministerie horen, wil ik heel kort drie initiatieven aanstippen. Allereerst de richtsnoeren voor de werkgelegenheid, die deze keer zijn aangevuld met kwantificeerbare doelstellingen. Zo ligt er een voorstel om de werkgelegenheidsgraad voor vrouwen van nu tot 2010 te verhogen tot 60%. Ook de rol van de sociale partners wordt versterkt, wat me verheugt. Kortom, de vierde pijler die is gewijd aan gelijke kansen versterkt de integrale aanpak van de gelijkheid door gender mainstreaming en door specifieke richtsnoeren.
Het tweede initiatief dat ik hier wil noemen betreft de sociale agenda die op de Top van Nice, in december van dit jaar, zal worden ingebracht. Deze vormt een grote prioriteit voor het voorzitterschap. Met deze agenda wordt - dat is bekend - een groot actiegebied geopend op het terrein van de werkgelegenheid, en ook wordt de combinatie van gezin en werk beschouwd als een bijdrage daaraan. Zelf hoop ik dat dit onderwerp nog concreter op de sociale agenda komt te staan. Net als u doet het mij deugd dat de agenda een paragraaf bevat over de bevordering van gelijkheid tussen mannen en vrouwen, en ik hoop dat we ook op dat gebied kwantificeerbare doelstellingen kunnen formuleren.
Mijnheer de Voorzitter, ik heb een opmerking over de agenda van vanochtend. Zoals u kunt constateren is deze vrijwel leeg, terwijl er binnen de Unie bijzonder belangrijke gebeurtenissen plaatsvinden. Zo is er tijdens deze vergaderperiode geen enkel debat over de euro gevoerd.
Afgelopen week, dat wil zeggen 24 september, is er een zeer belangrijk referendum gehouden, tijdens welke de Denen de euro de rug hebben toegekeerd. Gisteren heeft de ECB zijn belangrijkste rentetarieven met een kwart punt verhoogd, met als gevolg dat de euro opnieuw is gekelderd. Hieruit kunnen we twee conclusies trekken: in de eerste plaats zullen onze burgers zich nooit in onze debatten gaan interesseren als het Europees Parlement blijft weigeren om de belangrijke vraagstukken op de agenda te plaatsen; in de tweede plaats is de euro een kunstmatige geldeenheid. Het is rampzalig om onder de huidige omstandigheden onze toevlucht geheel in de euro te zoeken.
Mijnheer de Voorzitter, ik wilde voor mijn collega's slechts de aandacht vestigen op de stapel die laat zien welke stukken we deze week hebben doorgewerkt om te kunnen stemmen. Ik feliciteer mijn collega's. We zijn allemaal zeer ijverig!
Uitbreiding van de garantie van de Gemeenschap aan de Europese Investeringsbank tot leningen voor projecten in Kroatië
Aan de orde is het verslag (A5-0237/2000) van de heer Seppänen, namens de Begrotingscommissie over het voorstel voor een besluit van de Raad houdende wijziging van Besluit 2000/24/EG tot uitbreiding van de garantie van de Gemeenschap aan de Europese Investeringsbank, tot leningen voor projecten in Kroatië (COM(2000) 289 - C5-0336/2000 - 2000/0122(CNS)).
Mijnheer de Voorzitter, de Europese Investeringsbank geeft landen buiten de Europese Unie leningen waaraan de Europese Unie garantie verleent. De Investeringsbank verleent afzonderlijke leningen overeenkomstig haar eigen criteria en zonder de precieze aanwijzingen van de Europese Unie.
De Unie heeft echter een plafond vastgesteld voor de leningen waar zij garant voor staat. De leningen worden niet voor 100% gegarandeerd, de Raad heeft in december 1999 namelijk besloten in de periode 2000-2007 slechts voor 65% van het eindbedrag van de leningen garant te staan. Voor het resterende deel moet de Investeringsbank zelf andere garanties krijgen of een risico nemen. In de praktijk is er geen risico en de Europese Investeringsbank zou zelfs bereid zijn het percentage van de garantie van de Europese Unie te verlagen.
De Europese begroting kent voor de leningen van de Investeringsbank een apart Garantiefonds. Daarin worden voor elke garantie middelen gestort uit een specifieke reserve waarvan het maximumbedrag is bepaald in de financiële kaders van het Interinstitutioneel Akkoord. In 2000 kan er uit de reserve maximaal 204 miljoen euro in het Garantiefonds worden gestort. Technisch gezien wordt er voor de leningen van de Investeringsbank uit de reserve 9% van het bedrag in het Garantiefonds gestort dat 65% van de nominale waarde van de leningen is.
Het Garantiefonds van de begroting wordt ook gebruikt voor zogeheten macro-economische hulp aan derde landen. Dat is voor de lidstaten een goedkope manier om ontwikkelingshulp te geven. Die leningen worden op politieke gronden verstrekt aan trouwe partners van de Europese Unie en worden in tegenstelling tot de leningen van de Investeringsbank voor 100% door het Garantiefonds gegarandeerd.
Bij macro-economische hulp is vaak sprake van een aandeel van de Europese Unie in een totaalpakket waarin de Wereldbank en het Internationaal Monetair Fonds de andere hulpverleners zijn. Over het algemeen wordt financiële hulp aan derde landen gegeven overeenkomstig de economische en politieke gedragscriteria die door het Internationaal Monetair Fonds zijn opgesteld - hoe meer garantie wordt gegeven aan leningen van de Investeringsbank, hoe minder macro-economische hulp er kan worden gegeven en omgekeerd. Met het Garantiefonds kunnen ook de zogeheten Euratom-leningen worden gegarandeerd voor de steun aan de ontwikkeling van kernenergie in derde landen, maar daarvoor is het de afgelopen jaren niet nodig geweest middelen uit de reserves in het Garantiefonds te storten.
De Raad heeft in december 1999 de maximumbedragen vastgesteld van de in de periode 2000-2007 aan de Investeringsbank te geven garanties en heeft ook een lijst opgesteld van derde landen die voor hulp in aanmerking komen. Het Europees Parlement heeft daarover in het najaar van 1999 een standpunt ingenomen in het verslag-Rühle. Als het Parlement is gehoord, wordt de zaak wat betreft de voorwaarden van de garanties niet meer in het Parlement behandeld.
Het Parlement moet vandaag een besluit nemen over een zeer eenvoudige kwestie, namelijk het toevoegen van Kroatië aan de lijst landen waaraan de Europese Investeringsbank leningen mag verstrekken met een garantie van de Europese Unie. In Kroatië wordt geen oorlog meer gevoerd en er heeft een democratische omslag plaatsgevonden. Op die manier is het toevoegen van dat land aan de lijst landen die leningen krijgen, gerechtvaardigd, evenals het verhogen van het maximumbedrag van de leningsfaciliteiten van de Investeringsbank. Als het Parlement amendementen op het besluit van de Raad kon indienen, zou het beslist de aandacht vestigen op de werkloosheid en de sociale problemen in Kroatië die het gevolg zijn van de bezuinigingsmaatregelen die het land worden opgelegd, maar in dit verband hebben dergelijke amendementen geen rechtsgrondslag.
Eenzelfde probleem inzake de juridische bevoegdheid heeft betrekking op het binnenkort in het Parlement te behandelen besluit over het toevoegen van Turkije aan de lijst landen die van de Europese Investeringsbank leningen krijgen waaraan de Europese Unie garantie verleent. Het Parlement zal beslist veel voorwaarden aan de leningen aan Turkije willen stellen, maar ook dan wordt er in de praktijk over één woord besloten. Vandaag wordt aan de landen die garantie krijgen Kroatië toegevoegd, dan Turkije.
In dit verband delen wij tegelijkertijd de Commissie mede dat volgend jaar de middelen van het Garantiefonds onvoldoende zijn voor het garanderen van leningen die nu bekend zijn.
Mijnheer de Voorzitter, dit voorstel voor een besluit van de Raad, dat bedoeld is om voor de eerste maal de garantie van de Gemeenschap aan de Europese Investeringsbank te verhogen, heeft ongetwijfeld verreikende gevolgen.
Zo dadelijk zal ik enkele concrete opmerkingen maken over de vragen die dit ontwerpbesluit oproept. Eerst wil ik echter zeggen dat wij dit voorstel steunen omdat het een bekrachtiging is van het standpunt dat het Europees Parlement ten aanzien van de betrekkingen tussen de Europese Unie en Kroatië inneemt. Ik wil ook meteen opmerken dat ik, net als de rapporteur, bezorgd ben over de beperkte marge in de reserve voor het Garantiefonds, die tot problemen kan leiden als zich onverwachte omstandigheden voordoen.
Dit besluit moet in een tweeledige context worden geplaatst. Vanuit een zuiver politiek oogpunt moeten wij ons in de eerste plaats op de toestand in Kroatië richten. De nieuwe politieke koers die dit land na de parlementsverkiezingen en de presidentsverkiezingen heeft ingezet, is toe te juichen. De Europese Unie moet vanzelfsprekend bevorderen dat Kroatië definitief een democratie en een rechtsstaat wordt. Het lijdt geen twijfel dat daartoe financiële steun moet worden verleend, om de economische toestand te verbeteren en de bevolking in staat te stellen de offers te brengen die noodzakelijk zijn om de voornaamste overheidstekorten weg te werken.
De EIB kan en moet een belangrijke rol spelen in de regio. Het is een krachtig financieel instrument ten dienste van het buitenlands beleid van de Unie, waarmee op basis van het besluit uit 1999 ruim 60 landen kunnen worden bereikt. De bank moet haar activiteiten echter in de pas laten lopen met die van de Commissie. Het moet tevens duidelijk zijn dat de Commissie zich niet kan onttrekken aan het akkoord dat pas afgelopen juli in het kader van de triloog is gesloten. De Commissie heeft zich toen verplicht om in het financieel memorandum bij ieder nieuw voorstel aan te tonen dat dit voorstel verenigbaar is met de lopende financiële programmering.
Functioneel gezien is het volgens mij noodzakelijk de in de huidige financiële vooruitzichten vastgelegde reserve aan te vullen en de werking van het Garantiefonds te perfectioneren om de gewenste kwaliteit en doelmatigheid van de door de Unie gegarandeerde leningen te handhaven. De analyse die de rapporteur hier destijds van heeft gemaakt, lijkt mij daarvoor een zeer geschikt uitgangspunt. Dat betekent niet dat het systeem van budgettaire garanties of de rol van de Europese Investeringsbank ter discussie wordt gesteld. Het interinstitutioneel akkoord voorziet in een aantal tripartiete overlegrondes. In dat kader, en gelet op de beperkte marge in de reserve voor garantiedoeleinden, die op 200 miljoen per jaar is vastgesteld, bestaat er geen enkele reden om niet te bespreken hoe die marge in de komende jaren bij voorkeur moet worden gebruikt.
Wij streven er natuurlijk naar de doelmatigheid van de Europese Investeringsbank te vergroten. Om dat te kunnen doen, moet de Commissie een zo volledig mogelijke evaluatie van de activiteiten van de bank verzorgen. Wij kunnen ons niet tevredenstellen met de constatering dat we over een stabiel garantiestelsel beschikken. Onze fractie heeft tijdens de begrotingsbehandeling voor 2001 een strategie gevolgd die erop gericht was de kwaliteit van de uitgaven duidelijk te verbeteren en de controle op de uitvoering te perfectioneren. Wij hebben nu de gelegenheid om dezelfde doelstellingen op de activiteiten van de EIB toe te passen. Het is duidelijk dat het Parlement zich niet mag beperken tot het passief verwerken van de informatie die het van de Commissie en de EIB ontvangt, noch tot het kritiekloos goedkeuren van de besluiten van de Raad.
Mijnheer de Voorzitter, waarde collega's, het onderhavige verslag van de Begrotingscommissie, waarin wordt aanbevolen de garantie van de Gemeenschap aan de Europese Investeringsbank tot leningen voor projecten in Kroatië uit te breiden, behandelt twee belangrijke aspecten.
Ik verklaar de zitting van het Europees Parlement, die op vrijdag 6 oktober 2000 werd onderbroken, te zijn hervat.
Mevrouw de Voorzitter, uit de notulen van de vorige vergadering heb ik begrepen dat hier het geval van een leraar aan de orde is gesteld die in Verona uit racistische motieven was mishandeld. Uit de notulen blijkt ook dat het Parlement zijn veroordeling heeft uitgesproken over deze zaak en zich bovendien met de leraar solidair heeft verklaard. Ik zou u ervan op de hoogte willen brengen dat die leraar alles uit zijn duim heeft gezogen en dat hij helemaal niet door anderen is mishandeld maar zichzelf heeft geslagen. Wij zijn dus eigenlijk allemaal voor de gek gehouden. Ik wilde u hierover informeren, daar dit voorval van de leraar uit Verona die ons voor de gek heeft gehouden in de notulen vermeld staat.
Mijnheer Speroni, deze mededeling geeft in geen geval aanleiding tot herziening van de notulen, maar ik heb er kennis van genomen.
Geachte collega' s, sinds onze laatste vergaderperiode twee weken geleden zijn er, zoals u weet, opnieuw drie mensen omgekomen door kogels van de ETA. Graag zou ik hen bij name noemen en daarbij mijn gedachten laten uitgaan naar hun bedroefde familieleden: Luis Portero, hoofdofficier van justitie bij de rechtbank van Andalusië, vermoord op 9 oktober in Granada; Antonio Munos Carignanos, kolonel-arts bij de luchtmacht, vermoord op 16 oktober in Sevilla; Maximo Casado, gevangenisambtenaar, gisterochtend vermoord in Vitoria.
Namens u allen wil ik hierbij hun nabestaanden onze oprechte deelneming en medeleven betuigen. Met deze slachtoffers komt het aantal moorden dat de ETA sinds de schending van de wapenstilstand op 3 december 1999 heeft gepleegd op zestien. Woorden schieten tekort bij een dergelijk drama, dat zich keer op keer herhaalt, en we mogen ons nooit hierbij neerleggen. Integendeel, ook nu moeten we veroordelen wat niet mag worden getolereerd, zoals we dat bij elk van deze treurige gelegenheden hebben gedaan. Het recht op leven is heilig. In het Handvest van grondrechten van de ingezetenen van de Europese Unie, dat in Biarritz door de staatshoofden en regeringsleiders unaniem is aanvaard, wordt dit nog eens ondubbelzinnig bevestigd.
Ik verzoek u, geachte collega' s, deze slachtoffers eer te betuigen en de Spaanse autoriteiten en democraten te steunen in hun strijd tegen deze plaag, een strijd die vaak met gevaar voor eigen leven wordt gevoerd. Laat ons een minuut stilte in acht nemen.
De Voorzitter. Ik moet helaas opnieuw het woord nemen, ter nagedachtenis aan allen die in het Midden-Oosten het slachtoffer zijn geworden van de oplaaiende haat en de ontoeschietelijke houding van de andere partij.
Morgen zal ons Parlement tijdens het debat over de Europese Raad van Biarritz nog over deze droevige kwestie debatteren, maar vandaag wil ik slechts mijn diepe spijt uitspreken over iets wat ons ten zeerste verontrust omdat het getuigt van de uiterst kwalijke invloed van de extremisten in beide kampen.
Namens u allen wil ik hierbij hun familieleden mijn oprechte deelneming betuigen en wil ik mijn medeleven betuigen aan allen die als gevolg van dit conflict gewond zijn geraakt.
Ik spreek bovendien de hoop uit dat de voorstanders van de vrede en de dialoog ooit zullen zegevieren over hen die geweld prediken en aanzetten tot haat.
De Voorzitter. Zoals u weet, hebben stortregens enkele dagen geleden in Italië en Zwitserland ongekende vernielingen aangericht, waarbij vijfentwintig mensen zijn omgekomen, vele gewonden zijn gevallen en aanzienlijke materiële schade is ontstaan.
In Spanje hebben hevige regens en overstroming eergisteren eveneens geleid tot de dood van drie personen, terwijl drie anderen nog worden vermist.
Namens het Europees Parlement wil ik hierbij de getroffen families onze oprechte deelneming betuigen en wil ik u nogmaals verzoeken ter nagedachtenis aan deze slachtoffers een minuut stilte in acht te nemen.
Mevrouw de Voorzitter, uit punt 13 van de notulen "Mededeling van de kennisgeving van vervallenverklaring van het mandaat van de heer Le Pen" kan ik opmaken dat u en de voorzitter van de Commissie juridische zaken en interne markt hebben gemeend zich namens het Parlement te kunnen uitdrukken.
Ik wil u erop wijzen dat het Parlement als zodanig zich niet over deze kwestie heeft moeten uitspreken. Hoewel ik persoonlijk veel bewondering heb voor mevrouw Palacio in haar hoedanigheid van voorzitter, keur ik haar interpretatie van dit vraagstuk af, die immers voortvloeit uit het eerder door haar commissie genomen besluit om te wachten met een beslissing. Zolang het hoger beroep van de heer Jean-Marie Le Pen niet door de Raad van State was verworpen, had de commissie best mogen onderzoeken welke consequenties de uitslag van dit beroep zou kunnen hebben of een oordeel mogen uitspreken over het besluit inzake de vervallenverklaring.
Dit lijkt me een ernstige zaak, temeer daar in de Franse wetgeving uitdrukkelijk staat vermeld dat als het om een Europese afgevaardigde gaat, het arrest van de Raad van State in de plenaire vergadering behandeld moet worden. In het onderhavige geval hebben slechts twee onderafdelingen een uitspraak over het arrest gedaan. De rechten van de heer Le Pen zijn derhalve op flagrante wijze geschonden. Mijns inziens is niet de hand gehouden aan artikel 7, lid 4 van ons Reglement.
Mijnheer Gollnisch, ik kan u verzekeren dat de procedure nauwlettend is gevolgd en dat ik mij gehouden heb aan de letter en geest van artikel 12, lid 2 van de Akte van 20 september 1976. Het enige punt waarover we van mening kunnen verschillen is de vraag of ik al had moeten reageren op het moment dat de Franse regering mij in kennis heeft gesteld van haar besluit om het mandaat van de heer Le Pen te laten vervallen. Zoals u weet heeft de Commissie juridische zaken en interne markt mij geadviseerd om het besluit van de Raad van State af te wachten, hetgeen ik gedaan heb. De procedure is geheel volgens het Reglement verlopen.
Mevrouw de Voorzitter, in de notulen staat dat ik heb gesproken over de situatie in Spanje. Ik heb echter gesproken over de onderdrukking in Spanje en over de situatie in Baskenland, en dat is iets heel anders. Als ik het over terroristische daden van de ETA heb, heb ik het niet over de situatie in Spanje. Dat is niet juist weergegeven in de notulen. Ik heb gesproken over de situatie in Baskenland en over de onderdrukking door de Spaanse regering. Dat kunt u controleren in het volledige verslag van de vergadering.
Mevrouw de Voorzitter, ik heb een opmerking over punt 14 van onze notulen inzake het verzoek om opheffing van de parlementaire onschendbaarheid van onze collega Pacheco Pereira. In antwoord op uw vraag kan ik u mededelen dat wij ons tegen dit verzoek hebben uitgesproken, mevrouw de Voorzitter, en wel om de reden die de heer MacCormick in punt D van zijn verslag noemt: "omwille van de autonomie van de Europese parlementaire onschendbaarheid ten opzichte van de nationale parlementaire onschendbaarheid ". "Auto nomoi" is de Griekse uitdrukking voor "autonoom", en wil zeggen: "hij die zijn eigen normen heeft". De rapporteur spreekt over "zijn eigen regels".
Wat de opheffing van de parlementaire onschendbaarheid betreft, hanteert het Parlement zijn eigen regels en is het niet gebonden aan de wil van de nationale autoriteiten. Het Parlement zou ook zijn eigen regels moeten hanteren als het verzocht wordt om het mandaat van een collega vervallen te laten verklaren. Het Parlement is "auto nomoi". Het heeft discretionaire bevoegdheden, en geen gebonden bevoegdheden. Gisteren had u net als dit Parlement gebruik kunnen maken van uw discretionaire bevoegdheden, mevrouw de Voorzitter. U hebt dus in dit opzicht een juridische vergissing begaan.
Mijnheer Martinez, u loopt op de zaken vooruit. De stemming over het verslag inzake het verzoek om opheffing van de parlementaire immuniteit van de heer Pacheco Pereira vindt om 12.30 uur plaats.
Mevrouw de Voorzitter, een motie van orde. Gaat u nu, na het Deense referendum, een brief sturen aan de Deense premier, om het Deense volk geluk te wensen met de historische slag die het heeft toegebracht aan de vrijheid, de democratie en de natiestaat? De euro was bedoeld als symbool van de kracht en de eenheid van Europa ...
Het is volkomen duidelijk dat het hier niet om een motie van orde gaat, mijnheer Helmer.
Aan de orde zijn de verklaringen van de Raad en de Commissie over de bijeenkomst van de Informele Europese Raad van Biarritz van 13 en 14 oktober 2000.
Mevrouw de Voorzitter, mijnheer de commissaris, geachte afgevaardigden, het Franse voorzitterschap heeft op 3 oktober toegezegd dat het hier vandaag de resultaten zou presenteren van de Informele Europese Raad van Biarritz. Zoals de laatste tijd gebruikelijk is, mevrouw de Voorzitter, hebt u ook nu weer een waardevolle bijdrage aan deze Raad geleverd. Het doet mij genoegen dat ik hier vandaag de toezegging van het Franse voorzitterschap kan nakomen.
De bestudering van de institutionele hervormingen neemt het grootste gedeelte van de beschikbare tijd van de IGC in beslag. Ik vind dit een goede zaak en wil daarom graag met dit onderwerp beginnen.
Vóór Biarritz waren de werkzaamheden in verband met de IGC mijns inziens zover gevorderd als maar mogelijk was. De Informele Raad kwam derhalve precies op het juiste moment om een aantal van deze vorderingen te bevestigen en om richtsnoeren te geven voor de laatste fase die wij nu zijn ingegaan wat betreft onze werkzaamheden.
In Biarritz hebben we allereerst geconstateerd dat iedereen het erover eens is dat we in Nice tot een ambitieus Verdrag moeten komen. Deze "geest van Biarritz", zoals ik het genoemd heb, is mijns inziens van wezenlijk belang. In de tweede plaats zijn er wezenlijke vorderingen geboekt op het gebied van de gekwalificeerde meerderheid en de versterkte samenwerking. Tenslotte is de aanzet gegeven voor een daadwerkelijk debat op het hoogste niveau over de twee meeste gevoelige vraagstukken: de herweging van de stemmen en de samenstelling van de Commissie. Dat debat moet het startsein vormen voor de onderhandelingen over deze twee moeilijke vraagstukken.
Mijnheer de Voorzitter, ik wil u vragen mijn naam aan de presentielijst van gisteren toe te voegen. Ik was bij de hoofdelijke stemmingen aanwezig en kan dat ook aantonen, maar ik had mijn naam niet op de lijst gezet.
Mijnheer de Voorzitter, dit lijkt mij een goed moment om een kwestie aan de orde te stellen die gisteren tijdens de stemmingen rees.
U zult zich herinneren dat er één stemming was, de stemming over mijn verslag, die werd beslist met een meerderheid van één stem. Ik wil zeker de discussie over dit onderwerp niet heropenen. Het Voorzitterschap heeft deze discussie gesloten verklaard en ik accepteer dat volledig. Nadat het besluit echter was genomen, meldde een groot aantal leden van dit Parlement dat hun machines niet hadden gewerkt, enzovoort.
Ik bedacht toen plotseling dat er, gezien het alarmerende aantal gevallen waarin allerlei machines niet werken, serieuze problemen kunnen ontstaan. Nadat de uitslag van een stemming bekend is gemaakt, is er volgens het huidig Reglement immers geen enkele mogelijkheid meer om de discussie over het betreffende vraagstuk te heropenen. Het is dan bijvoorbeeld niet ondenkbaar dat door een technische storing een groot aantal stemmen in een bepaald gedeelte van dit Parlement niet wordt meegeteld. De uitslag van een dergelijke stemming doet dan twijfels rijzen over de doeltreffendheid van onze besluitvorming.
Er moeten voor dergelijke situaties wellicht voorzieningen worden getroffen in het Reglement. Ik hoop dat u met mij van mening bent dat dit een belangrijk punt van orde is.
Ik herinner me de kwestie heel goed, mijnheer Evans, en wij zullen dit dan ook aan het Bureau voorleggen. Uiteraard zal ik de Voorzitter in kennis stellen van wat u nu gezegd hebt.
Mijnheer de Voorzitter, laten wij afgezien van deze motie van orde ook bedenken dat de tolken heel vriendelijk tegen ons zijn en de zin "mijn machine werkte niet" soms niet vertalen als "ik werkte niet".
Mijnheer de Voorzitter, ik wil uit hoofde van artikel 38 of 64 van het Reglement een opmerking maken over de vergadering van de Commissie die vandaag plaatsvindt. Ik wil commissaris Lamy verzoeken met spoed een verklaring af te leggen in dit Parlement over de vraag waarom hij parlementair onderzoek naar een artikel dat bekend staat als "alles behalve wapens" probeert te voorkomen.
Dit heeft ingrijpende gevolgen voor dit Parlement, voor de ACS-landen en voor heel Europa. Ik zeg ingrijpende gevolgen, omdat dit Parlement meer democratische rekenschap en verantwoording wil. Dit specifieke vraagstuk zal niet alleen een weerslag hebben op dit Parlement, maar op de meeste Europese lidstaten, met name op die landen die producten hebben als bananen - een sterk lokale productie - rijst en suiker.
Om democratische rekenschap en verantwoording te garanderen moet de heer Lamy deze verklaring vandaag nog afleggen. Hij voelt schijnbaar niets voor een discussie over dit vraagstuk met het Parlement. Het is echter een heel belangrijk vraagstuk.
Mijnheer de Voorzitter, de heer Evans is zojuist teruggekomen op de stemming van gisterochtend. Hij sprak met name over de stemming tijdens welke een aantal amendementen met één stem verschil is aangenomen.
Volgens mij doet het Parlement er goed aan zich te houden aan de huidige regels omdat, zoals een collega terecht heeft opgemerkt, het heel vaak niet de apparatuur is die het laat afweten, maar de leden die vergeten te stemmen. Als men dan achteraf de stemming kan corrigeren, komt er nooit een einde aan de procedure. Dat is wel heel duidelijk gebleken bij de eindstemming over het verslag van de heer Evans. Als ik had geweten dat de achteraf toegevoegde onthoudingen en tegenstemmen zwaarder zouden wegen dan de stemmen vóór het verslag van de heer Evans, zou ik mijn fractie hebben gevraagd tegen het verslag-Evans te stemmen en dan zou het niet zijn aangenomen. Zo ziet u in wat voor absurde situaties we terechtkomen als het mogelijk wordt een stemming te herzien. Ik geloof dat we ons beter kunnen houden aan de huidige regels.
Geachte collega' s, wij zullen de zaak hoe dan ook tijdens de volgende bijeenkomst van het Bureau aan de orde stellen.
Mijnheer de Voorzitter, ik wil nog even iets toelichten, met name aan het adres van de heer Goebbels. Ik had het niet over individuele leden die melding maken van problemen met hun machines of iets dergelijks. Ik maak mij zorgen over de mogelijkheid van een algemene storing in een groot aantal machines en over de regels die dan twijfels doen ontstaan over de besluiten van dit Parlement.
Ik verzeker de heer Goebbels ook dat ik er absoluut geen bezwaar tegen heb dat zaken met een meerderheid van één stem worden beslist. In 1979 werd de Britse Labourregering met een meerderheid van één stem weggestemd en daartegen heb ik nooit bezwaar aangetekend.
Zoals u weet zijn er de laatste dagen in een aantal Europese landen aanslagen gepleegd op synagogen.
Omdat er deze oktoberzitting over de begroting wordt gestemd, staan er geen dringende resoluties op de agenda. Namens het Europees Parlement wil ik hier echter wel deze afschuwelijke gewelddaden veroordelen. Ons Parlement heeft zich immers altijd ingezet voor vrijheid van godsdienst en tolerantie tussen alle bevolkingsgroepen.
Samen met een aantal collega's, die gezien de aard van hun werkzaamheden in het Europees Parlement nauw bij dit vraagstuk zijn betrokken, heb ik gisteren de vertegenwoordigers van de voornaamste godsdiensten in Frankrijk ontvangen. In Frankrijk is de golf van geweld immers het meest verontrustend. Aan het einde van de bijeenkomst hebben we in een gezamenlijke verklaring deze criminele praktijken veroordeeld. Gezamenlijk willen wij voorkomen dat het racisme, het antisemitisme en de rassenhaat opnieuw de kop opsteken. Ook willen we het respect voor de medemens vergroten en de burgers in onze lidstaten nader tot elkaar brengen, ongeacht hun nationaliteit en hun religieuze overtuigingen.
Zoals u weet heeft het Europees Parlement al in 1985 de aanzet gegeven voor een gezamenlijke verklaring van de drie instellingen tegen racisme en vreemdelingenhaat. Sindsdien hebben we nog veel meer maatregelen getroffen en initiatieven ontwikkeld, zoals onlangs nog het Handvest van de grondrechten. Wij zullen onze inspanningen onverdroten voortzetten.
Mevrouw de Voorzitter, mijn interventie gaat over de situatie in Ivoorkust.
Deze week hebben wij geen actualiteitendebat. Na Servië heeft gisteren de bevolking van Ivoorkust met haar verzet tegen de militaire junta en de aantijging van onrechtmatige verkiezingen laten zien wat de democratie haar waard is. Ik vind dat u de heer Laurent Gbagbo, winnaar van de in dit land gehouden verkiezingen, namens het Europees Parlement een solidariteits- en steunbetuiging moet sturen.
Ontwerpamendementen op de afdelingen I, II, IV, V, VI, VII en VIII van het ontwerp van algemene begroting voor 2001, betreffende het Europees Parlement, de Raad, het Hof van Justitie, de Rekenkamer, het Economisch en Sociaal Comité, het Comité van de regio' s en de Ombudsman
(De Groenen openen gele paraplu' s met het opschrift "Climat Change" ) De Voorzitter. Hoewel het geel heel goed past bij het blauw van onze stoelen, wil ik u toch verzoeken uw paraplu' s dicht te klappen zodat we over onze begroting kunnen stemmen op een manier die ons Parlement waardig is.
Wynn (PSE), voorzitter van de Begrotingscommissie. (EN) Mevrouw de Voorzitter, zoals u zojuist al zei, wordt dit een langdurig proces. Normaliter proberen wij de stemming over de begroting te stroomlijnen om er zo snel mogelijk doorheen te komen. Wij zitten nu echter met een groot aantal amendementen. Ik respecteer volledig het democratisch recht van de leden van het Parlement om amendementen in te dienen, maar ik moet hen wel waarschuwen dat als amendementen worden aangenomen die geen deel uitmaken van het algemeen kaderakkoord tussen de fracties, wij boven het plafond beginnen uit te komen. Dan moeten wij de stemming stopzetten.
Wij hebben in nagenoeg geen enkele categorie een marge. U moet wel beseffen dat als deze stemming anders loopt dan gepland, ik, of mevrouw Haug, misschien op een gegeven ogenblik moet opstaan om de stemming te stoppen. Dan moeten wij namelijk nagaan wat verder nog in stemming gebracht kan worden.
Ik heb eigenlijk twee verzoeken. Het eerste verzoek is gericht aan de collega' s van de Landbouwcommissie. Zij hebben meer dan 30 amendementen ingediend. De nota van wijziging zal vóór de tweede lezing op tafel liggen en dan zullen wij definitief besluiten over de landbouwvraagstukken. Daarom zou ik hen willen verzoeken deze amendementen in te trekken. Dat zou ons een hoop tijd besparen.
Ook wil ik de heer Heaton-Harris en zijn collega' s vragen om hun 33 amendementen in te trekken. Ook dat zou ons verschrikkelijk veel tijd besparen. Ik moet trouwens zeggen dat die 33 amendementen een stuk beter zijn dan de 393 amendementen die de heer Heaton-Harris en zijn collega' s in de commissie hebben ingediend. Wij mogen dus eigenlijk wel dankbaar zijn dat er nu nog maar 33 amendementen zijn. Toch zou ik terugtrekking daarvan ten zeerste appreciëren. Dat zal de stemmingsprocedure aanzienlijk bespoedigen.
Mevrouw de Voorzitter, de heer Wynn maakte een opmerking over het aantal amendementen dat mijn commissie zou hebben ingediend. Ik moet hem erop attenderen dat dit deel uitmaakt van het democratisch proces. Als wij hier niet zitten om voorstellen te doen of dingen te betwisten, waarvoor zitten wij hier dan wel?
Mevrouw de Voorzitter, nu hebben wij echter op één vraag nog geen antwoord gekregen, namelijk of de Commissie landbouw en plattelandsontwikkeling bereid is zijn amendementen in te trekken. Ik zou dat graag willen, aangezien dat het grootste probleem is. Als we namelijk één amendement aannemen - u weet dat, mijn collega' s weten dat, ik heb het meer dan eens gezegd - gaan we zogezegd al tegen de interinstitutionele overeenkomst in, omdat we dan namelijk de marge voor betalingen overschrijden. Wilt u misschien nog een keer iemand van de Landbouwcommissie vragen?
Mevrouw de Voorzitter, ik begrijp de tegenwerpingen van de rapporteur, maar met de amendementen van de Commissie landbouw en plattelandsontwikkeling wordt er niet alleen over geld gestemd, maar ook over een bepaalde richting. Uit de amendementen blijkt wat de Landbouwcommissie wil, en we zijn helaas niet in staat om ze in te trekken. We zullen ze in stemming brengen en zien wat het Parlement ermee doet. Wij van de Landbouwcommissie vinden de amendementen goed doordacht en kunnen ze daarom niet intrekken. Ik hoop dat ik hier ook spreek namens de andere coördinatoren.
Het antwoord is duidelijk, mevrouw Haug. U wilt dus compromisvoorstellen indienen.
Aan de orde is de mondelinge vraag (B5-0546/2000) van de heer Varela Suanzes-Carpegna, namens de Commissie visserij, aan de Commissie, over de stand van de onderhandelingen over een nieuw visserijakkoord met Marokko.
Mijnheer de Voorzitter, mijnheer de commissaris, waarde collega's, ten eerste betreur ik het ten zeerste dat visserijcommissaris Fischler hier vandaag niet aanwezig kan zijn. Ik heb deze week persoonlijk met hem gesproken en de reden van zijn afwezigheid is dat op ditzelfde moment in Brussel een visserijevenement plaatsvindt. Wij hadden overigens vanuit onze Commissie visserij ook al kritiek uitgeoefend op het feit dat dit seminar over visserijcontrole, waarop de leden van dit Parlement zijn uitgenodigd, samenvalt met de vergaderweek in Straatsburg, temeer daar het vergaderrooster van het Parlement een jaar op voorhand wordt bekendgemaakt. Dat is ongetwijfeld een verzwarende omstandigheid. Ik heb dit aan de heer Fischler gezegd en ik herhaal mijn woorden hier nu in het openbaar.
Gelet op deze situatie en in de veronderstelling dat de onderhandelingen aanstaande maandag in Brussel zullen worden geopend, vrees ik dat de Commissie ons vandaag niet veel informatie zal verstrekken, omdat zich immers vanaf maandag 30 oktober - naar wij hopen - nieuwe ontwikkelingen zullen voordoen. Wij mogen overigens niet van de Commissie verwachten - zoals de commissaris mij zelf heeft gezegd - dat zij hier zomaar haar strategie voor de komende onderhandelingen onthult.
Desalniettemin wens ik als voorzitter van de Commissie visserij onze mondelinge vraag en dit debat te benutten om de betrokken partijen - onze wetgevingsresolutie is immers aan beide gericht - in alle kalmte op een aantal punten attent te maken.
Ten eerste wil ik hier onderstrepen dat de Commissie visserij zich ernstige zorgen maakt over de enorme vertraging die de onderhandelingen hebben opgelopen: er is bijna een jaar verstreken sinds de vorige overeenkomst is afgelopen. Dat is de reden van onze mondelinge vraag, die wij overigens reeds in de maand september hebben geformuleerd.
In de tweede plaats wil ik u attenderen op de in onze commissie bereikte consensus, maar eerst en vooral wil ik u eraan herinneren dat onze instemming vereist is om een visserijovereenkomst met Marokko te sluiten. Welnu, wij hebben de ontwerpresolutie die hier vandaag ter stemming wordt voorgelegd in onderling overleg met alle fracties opgesteld en ingediend en wij hebben een consensus bereikt over het feit dat de boodschap van onze ontwerpresolutie duidelijk moet overkomen.
De ontwerpresolutie bevat een aantal punten die extra aandacht verdienen: onze onvoorwaardelijke steun aan de Europese Commissie om de onderhandelingen met Marokko voort te zetten, de oproep tot Marokko om de onderhandelingen te openen en een voor beide partijen gunstige en aanvaardbare oplossing te zoeken. Wij zijn ervan overtuigd dat een dergelijke oplossing bestaat en gevonden kan worden. Zoals in ons voorstel wordt gesuggereerd, lijkt het ons onmogelijk dat in het kader van de nauwe betrekkingen allerhande tussen beide partijen (op politiek, economisch, commercieel, financieel en cultureel vlak) en in het licht van het associatieakkoord geen plaats is voor de door de Europese Unie gewenste samenwerking op visserijgebied. Er is heel veel ruimte voor dit soort samenwerking en met een beetje goede wil van beide kanten moet het mogelijk zijn tot een akkoord te komen. Wat het behoud van de visbestanden betreft, mag men niet met twee maten meten. De Europese Unie hanteert in haar gemeenschappelijk visserijbeleid het grondbeginsel van verantwoorde visserijactiviteiten en behoud van de visgronden. Deze voorwaarden gelden voor iedereen, voor de Marokkanen, voor de Europeanen en voor de in Marokkaanse wateren vissende niet-Europeanen.
Dit gezegd zijnde, onderstrepen wij echter ook dat wij niet zomaar de eerste de beste overeenkomst kunnen onderschrijven. Wij pleiten voor een overeenkomst die de samenwerking op visserijgebied bevordert en de Marokkaanse visserijsector versterkt, maar tevens de visserijbelangen van de Europese vloten behartigt. Het zou jammer zijn dat de enorme inspanningen niet het gewenste resultaat zouden opleveren en dat onze betrekkingen met de soevereine staat Marokko zouden verwateren of verstarren op een moment dat de nieuwe, jonge monarch een hoopvolle fase van vooruitgang heeft ingeluid waarin de betrekkingen met de Europese Unie een doorslaggevende rol spelen. Zij moeten de gecreëerde verwachtingen immers helpen waarmaken. Ik herhaal, het zou jammer zijn dat al deze toekomstverwachtingen en al deze mogelijkheden voor wederzijdse verstandhouding in de grond werden geboord.
In paragraaf 8 delen wij aan de Commissie mee wat wij van haar verwachten ingeval zij er niet in slaagt een bevredigende overeenkomst te sluiten.
Vanaf deze plek beroep ik mij op ons gezag als democratisch gekozen Europese volksvertegenwoordigers om beide partijen aan te manen tot gezond verstand en redelijkheid. De twee partijen komen op 30 oktober in Brussel bijeen op het allerhoogste niveau: de Europese visserijcommissaris en de Marokkaanse minister van Visserij - zijn aanwezigheid is aangekondigd en ik hoop dat die bevestigd wordt - en de technische delegaties, met inbegrip van de minister van Buitenlandse Zaken van Marokko - indien zijn aanwezigheid wordt bevestigd - en de directeur-generaal visserij van de Europese Unie. Ik zou hen willen verzoeken in alle ernst overleg te plegen en oplossingen uit te werken.
Tot besluit, mijnheer de Voorzitter, wil ik nog zeggen dat wij veel kans van slagen hebben en dat het nog niet te laat is, hoewel de tijd helaas begint te dringen. De volkeren van de Unie die wij hier vertegenwoordigen, verlangen dat er een oplossing komt.
Mijnheer de Voorzitter, dames en heren, de Commissie heeft in haar contacten met Marokko steeds hetzelfde standpunt naar voren gebracht. Dat standpunt weerspiegelt het door de Raad in oktober 1999 goedgekeurde mandaat. Thans is het zaak onze relatie met Marokko een nieuwe impuls te geven, en de concrete voorstellen van de Commissie vormen het beste voorbeeld van de wijze waarop we daarbij te werk dienen te gaan. Onze voorstellen behelzen steunverlening ten behoeve van de groei en de ontwikkeling van de Marokkaanse visserijsector overeenkomstig de prioriteiten die door de Marokkaanse regering in haar vijfjarenplan zijn vastgelegd. Tijdens de vergaderingen van de afgelopen maanden, waarin door de betrokken partijen gesproken is over technische en beleidsmatige kwesties, zijn onze inspanningen volledig gericht geweest op de totstandkoming van een nieuw, evenwichtig partnerschap inzake de visserij dat beide partijen tot voordeel moet strekken.
Tijdens zijn laatste bezoek aan Marokko op 16 oktober jongstleden is de heer Fischler ontvangen door koning Mohammed VI en heeft hij een onderhoud gehad met de Marokkaanse minister-president, de heer Youssoufi, alsmede met de Marokkaanse minister van Visserij. Naar het zich laat aanzien zullen op korte termijn flinke vorderingen gemaakt kunnen worden, omdat we mogen aannemen dat op basis van bovengenoemde gesprekken daadwerkelijk onderhandelingen van start kunnen gaan over de inhoud van een nieuw partnerschap inzake de visserij. We zijn overeengekomen dat in dit nieuwe samenwerkingsverband de belangen van beide partijen in aanmerking genomen dienen te worden. Verder hebben we kennis genomen van het feit dat de eventuele gunstige effecten op de werkgelegenheid door Marokko als een belangrijk onderdeel van een nieuw partnerschap worden beschouwd.
De Commissie heeft namens de Gemeenschap opnieuw haar bereidheid uitgesproken Marokko te ondersteunen bij de ontwikkeling van de visserijsector, maar ze heeft tevens duidelijk gemaakt dat bij het verwezenlijken van dat doel de Europese belangen niet uit het oog mogen worden verloren. Die belangen hangen samen met de mogelijkheid duurzaam te vissen in de Marokkaanse wateren. In onze ogen is het namelijk van het allerhoogste belang dat de vissers afkomstig uit de Gemeenschap hun activiteiten kunnen hervatten op zodanige wijze dat behoud van de visstand gegarandeerd is. We hebben dan ook gezamenlijk besloten toe te werken naar een verantwoord partnerschap. De Marokkaanse regering zal haar standpunt nog toelichten tijdens een vergadering die - u heeft daar al op gewezen - op 30 oktober, dat wil zeggen aanstaande maandag, in Brussel gehouden zal worden.
Staat u me toe ten slotte nog op te merken dat voor een goede samenwerking in de toekomst tussen de Unie en Marokko een flexibele opstelling van beide partijen noodzakelijk is; schroeven beide partijen hun eisen te zeer op, dan zullen we niet veel bereiken. Het moge duidelijk zijn dat al onze inspanningen er momenteel op gericht zijn tot een vergelijk te komen met Marokko, maar de Commissie bereidt in overleg met de direct betrokken lidstaten tevens steunmaatregelen voor ten behoeve van de visserijsector voor het geval een akkoord over een nieuw partnerschap uitblijft. De Commissie heeft echter goede hoop dat het mogelijk zal zijn met Marokko een evenwichtig partnerschap tot stand te brengen en ze benadrukt dat het hoe dan ook nog te vroeg is om de precieze aard en omvang vast te stellen van die maatregelen. Die zullen slechts genomen worden in geval van een negatieve opstelling van onze Marokkaanse partner.
Mijnheer de Voorzitter, mijnheer de commissaris, morgen is het precies een jaar geleden dat wij hier in het Parlement het laatste debat over Marokko hebben gevoerd. Het is haast niet te geloven dat er al een heel jaar voorbij is. Er is inmiddels heel wat water door de Rijn gestroomd, maar toch is het akkoord verlopen, zonder dat het is vernieuwd. Men heeft het over uiterst moeilijke gesprekken en taai overleg. Een jaar later zitten wij hier dus weer, en zouden we praktisch hetzelfde debat kunnen houden. Maar daar komen we niet verder mee. Ik had - tevergeefs - gehoopt dat het verstand zou zegevieren.
Nu is er een persbericht van de Commissie verschenen, en hebben we vanmorgen de mededeling van de heer Busquin gehoord. Een Marokkaanse delegatie zal op 30 oktober haar standpunt in Brussel uiteenzetten, zo heeft ook commissaris Fischler mij bevestigd. Let wel, het gaat om een standpunt van Marokkaanse zijde. Daarmee zijn de onderhandelingen zeker nog niet afgelopen. Ik vraag me zelfs af of daar wel een begin mee is gemaakt. Of praten we maar wat voor het vaderland weg? Wij hebben deze week een buitengewone vergadering van de Commissie visserij gehouden en daar een gezamenlijke resolutie goedgekeurd, waarmee wij onze mondelinge vraag van vanmorgen en onze grote bezorgdheid willen staven. Ik had mijn twijfels over de vergadering van onze commissie en ook over de resolutie, omdat we daarmee misschien in een lopende procedure ingrijpen, terwijl we tot nu toe eigenlijk niets nieuws hebben gehoord. Was uitstel niet beter geweest? Of hebben we daar de tijd niet voor? Ik kan de zorgen van de betrokken vissers uit Spanje en Portugal heel goed begrijpen. Ik vertegenwoordig het Duitse kustgebied, en begrijp daarom hoe het die vissers en hun gezinnen vergaat. Zij zitten immers al maandenlang op het droge, en verdienen dus geen cent.
Ik was een paar weken geleden zelf in Algeciras, een stad aan de Spaanse zuidkust die niet ver van Marokko ligt. De schepen lagen vastgesjord in de haven, en de vissers zijn veroordeeld tot nietsdoen. Ze zijn ontevreden en teleurgesteld in Europa. Het feit dat het akkoord tot nu toe niet is vernieuwd, heeft enorme sociale en economische gevolgen. Daar lijden niet alleen enkele duizenden vissers onder, maar ook de ruim 20.000 werknemers in de visverwerkende industrie. Er is echter ook goed nieuws. De schadeloosstelling wordt tot het eind van het jaar verlengd. Dat is echter maar een druppel op een gloeiende plaat. Het akkoord met Marokko is natuurlijk een politieke kwestie, en uiteraard heeft politiek ook iets met het aanvoelen van situaties en met diplomatieke vaardigheden te maken. Nu er net een zwak licht aan het einde van de tunnel te zien is, moeten we niet met de vuist op tafel gaan slaan. Vorig jaar is men als een olifant door een porseleinkast gestampt; nu moet er behoedzaam worden opgetreden. "Kalm aan, dan breekt het lijntje niet", moet nu ons devies zijn. Maar hebben we daar wel genoeg tijd voor? De gesprekken slepen zich helaas voort.
Ik zou willen dat wij, Commissie en Parlement, samen iets op touw konden zetten. Is het werkelijk zo ongepast, ook in dit geval, dat het Parlement direct aan de onderhandelingen wil deelnemen? Het belang van dit akkoord en de financiële effecten ervan op de communautaire begroting rechtvaardigen onze deelname. Waarom gebeurt dat niet, terwijl het zo voor de hand ligt? Is er achter de gesloten deuren soms iets te verbergen? Het benieuwt mij zeer wat de laatste ontwikkelingen zijn, hoe de komende, beslissende dagen zullen verlopen, en wat er kan, of eigenlijk moet gebeuren om de onderhandelingen succesvol af te ronden. Ik verwacht dat er, ondanks de geboden voorzichtigheid, spoedig een goed resultaat wordt behaald. Ik wens de commissaris veel geluk en voorspoed, en heet de Marokkaanse delegatie van harte welkom.
Mijnheer de Voorzitter, het is veelbetekenend dat de heer Fischler niet bij dit debat aanwezig is, maar de afwezigheid van de directeur-generaal, de heer Smidt, lijkt mij nog significanter. Ik kan begrip opbrengen voor de argumenten van de commissaris, maar die van de directeur-generaal gaan boven mijn pet.
Mijnheer Busquin, men zegt dat de Commissie een college van commissarissen is, maar als dit werkelijk zo was, had men mijns inziens in het geval van zulk een complex probleem als de visserijovereenkomst met Marokko toch van meet af aan voor een globale aanpak gekozen waarbij alle commissarissen betrokken waren.
Ik betwijfel of u al eerder over deze kwestie hebt horen spreken. Zij zal hier in dit debat onverbloemd uit de doeken worden gedaan. Wanneer u hier vandaag weg gaat, zult u heel wat wijzer zijn geworden, maar wij zullen bij het weggaan niet over meer informatie beschikken, ofschoon dat eigenlijk onze enige doelstelling was.
De compensatievergoeding die de Europese Unie aan de vissers en reders betaalt, is een schrale troost. Zij hebben ons vanaf de eerste dag gezegd dat zij wilden vissen. Bovendien vervalt deze steun op 31 december, de datum waarop de vloot moet worden omgeschakeld.
De Europese Unie maakt bij de aanvang van het derde millennium meteen een goede start: wij schakelen onze vloot om omdat wij niet in staat zijn gebleken een nieuwe visserijovereenkomst met Marokko te sluiten. Elf maanden na het verstrijken van het vorige akkoord biedt niemand ons de garantie dat zich vóór 31 december enige verandering in deze situatie zal voordoen. Het is weinig waarschijnlijk dat wij in enkele dagen tijd een oplossing vinden voor iets dat in elf maanden onopgelost is gebleven.
Mijnheer Busquin, ik had als lid van dit Parlement soms de indruk dat de Europese Commissie, de commissaris en vooral de directeur-generaal visserij zich schaamden voor de sector en ook voor de lidstaten die zij bij deze onderhandelingen vertegenwoordigden. Iedereen wist vanaf het begin dat het overleg moeizaam zou verlopen. De tijd leerde ons dat het niet alleen een moeilijke maar misschien zelfs een onmogelijke opdracht zou zijn. Het heeft immers geen zin besprekingen te openen zonder rekening te houden met de wensen van de sector terwijl de Marokkaanse eisen zonder enige vorm van discussie worden ingewilligd.
Ik verklaar de zitting van het Europees Parlement, die op vrijdag 27 oktober werd onderbroken, te zijn hervat.
Geachte collega' s, zoals u weet zijn er de afgelopen maand weer vier nieuwe slachtoffers bijgekomen op de gruwelijke lijst van diegenen die in Spanje het leven hebben verloren bij terroristische aanslagen van de ETA. Ik zou ze hier graag willen noemen: José Francisco Querol Lombardero, generaal en magistraat bij het opperste gerechtshof, Jesús Escudero García, agent en lijfwacht van de heer Querol, Armando Medina, chauffeur van de heer Querol, Jesús Sánchez Martínez, buschauffeur.
Mijn gedachten gaan ook uit naar de talrijke gewonden die er bij de aanslag in Madrid van afgelopen 30 oktober zijn gevallen. Wij kunnen helaas alleen maar nog eens herhalen hoe zeer we ons verzetten tegen dit blinde geweld en hoe categorisch wij het afwijzen. Ik verzoek u een minuut stilte in acht te nemen.
De Voorzitter. De meesten onder hen waren zeer jong. Ze vertrokken vrolijk om te gaan skiën op de Oostenrijkse pistes: 155 van hen zijn onder verschrikkelijke omstandigheden om het leven gekomen tijdens de ramp met de kabeltrein in Kaprun. Namens ons Parlement heb ik onmiddellijk de president, de heer Thomas Klestil, en de kanselier, de heer Wolfgang Schüssel, gecondoleerd en onze solidariteit betuigd in de beproeving die een dergelijk drama met zich meebrengt voor de slachtoffers, hun naasten en het hele Oostenrijkse volk.
Om aan te geven hoezeer heel Europa deelt in de rouw waarin heel Oostenrijk gedompeld is, heb ik in deze uitzonderlijke omstandigheden verzocht dat de vlaggen van het Europees Parlement vandaag de hele dag halfstok worden gehesen. En ik stel voor een minuut plechtige stilte in acht te nemen.
Mevrouw de Voorzitter, ik ben u bijzonder dankbaar voor uw woorden van medeleven en medelijden na deze vreselijke ramp. Het waren voornamelijk jongeren die vol verwachting in de trein waren gestapt. Ze verheugden zich op een vrolijke dag, op een heerlijke dag. Een tragische dood, een vreselijke dood wachtte hen. Ik weet niet of nog iemand anders over deze ramp wil spreken, maar ik wil u in ieder geval namens veel afgevaardigden, en zeker namens mijn fractie en mijn delegatie, bedanken.
Mevrouw de Voorzitter, na uw heldere en gevoelige woorden wil ik aankondigen dat we van mening zijn dat we dit onderwerp niet meer in het actualiteitendebat hoeven te behandelen. Ik hoop dat iedereen daar begrip voor heeft.
Mevrouw de Voorzitter, namens mijn delegatie wil ik mijn bijzondere dank uitspreken voor uw woorden van medeleven, die u na de ramp op de Kitzsteinhorn namens het Europees Parlement heeft gericht tot Bondspresident Klestil, Bondskanselier Schüssel en daardoor ook tot het hele Oostenrijkse volk. Ik ben ook dankbaar omdat u de vlag halfstok heeft laten hijsen. Allemaal samen voelen we de schok en het verdriet, we delen dit leed met de nabestaanden. We willen ons diepste medeleven met hen betuigen. "De dood is groot. Wij zijn de zijnen, met lachende mond." Dat heeft de grote Oostenrijkse dichter Rainer Maria Rilke eens geschreven. Deze vlammenzee in een kabeltrein die als bijzonder veilig werd beschouwd, en die de passagiers naar één van de mooiste landschappen in de Oostenrijkse Alpen vervoert, beheerst al onze gedachten. Onze bereidheid om de pijn en het verdriet met elkaar te delen wordt voor ons allen tot troost.
Daarom lijkt het me gepast dat we een minuut van stilte hebben gewijd aan de slachtoffers, die niet alleen uit mijn land kwamen, maar ook uit veel andere landen in Europa en daarbuiten. Ook ik ben van mening dat een resolutie hierover niet zinvol zou zijn.
De notulen van de vergadering van vrijdag 27 oktober zijn rondgedeeld.
Mevrouw de Voorzitter, in de notulen van 27 oktober wordt melding gemaakt van onze beslissing om een resolutie aan te nemen inzake de Italiaanse "lettori" , en we waren zeer dankbaar dat het Huis daar met zo' n grote meerderheid achterstond. Ik vind dat de leden van het Parlement moeten weten dat de voorzitter van de vereniging van "lettori" intussen vorige week in zijn klaslokaal een bezoek heeft gekregen van de anti-terreurbrigade die kwam controleren of hij misschien niet van plan was een gewelddadige demonstratie te organiseren tegen de minister van Onderwijs. Dat kun je toch moeilijk een positieve reactie noemen op de door ons aangenomen resolutie.
Aan de orde is de definitieve ontwerpagenda zoals die door de Conferentie van voorzitters op donderdag 9 november is vastgesteld, overeenkomstig artikel 110 van het Reglement.
a) Vergaderingen van 13 tot en met 17 november 2000 Maandag
Ten aanzien van het verslag van de heer Ceyhun, namens de Commissie vrijheden en rechten van de burger, justitie en binnenlandse zaken, heb ik twee verzoeken ontvangen: een verzoek van de Fractie van de Europese Sociaal-Democraten om het verslag terug te verwijzen naar de commissie en een verzoek van de Fractie De Groenen/Europese Vrije Alliantie om het verslag uit te stellen tot een volgende vergaderperiode.
Ik geef het woord aan de heer Ceyhun, die spreekt als rapporteur en namens de Fractie van de Europese Sociaal-Democraten.
­ De notulen van de vergadering van gisteren zijn rondgedeeld.
­ (ES) Mevrouw de Voorzitter, dit is een kort amendement op de notulen. Bij de wijziging van de agenda van donderdag 16 november a.s. hebben wij het over de Britse kernonderzeeër bij Gibraltar gehad. Er zijn drie parlementsleden aan het woord geweest. De opmerkingen van de heren Poettering en Barón Crespo staan correct in de notulen vermeld. Een van hen vroeg om de politieke steun van de Fractie van de Europese Volkspartij om dit onderwerp op de agenda van december te plaatsen. De ander zegde die steun toe. Van de derde spreker, Galeote Quecedo, wordt echter alleen de naam genoemd. De inhoud van zijn woorden is niet in de notulen opgenomen.
Ter toelichting merk ik op dat onze ontwerpresolutie tot enige vrees aanleiding blijkt te kunnen geven. Hoewel dit naar ons oordeel onterecht is, zijn wij toch bang dat zich bij de behandeling in december opnieuw problemen voordoen. Dit slechts ter toelichting. Mijn vraag is of de woorden van de heer Galeote Quecedo in de notulen kunnen worden opgenomen.
­ Hartelijk dank, mijnheer Aparicio Sánchez. Wij zullen de verklaring van de heer Galeote Quecedo in de notulen opnemen.
Mevrouw de Voorzitter, een aantal parlementsleden verwachtte gisteren van de Voorzitter een mededeling over de Sacharov-prijs - aan wie de prijs is toegekend, wat de stemuitslag was en wanneer de prijs in plenaire vergadering wordt uitgereikt. Kunt u ons vandaag, of anders zo snel mogelijk, hierover nadere informatie geven?
­ Mijnheer Bethell, uw opmerking heeft niet betrekking op de goedkeuring van de notulen. Ik kan u evenwel met genoegen laten weten dat de Conferentie van voorzitters heeft besloten de Sacharov-prijs voor dit jaar toe te kennen aan de vereniging "¡Basta Ya!" . De prijs zal tijdens de vergaderperiode van december aan deze vereniging worden uitgereikt.
­ Aan de orde is de aanbeveling (A5-0325/00) van de leden Duff en Voggenhuber, namens de Commissie constitutionele zaken, betreffende de goedkeuring van het Ontwerphandvest van de grondrechten van de Europese Unie. (A5­0325/2000).
Mevrouw de Voorzitter, als afgevaardigde uit Salzburg wil ik u eerst van harte danken voor uw troostende woorden van gisteren. Vrijdag vindt in de Salzburger Dom de rouwplechtigheid plaats voor de grootse ramp die mijn land in de voorbije decennia getroffen heeft. Ik weet dat het Parlement mee zal rouwen. Ik dank u voor uw woorden van deelneming en troost voor de nabestaanden.
Mevrouw de Voorzitter, dames en heren, na negen maanden werk en grote inspanningen om een consensus te bereiken, ligt nu het Ontwerphandvest van de grondrechten van de Europese Unie voor. Wij moeten vandaag alleen ja of nee zeggen. De rapporteurs stellen de plenaire vergadering voor het Handvest van de grondrechten goed te keuren. Wij doen dat met volle overtuiging. Zoals velen onder u betreur ook ik dat wij vandaag alleen maar ja of nee kunnen zeggen en de Raad geen andere politieke signalen kunnen geven. Wij hadden graag uitdrukking gegeven aan de kritische steun van het Parlement voor het Handvest van de grondrechten. Dit Handvest kan alleen een eerste stap zijn. Het staat immers nog ver af van wat het Parlement in maart van dit jaar van dit politieke project verlangde.
Ik herinner u aan de waarde van het Handvest, als het wordt aangenomen. Er is een eerste, ongeschreven grondrecht, namelijk het recht van de mensen om hun rechten te kennen. Dat grondrecht wordt nu werkelijkheid. De vage formuleringen en rechtsgrondslagen van de Unie worden in een duidelijk grondrechtensysteem gegoten dat voor alle EU-instellingen en bij de toepassing van het Europees recht voor de lidstaten bindend is. De waarde van het Handvest ligt ook in het feit dat onvervreemdbare maar vrijblijvende, niet opeisbare rechten zonder garanties in het volkenrecht tot rechtsgrondslagen en zelfs tot constitutionele principes van de Unie worden gemaakt. Het Handvest van de grondrechten zal daardoor ongetwijfeld ooit juridisch bindend worden.
Voor het eerst in de geschiedenis van de fundamentele en mensenrechten worden in dit Handvest sociale rechten opgenomen die dezelfde waarde hebben als de klassieke mensenrechten en traditionele principes. Dat is in geen enkele lijst van grondrechten van een lidstaat het geval. Voor alle kandidaat-landen die tot de Europese Unie willen toetreden, is dit Handvest ook de uitdrukking van onze gemeenschappelijke waarden. Wat de sociale rechten betreft, is het voor de kandidaat-landen een duidelijk signaal dat ze aan die sociale normen moeten beantwoorden.
Het Handvest betekent ook het begin van het constitutionele proces waar het Parlement zo vaak op heeft aangedrongen, al zijn sommige staats- en regeringsleiders het daar niet mee eens. Met het Handvest van de grondrechten wordt de eerste steen gelegd van een constitutioneel proces en een toekomstige Europese grondwet. Dat moet voor ons een voldoende reden zijn om het Handvest goed te keuren, ook al zijn een groot aantal van de belangrijke rechten die het Parlement terecht voor de mensen in Europa heeft geëist, niet in dit Handvest opgenomen. Het is onbegrijpelijk dat het recht op een eerlijk loon niet in het Handvest wordt vermeld. Even onbegrijpelijk was het krachtige verzet tegen de opneming van het recht op een menswaardig bestaansminimum, op arbeid en op huisvesting. Om de hoeksteen van een Europese grondwet te kunnen worden moet dit Handvest in de toekomst nog worden aangevuld. Dat kan ons echter niet beletten met overtuiging deze eerste stap te doen.
Ik hoop dat het Parlement, al zegt het vandaag alleen ja tegen het Handvest van de grondrechten, er in de volgende weken er geen twijfel over zal laten bestaan dat het van de Raad verlangt dat dit Handvest juridisch bindend wordt en dat het de burger ook toegang tot het Europees Hof van Justitie verleent. Ik hoop dat het Parlement deze eisen in zijn resolutie voor Nice met een grote meerderheid kracht zal bijzetten.
Tenslotte dank ik mijn co-rapporteur voor het vele en bewonderenswaardige werk dat hij heeft verricht, en het Parlement voor zijn steun.
Mevrouw de Voorzitter, hoe men destijds ook mocht denken over het mandaat van de Europese Raad van Keulen, het is in ieder geval nogal verrassend dat de Conventie voor de opstelling van het Ontwerphandvest dit mandaat volledig heeft weten te vervullen. Wij stonden voor een buitengewoon complexe taak: de opneming van fundamentele rechten en vrijheden, zoals die bestaan binnen de constitutionele tradities van de lidstaten, maar ook binnen de algemene beginselen van de wetgeving van de Unie.
Naar mijn mening is de Conventie erin geslaagd een gezond evenwicht te bereiken tussen zelfbeheersing en ambitie. Wij zijn niet verder gegaan dan de Verdragen ons toestonden maar hebben wel de invloed van deze Verdragen tot het uiterste opgerekt, door de relatie tussen de burgers en de Unie voor het eerst duidelijk zichtbaar te maken. Sommigen zullen teleurgesteld zijn dat het Handvest niet verder heeft kunnen reiken, maar we moeten niet vergeten dat het een compromis is, dat in de smeltkroes van de Conventie is gesmeed, en dat het een evenwicht vertegenwoordigt tussen concurrerende politieke tendensen, nationaliteiten en culturen.
Dit evenwicht vereiste een brede consensus binnen de Conventie, en die brede consensus moet er ook zijn binnen het Europees Parlement. Het Parlement heeft een belangrijke rol gespeeld bij de formulering van het Handvest. Wij hebben er baat bij gehad dat wij sterk bij het proces betrokken zijn geweest, en dit Handvest zal, wanneer het eenmaal plechtig is afgekondigd, de burgers die wij vertegenwoordigen ten goede komen, met name omdat artikel 52, lid 3, bepaalt, dat de Unie in deze tijden van voortschrijdende Europese integratie de Europese grondrechten uitgebreidere bescherming kan bieden.
Mevrouw de Voorzitter, geachte voorzitters, geachte afgevaardigden, allereerst wil ik mij namens de Raad aansluiten bij de bij de condoleances van het Europees Parlement aan de familie van de slachtoffers van het verschrikkelijke ongeluk bij Salzburg in Oostenrijk.
Aan de orde is de indiening van het jaarverslag van de Rekenkamer voor het jaar 1999.
Ik dank de voorzitter van de Rekenkamer, de heer Karlsson, voor zijn aanwezigheid en geef hem meteen het woord.
Mevrouw de Voorzitter, dames en heren, namens de leden van de Rekenkamer wil ik u allen danken voor uw uitnodiging om hier het 23e jaarverslag van de Rekenkamer te presenteren. Net als in vorige jaren markeert deze presentatie de start van de kwijtingsprocedure voor het begrotingsjaar 1999.
Het verslag heeft dezelfde structuur als in de afgelopen twee jaar, met hoofdstukken voor de ontvangsten in elk van de onder de rubrieken van de financiële vooruitzichten vallende uitgavencategorieën. Er is ook een hoofdstuk gewijd aan de betrouwbaarheidsverklaring. De opmerkingen van de Rekenkamer over de uitvoering van het zesde, zevende en achtste Europese Ontwikkelingsfonds zijn als bijlage bij het jaarverslag gevoegd.
In de verschillende hoofdstukken van het jaarverslag worden vier belangrijke kwesties besproken. Ten eerste is er een analyse van de toepassing van de budgettaire beheerspraktijken binnen de specifieke financiële rubrieken. U zult zien dat de Rekenkamer, rekening houdend met verzoeken van het Parlement, meer aandacht heeft besteed aan het gevolg dat is gegeven aan eerdere opmerkingen. In elk van de hoofdstukken doet de Rekenkamer verslag van de vorderingen die zijn gemaakt op een aantal gebieden waarover zij in het verleden verslag heeft uitgebracht. In mijn presentatie zal ik op enkele van deze kwesties terugkomen.
Ten derde heeft de Rekenkamer, in antwoord op het verzoek van het Europees Parlement, haar controles met betrekking tot de betrouwbaarheidsverklaring uitgebreid. Wij verschaffen nu extra informatie per uitgavencategorie in elk hoofdstuk. Tot slot presenteert de Rekenkamer in elk van de hoofdstukken een aantal andere belangrijke controlebevindingen. Over veel van deze bevindingen wordt uitvoerig verslag gedaan in de speciale verslagen van de Rekenkamer.
Sinds de laatste kwijtingsprocedure heeft de Rekenkamer 24 speciale verslagen opgesteld met de resultaten van de controles die gericht waren op een groot aantal specifieke gebieden waarvan het financieel beheer van de Gemeenschap voor verbetering vatbaar is. Hoewel deze verslagen nu niet aan de orde zijn, moet er wel rekening mee worden gehouden in de kwijtingsprocedure.
De totale ontvangsten voor het begrotingsjaar 1999 bedroegen 86,9 miljard euro. De middelen op basis van het bruto nationaal product vertegenwoordigen 43% van dit totaal. De middelen op basis van de BTW vertegenwoordigen 36% en de traditionele eigen middelen vormen 15% van het totaal. De resterende 5% bestaat uit het overschot van het vorige begrotingsjaar en andere inkomsten. Dit betekent dat viervijfde van de middelen van de Gemeenschap, de middelen op basis van het BNP en de BTW, wordt berekend en vastgesteld met behulp van statistische gegevens.
In deze context wil ik twee belangrijke opmerkingen van de Rekenkamer onder uw aandacht brengen. In de eerste plaats heeft de Rekenkamer nu al enkele jaren opmerkingen geplaatst bij het gebruik van een statistisch, cumulatief systeem (ESR79) dat voor alle andere doeleinden al is vervangen door een nieuwer systeem (ESR95). Hiertussen ligt 16 jaar. Bovendien heeft de Rekenkamer, in het kader van de bestrijding van BTW-fraude, een methode aangegeven die gebaseerd is op een vergelijking tussen fiscale en statistische gegevens over tussentijdse consumptie. Deze kan vooral nuttig zijn voor gebieden waar het risico op fiscale fraude erg hoog is. De lidstaten wordt om die reden gevraagd toepassing van deze methode te overwegen.
Op het gebied van de douane maakt de Rekenkamer in haar verslag gewag van de complexiteit en de wisselende toepassing van de regeling inzake passieve veredeling. De Rekenkamer steunt echter ook het voorstel van de Commissie om de douaneregelingen met een economisch effect te moderniseren.
Met betrekking tot de uitgaven in 1999 werd een totaal bedrag van 93,6 miljard euro aan nieuwe vastleggingen en een bedrag van 80,3 miljard euro aan betalingen geboekt. Dat is respectievelijk 96% en 92% van de beschikbare kredieten voor het jaar. Het uitvoeringspercentage van de geraamde bedragen in de financiële vooruitzichten bedraagt respectievelijk 91% en 83%.
De uitgaven in het kader van de Gemeenschapsbegroting zijn over vele verschillende gebieden gespreid. Daarom is het moeilijk om algemene conclusies te trekken over de uitvoering van de begroting. De Rekenkamer geeft echter de volgende hoofdpunten aan. De helft van de uitgaven van 1999 zijn geboekt onder het gemeenschappelijk landbouwbeleid. Zoals in hoofdstuk 2 van het jaarverslag staat beschreven, wordt dit hoge uitvoeringspercentage, namelijk bijna 99% van de uiteindelijke kredieten, ten dele verklaard door de talloze kredietoverschrijvingen. Dit geeft in feite aan dat de oorspronkelijke ramingen van zowel de ontvangsten als de uitgaven hoogst onbetrouwbaar waren. De Rekenkamer verzoekt de Commissie en de lidstaten de kwaliteit van deze ramingen te verbeteren.
Er vonden ook tal van kredietoverschrijvingen voor de Structuurfondsen plaats, die de structuur van de begroting 1999 beduidend veranderden. Voorts waren er grote verschillen tussen de bedragen voor de programma's en de bedragen die in de financiële vooruitzichten waren toegewezen. Het merendeel van de maatregelen in het kader van de Structuurfondsen moest opnieuw geprogrammeerd worden. Op dit gebied was ook sprake van een onderbesteding van vastleggings- en betalingskredieten en van een groot aantal verrichtingen aan het einde van het jaar.
Op terreinen waar de programma's van de Gemeenschap direct door de Commissie worden uitgevoerd, zoals het intern beleid en externe maatregelen, liggen de uitvoeringspercentages iets lager. Ook hier is sprake van een groot aantal vastleggingen en betalingen aan het einde van het jaar. De komende jaren zullen we hier zeker op terug komen.
De Rekenkamer herhaalt daarom de opmerkingen van de afgelopen jaren over de ongunstige gevolgen hiervan, zoals haastige en ondoordachte beslissingen, zware werklast met een grotere kans op fouten, enzovoort.
Tenslotte geeft de Rekenkamer in beide hoofdstukken over intern beleid en externe maatregelen aan dat de opmerkingen van de Commissie zelf over uitvoering van de begroting niet adequaat zijn. De Rekenkamer is derhalve ingenomen met de duidelijke toezegging in het antwoord van de Commissie om haar budgettair en boekhoudkundig verslag fundamenteel te verbeteren.
De Rekenkamer heeft vanaf het begrotingsjaar 1994 jaarlijks een verklaring van betrouwbaarheid opgesteld. Elk jaar heeft de Rekenkamer ernstige kritiek geuit op de wettigheid en regelmatigheid van de betalingen en de onderliggende verrichtingen. Dit is nu weer het geval. De controle van de betalingen in 1999 liet ook nu weer een onaanvaardbaar hoog aantal fouten zien dat betrekking had op het bedrag, de werkelijkheid of de subsidieerbaarheid van de onderliggende verrichtingen.
Het merendeel van deze fouten deed zich voor op gebieden van de communautaire begroting die worden beheerd door overheidsinstanties in de lidstaten. Het ging veelal om gevallen waarin niet voldaan was aan de criteria voor subsidieerbaarheid, te hoge kostendeclaraties, ontoereikende bewijsstukken en rekenfouten.
Daarnaast zijn er gevallen waarin niet is voldaan aan de voorschriften, of waarin sprake is van tekortkomingen in de systemen. Het effect daarvan op betalingen kan niet direct worden vastgesteld, maar dit vergroot wel de kans op fouten. De meest frequente voorbeelden hiervan zijn onvoldoende invoering van controles op de voorschriften, problemen met gedetailleerde, ondersteunende documentatie, en het niet correct naleven van aanbestedingsprocedures.
Derhalve heeft de Rekenkamer voor 1999 niet het noodzakelijke bewijs verkregen uit haar controles om te kunnen verzekeren dat de onderliggende verrichtingen wettig en regelmatig waren, behalve wat betreft de eigen middelen, de verplichtingen en de personeelsuitgaven.
Anderzijds geeft de Rekenkamer voor het zesde, zevende en achtste Europese Ontwikkelingsfonds een positieve betrouwbaarheidsverklaring. Niet alleen is het de taak van de Rekenkamer verslag te doen van de fouten die gevonden zijn bij haar controles, maar we moeten er ook voor zorgen dat de controlebevindingen juist geïnterpreteerd en gebruikt worden. Daarom wil ik de Parlementsleden erop wijzen dat het grote aantal door de Rekenkamer vastgestelde fouten niet gezien kan en mag worden als een indicatie van het fraudeniveau in de Gemeenschapsbegroting.
De meeste door de Rekenkamer geconstateerde betalingsfouten komen voort uit een inadequaat financieel beheer en inadequate controle, en alleen in het geval van een klein deel van de gevonden fouten is er reden voor nader onderzoek door OLAF of de daartoe bevoegde instanties in de lidstaten. Een ander gevaar van een verkeerde interpretatie is dat de doelstellingen voor corrigerende maatregelen worden vastgesteld met het oog op de vermindering van het aantal fouten en het verkrijgen van een positieve betrouwbaarheidsverklaring. Zoals de Rekenkamer al in eerdere verslagen duidelijk heeft gemaakt, vereist een verbetering op middellange termijn een combinatie van algemene en specifieke maatregelen, waaronder de verduidelijking en verbetering van controleprocedures, in het bijzonder in de lidstaten. In dit verband juicht de Rekenkamer het plan toe van de Commissie voor verbetering van het financieel beheer, dat zij in het kader van de kwijting van 1998 heeft voorgelegd aan de voor kwijting bevoegde autoriteit.
In verband hiermee wil ik enkele opmerkingen maken over de hervorming van de Commissie. De Rekenkamer is verheugd over de inspanningen van de Commissie-Prodi om een moderne en solide beheers- en controlestructuur op poten te zetten en tegelijkertijd speciale aandacht te geven aan de wijze waarop politieke prioriteiten worden vastgesteld en middelen worden toegewezen.
Veel tekortkomingen die de Commissie nu wil aanpakken zijn door de Rekenkamer al bij vele gelegenheden benadrukt. Ik noem bijvoorbeeld de voorstellen van de Commissie om de verantwoordelijkheid van de ordonnateurs te vergroten voor de uitvoering van verplichtingen en betalingen, en een einde te maken aan het gecentraliseerde systeem van voorafgaande goedkeuring voor verrichtingen door de financieel controleur. Samen met het opzetten van een onafhankelijke interne controledienst stemmen deze voorstellen overeen met de voornaamste vereisten voor een verbeterd financieel beheer die wij in ons Advies nr. 4/97 hebben geformuleerd.
Een ander onderdeel van de hervorming dat nauw aansluit bij een door de Rekenkamer aangegeven kernprioriteit is de grotere nadruk die wordt gelegd op de meting van resultaten en prestaties binnen een kader van toewijzing van middelen met vooraf vastgestelde prioriteiten en doelstellingen die duidelijk omschreven en meetbaar zijn.
De Commissie heeft nu hervormingsprogramma's per begrotingsterrein aangekondigd, die kunnen worden gezien als een reactie op de knelpunten waarop de Rekenkamer al ettelijke jaren lang heeft gewezen. Ik noem hier als voorbeeld de voorstellen voor verbetering van het beheer van programma's voor externe steunverlening. Dit initiatief is duidelijk gebaseerd op een analyse die veel overeenkomsten vertoont met de analyse die de Rekenkamer uitvoerig heeft uiteengezet in haar jaarverslag 1997.
De Rekenkamer spoort de Commissie aan om haar hervormingsvoorstellen zo snel mogelijk door te voeren. Een groot deel van de hervorming bestaat namelijk tot dusver alleen nog maar op papier. De invoering van deze nieuwe hervorming vraagt om een daadwerkelijke verandering van de beheerscultuur van de Commissie, een proces dat zeer zeker tijd zal vergen.
De rapportage in het jaarverslag 1999 over de follow-up van eerdere opmerkingen laat zien hoe moeilijk het voor de Commissie is om de noodzakelijke veranderingen waartoe is besloten door te voeren. In sommige gevallen, zoals de hervormingen van de maatregelen voor het gesubsidieerde gebruik van ondermelk en mageremelkpoeder of het hulpprogramma ten behoeve van Zuid-Afrika, evenals maatregelen inzake sommige aspecten van de traditionele eigen middelen, heeft de Commissie maatregelen getroffen om verbetering te brengen in specifieke tekortkomingen waarover de Rekenkamer verslag heeft uitgebracht.
We hervatten de vergadering. Ik moet u even zeggen dat er ergens in het gebouw een storing in het systeem zit. De mensen die het systeem hebben geïnstalleerd zijn al enige tijd bezig om uit te zoeken waar het probleem zich bevindt. Het lijkt steeds weer op te duiken. Ik hoop dat het zo snel mogelijk wordt opgelost.
De notulen van de vergadering van gisteren zijn rondgedeeld. Geen bezwaren?
Mijnheer de Voorzitter, op bladzijde 27 van de bijlage bij de notulen wordt gesteld dat ik een stem heb uitgebracht ten gunste van amendement 20 op het verslag-Morillon. Ik ben het niet eens met de strekking van dat amendement en ik zou dan ook graag zien dat wordt vastgelegd dat ik tegen dit amendement heb gestemd.
Dat zal in de volgende notulen worden rechtgezet, meneer Watson.
Mijnheer de Voorzitter, namens mevrouw van der Laan en mijzelf wil ik graag laten vastleggen dat wij tegen amendement 15 op het verslag-Morillon hebben gestemd. Wij zouden graag zien dat wordt vastgelegd dat wij hebben gestemd voor de vrijlating van Leyla Zana en de overige Koerdische gevangenen.
Mijnheer de Voorzitter, wellicht is het nuttig als ik met betrekking tot dit onderwerp een beroep op het Reglement doe. Gisteren voer mijn fractie, zoals bij zoveel stemmingen in dit Parlement, op de automatische piloot, om tot de ontdekking te komen dat sommigen van ons een ernstige navigatiefout hadden begaan bij de stemming over amendement 15, dat was ingediend door de GUE-Fractie en opriep tot vrijlating van mevrouw Zana en anderen. We bleken per abuis tegen te hebben gestemd.
Ik heb een en ander al laten corrigeren, maar ik wil u graag formeel verzoeken om vandaag de mogelijkheid in te lassen voor collega's uit de ELDR-Fractie om contact op te nemen met de zittingsdiensten. Sommigen zijn er nu niet, deels vanwege de onderbreking en deels omdat deze zaak niet was voorzien. Ik zou uw hulp in dezen op prijs stellen.
Mijnheer de Voorzitter, ik heb een opmerking over iets dat meer te maken heeft met wat komen gaat dan met wat is geweest. Ik wil namelijk bevestigd krijgen dat de stemming over BSE vandaag tijdens de stemming overdag wordt gehouden. Er is immers sprake van een voor de burgers zeer belangrijke en interessante zaak en het zou goed zijn als wij daarover vandaag overdag een besluit kunnen nemen.
Toegang van het publiek tot documenten van het Europees Parlement, de Raad en de Commissie
Aan de orde is het verslag (A5-0318/2000) van de heer Cashman namens de Commissie vrijheden en rechten van de burger, justitie en binnenlandse zaken over het voorstel voor een verordening van het Europees Parlement en de Raad inzake toegang van het publiek tot documenten van het Europees Parlement, de Raad en de Commissie (COM(2000) 30 - C5-0057/2000 - 2000/0032(COD)).
Ik heb de eer dit verslag te presenteren over een onderwerp dat van essentieel belang is voor de levens van de mensen die wij vertegenwoordigen alsmede voor de toekomst van de Unie. Het verslag is opgesteld vanuit de doelstelling om te komen tot een voorstel dat politiek weloverwogen is, in hoge mate van redelijkheid getuigt en praktisch werkbaar is voor zowel de instellingen als de burger. Ik ben van mening dat dit in mijn verslag afdoende naar voren komt, evenals de visie van mijn co-rapporteur, mevrouw Maij-Weggen, die ik hier ook graag wil bedanken.
Ik wil benadrukken dat het hier gaat om een wetstekst; die moet gedetailleerd en waterdicht zijn. Het is geen informerend betoog. Dat moet nog volgen. Ik betreur het echter dat het verslag door sommigen is misbruikt voor politieke winstbejag op de korte termijn. Een paar goedkope krantenkoppen en een paar centimeter tekst in de pers plaatsen dat soort mensen buiten de werkelijkheid. Dit verslag is des te urgenter in het licht van de regelgeving die in augustus door de Raad is aangenomen: het zogenaamde "besluit-Solana". In mijn verslag wordt nadrukkelijk gesteld dat het besluit van augustus samen met enkele andere besluiten dient te worden herroepen.
Waar het ons om gaat, is een cultuurverandering. Als een vereniging van 15 lidstaten benaderen we de kwestie van openbaarheid van bestuur allemaal verschillend, maar ik ben blij dat het Europees Parlement zich in grote lijnen opwerpt als bolwerk tegen die krachten die erop uit zijn om de deuren van de instellingen gesloten te houden voor het publiek. Toegang tot documenten en informatie met betrekking tot de activiteiten van de instellingen stelt burgers in staat de overheidsorganen van de EU ter verantwoording te roepen en werkt zo een grotere efficiëntie in de hand. Ik blijf ervan overtuigd dat we, met de belangrijke inbreng van mevrouw Maij-Weggen, een weloverwogen en bruikbare tekst hebben weten op te stellen die revolutionaire veranderingen behelst voor de instellingen maar ook reële en tastbare voordelen voor de Europese burgers.
Het is duidelijk dat artikel 255 van het Verdrag een bredere interpretatie toestaat van de toegang van burgers tot de documenten van de instellingen, dus wil ik met uw welnemen een aantal van de veranderingen in mijn verslag toe te lichten. Alle instellingen en organen die onder artikel 255 vallen, moeten uitdrukkelijk genoemd worden in de verordening en moeten niet alleen de commissies en werkgroepen omvatten, maar alle agentschappen die door de instellingen in het leven worden geroepen. Alle documenten van de instellingen dienen openbaar te zijn tenzij er een goede reden is om dat niet toe te staan - gebaseerd op een schadetoets en op een beperkt aantal uitzonderingen. Die uitzonderingen zijn overigens discretionair, en niet, zoals sommigen u willen doen geloven, verplicht.
De term 'document' dient breed te worden geïnterpreteerd en moet ook de interne documenten van de instellingen omvatten, hoewel informerende documenten, de "denkruimte", hiervan kunnen worden uitgesloten. Conform het voorstel van de Commissie dient een register van documenten te worden ingesteld. Dat moet de documenten bevatten die rechtstreeks toegankelijk zijn. Het moet ook die documenten bevatten die geclassificeerd zijn als "niet openbaar" met daarbij de uitzonderingsclausule die is toegepast. Op die manier heeft het publiek weet van het bestaan van de documenten en heeft het de mogelijkheid een dergelijke classificatie aan te vechten. Bovendien moet de toegang tot de documenten gebruiksvriendelijk zijn, via Internet of traditionele methoden, en - en dat is van groot belang - het nieuwe proces en de implementatie daarvan zal doorlopend door het Parlement worden doorgelicht.
Ik wil ook graag enkele andere aspecten verduidelijken. Het classificatiesysteem dat in mijn verslag wordt omschreven, is bedoeld om het proces om toegang te verkrijgen tot documenten gemakkelijker te maken. Een aanvraag voor een document betekent automatisch dat er beroep wordt aangetekend tegen de toepassing van de uitzonderingsclausule. Als een document wordt opgevraagd, dient de toepassing van de uitzonderingsclausule van geval tot geval opnieuw bekeken te worden. We moeten ervoor zorgen dat de bestaande of toekomstige interinstitutionele overeenkomsten, waarnaar ik in mijn verslag verwijs, als wettige grondslag de bepaling van artikel 255 hebben om zeker te stellen dat er een samenhangend kader wordt overeengekomen tussen de instellingen, met maximale toegankelijkheid voor de burger.
Sommige lidstaten hebben gesuggereerd dat ik in mijn tekst te dicht raak aan de visie van de Raad en de Commissie. In feite - en dat is heel interessant - zijn de fundamentele problemen die de Raad en de Commissie voorzien met mijn verslag exact dezelfde verschillen als die welke zich aftekenen tussen de meerderheid van het Parlement en een aantal van de kleinere fracties in dit Parlement. Daarom doe ik een dringend beroep op de Raad en de Commissie deze verandering door te voeren. De Unie moet dichter bij de burger worden gebracht. Zij moet meer verantwoording afleggen en transparanter worden, zeker nu we afkoersen op uitbreiding. We moeten deze gelegenheid gezamenlijk aangrijpen en gezamenlijk de problemen die deze oproept aanpakken. Ik doe een beroep op het Parlement om mijn verslag te steunen.
Voorzitter, het heeft lang geduurd voordat de Europese Commissie een voorstel heeft ingediend op het gebied van de openbaarheid van bestuur. Een aantal leden van dit Parlement heeft hier al jaren om gevraagd. Aan het begin van deze zittingsperiode heb ik zelfs een compleet initiatiefvoorstel ingediend bij de Commissie constitutionele zaken. Daarover heeft de Commissie toen gemeld dat ze binnen een half jaar met een concreet voorstel zou komen en zij heeft woord gehouden.
Het is alleen jammer dat de inhoud niet was wat wij ervan hadden verwacht. Er is nogal veel kritiek van de kant van de journalistenorganisaties, van NGO's, van een aantal lidstaten en ook van ons Parlement. Het is dus ook niet zo vreemd dat er een breed pakket van amendementen ligt, zo breed dat de verordening toch wel behoorlijk wordt aangepast. Aangepast aan de wetgeving openbaarheid van bestuur in een aantal lidstaten, maar ook aangepast aan de Freedom of Information Act, zoals die in de Verenigde Staten geldt. Want waarom zouden we onze Europese burgers minder openheid geven ten opzichte van Brussel dan de Amerikaanse burgers krijgen ten opzichte van Washington?
Mijnheer de Voorzitter, in de notulen van gisteren staat dat we vanochtend op mijn verzoek zouden terugkomen om de stemming over het verslag-Villiers uit te stellen.
Dit is hiervoor het juiste moment. Ik had verzocht om dit verslag in stemming te brengen tijdens de vergaderperiode van november in Brussel, aangezien het een aantal gevoelige amendementen bevat dat in mijn ogen niet mag worden aangenomen op basis van de meerderheid die vandaag toevallig in het Parlement aanwezig is.
Wij zullen uw verzoek straks bespreken. Momenteel is de goedkeuring van de notulen aan de orde.
Ik zal mijn verzoek nogmaals toelichten, mijnheer de Voorzitter. Gisteren heb ik verzocht om uitstel van de stemming over het verslag van mevrouw Villiers. Het gaat hier immers om een zeer belangrijk verslag dat alleen in stemming dient te worden gebracht als de vergaderzaal vol zit. Ik betreur het overigens dat veel collega' s niet op de vrijdag hier in Straatsburg aanwezig zijn, maar goed, dat is nu eenmaal zo. Als we vandaag over dit verslag stemmen, lopen we het risico dat de uitslag gebaseerd zal zijn op de meerderheid die hier vandaag toevallig voor dit verslag kan worden gevonden, hetgeen ook ons Parlement niet tot eer zal strekken.
Overeenkomstig de procedure dienen de collega' s zich over dit voorstel uit te spreken. Wij zullen nu een spreker voor en een spreker tegen dit voorstel aan het woord laten.
Mijnheer de Voorzitter, ik zou graag mijn steun betuigen aan het voorstel van de heer Goebbels. Ik laat het aan het Parlement over. Het is aan u om te beslissen of u het verslag wilt uitstellen of niet. De vrijdagen in Straatsburg zijn lastig voor ons, maar gezien het gevoelige karakter van het verslag - het stelt vraagstukken aan de orde over de algehele procedure van het Parlement en onze algehele relatie tot de Commissie - lijkt het mij raadzaam dat de fracties de gelegenheid hebben tot stemming over te gaan wanneer er meer afgevaardigden aanwezig zijn.
Ik vind het jammer dat er vanochtend niet meer afgevaardigden aanwezig zijn. Ik zou dit niet vragen als ik niet van mening was dat het hier om een belangrijk verslag gaat waarvoor de aanwezigheid van meer afgevaardigden vereist is, aangezien we belangrijke besluiten moeten nemen.
Ik weet dat vrijdagen gevoelig liggen, dus laat ik het aan het Parlement over. Persoonlijk zou ik u echter willen aanraden te stemmen voor uitstel van de stemming over dit verslag.
Wij hebben naar de toelichting van onze rapporteur geluisterd. Nu wil ik graag een spreker voor en een spreker tegen dit verzoek het woord geven.
Mijnheer de Voorzitter, ik ben in de politiek gegaan omdat ik hoopte mensen met argumenten te kunnen overtuigen en van tijd tot tijd stemmen te winnen. Eén van de manieren om stemmen te winnen, is te verschijnen wanneer je tegenstanders afwezig zijn. Als ze zijn verhinderd als gevolg van een onvermijdelijke calamiteit die inbreuk pleegt op de democratie, dan is het een andere zaak, maar als ze niet de moeite willen nemen om te komen, dan zijn ze de stemming onwaardig. Het is niet het Parlement dat deze stemmers hun recht ontzegt om te stemmen, maar het zijn de stemmers zelf die niet zijn verschenen.
Mijnheer de Voorzitter, dit is een principekwestie. Collega Villiers heeft hierover ook niet met onze fractie overlegd. Ik ben het weliswaar met haar eens dat het om een belangrijk verslag gaat, maar ook over een belangrijk verslag kan op vrijdagmorgen worden gestemd.
We zullen nog maar een keer op vrijdag vergaderen, in december. Ik was tegen het schrappen van de vergaderingen op vrijdag. Maar goed, dat moet iedereen zelf uitmaken. Zolang wij hier in Straatsburg echter op vrijdag vergaderen, is het ook een volledige werkdag.
Ik verzoek de gehele PPE-DE-Fractie, inclusief collega Villiers, tegen doorverwijzing naar de tweede plenaire vergadering van november te stemmen. Daarover is niet met mijn fractie overlegd. Dat is ook niet juist. Ik wil daarom voorstellen nu meteen te gaan stemmen.
Ik verklaar de zitting van het Europees Parlement, die op vrijdag 17 november 2000 werd onderbroken, te zijn hervat.
Veel collega' s hebben aangegeven stil te willen staan bij de honderdste verjaardag van de heer Gaetano Martino.
Ik beschouw het als een eer om vandaag deze belangrijke Europeaan te mogen herdenken. Zijn naam is immers onlosmakelijk verbonden met de Conferentie van Messina, waarop in 1955 de toekomst van de Europese Gemeenschap werd uitgestippeld.
De heer Gaetano was beroemd arts en politicus. Hij is in de jaren 60 tot tweemaal toe tot Voorzitter van ons Parlement gekozen, en heeft dit Parlement dus 10 jaar voorgezeten.
Dit Voorzitterschap vormde de kroon op zijn lange politieke carrière, tijdens welke hij zeer hoge functies bekleedde. Hij was eerst lid van het Huis van afgevaardigden. Later nam hij als minister van Onderwijs en minister van Buitenlandse Zaken zitting in de Italiaanse regering.
In zijn hoedanigheid van minister en Europees afgevaardigde heeft hij moedig gestreden voor de Europese Universiteit van Florence.
Hij was van mening dat de gemeenschappelijke basis van Europa gelegen was in de cultuur en het gemeenschappelijk gedachtegoed.
Al vanaf het begin bleek dat de Europese eenwording een moeizaam proces vol hindernissen zou zijn. Gaetano Martino wist deze obstakels echter met succes weg te nemen, waarbij zijn diepgewortelde humanistische overtuiging en zijn onwankelbare geloof in Europa een doorslaggevende rol speelden. Op 1 juni 1955, dat wil zeggen nog geen jaar nadat het ambitieuze plan voor een Europese Defensiegemeenschap mislukt was, werkte hij aan een nieuw plan voor Europese eenwording en deed hij een voorstel voor de Conferentie van Messina die, zoals iedereen weet, aan de basis lag van de Verdragen van Rome van 1957. Zo kon de Europese motor plotseling opnieuw worden opgestart en kon de gemeenschappelijke markt in het leven worden geroepen.
Wij hebben besloten de redevoeringen van Gaetano Martino te publiceren omdat ze een lichtend voorbeeld zijn voor de jongeren, die de periode vlak na de Tweede Wereldoorlog niet hebben meegemaakt. In 1958 verkondigde hij vanaf de tribune in Straatsburg het volgende: "voor de eerste keer in de geschiedenis van dit continent, dat meer door oorlogen dan door vrede wordt gekenmerkt, is er sprake van een algehele economische eenwording op basis waarvan we de toekomst van dit continent kunnen waarborgen. Er tekent zich het perspectief af van een grote gemeenschap waarin burgers met verschillende talen, gewoonten en geloofsovertuigingen kunnen samenleven en waarbinnen ons Parlement als één van de institutionele organen geldt" .
Waarde collega' s, met nog enkele dagen te gaan voor het van start gaan van de Europese Raad van Nice, kan ik slechts de wens uiten dat de erfenis van Gaetano Martino en de geest van Messina als inspiratiebron zullen blijven gelden voor ons allen, en in het bijzonder voor de mensen die het lot van ons continent in handen hebben.
Waarde collega' s, net als u wil ik deze vergaderperiode niet openen voordat we de nieuwe slachtoffers van het terrorisme van de ETA hebben herdacht.
Helaas zijn onze democratieën opnieuw opgeschrikt door geweld, waarbij ik doel op de zeer lafhartige moord op Ernest Lluch.
Op 22 november jongstleden, dat wil zeggen op de 25e verjaardag van de troonsbestijging van koning Juan Carlos, die in Spanje de weg naar democratie heeft geopend, heeft één van de kopstukken van deze democratie zijn geloof in vrijheid, tolerantie en respect voor de ander met zijn leven moeten bekopen.
Mijnheer Barón Crespo, u hebt nauw met deze voormalige Spaanse minister van Volksgezondheid mogen samenwerken. Samen met de heer Joan Colom heeft de heer Lluch zich in de jaren 60 ingezet voor de democratie in Spanje. Hij was één van de hoofdrolspelers tijdens de omwenteling in Spanje en gold als voorstander van een autonoom Catalonië. Hij was geliefd om zijn hartelijkheid en gerespecteerd om zijn kwaliteiten als politicus en vooraanstaand academicus. Ernest Lluch is vermoord vanwege zijn betrokkenheid bij het bewerkstelligen van de rechtsstaat.
Ik wil zijn gezin, zijn naasten, zijn vrienden en iedereen in Spanje die in de kracht van de democratie gelooft, mijn medeleven betuigen.
Bijna een miljoen Spanjaarden van vrijwel alle denkbare politieke overtuigingen zijn de straat opgegaan om te protesteren tegen deze lafhartige moord. Het Parlement wil hun laten weten dat het achter hen staat. Ik stel u dan ook voor om nogmaals een minuut stilte in acht te nemen om uitdrukking te geven aan onze solidariteit en gevoelens.
De notulen van de vergadering van vrijdag 17 november zijn rondgedeeld.
Overeenkomstig uw wens zal ik eventuele moties van orde tot na het debat over de Top van Nice uitstellen. Zoals u weet hebben we vandaag een zeer volle agenda. Ik zal dus gebruik maken van de bevoegdheden die mij overeenkomstig het Reglement zijn verleend om het goede verloop van de zitting te waarborgen. Ik ga dus op uw verzoek in. Wilt u daarom al uw moties van orde voorlopig nog voor u houden?
Aan de orde is het gecombineerd debat over verklaringen van de Raad en de Commissie over veiligheid op zee en de volgende verslagen:
A5-0343/2000 van de heer Watts, namens de Commissie regionaal beleid, vervoer en toerisme, over het voorstel voor een richtlijn van het Europees Parlement en de Raad houdende wijziging van Richtlijn 95/21/EG van de Raad betreffende de naleving, met betrekking tot de schepen die gebruikmaken van havens in de Gemeenschap en varen in de onder de jurisdictie van de lidstaten vallende wateren, van internationale normen op het gebied van de veiligheid van schepen, voorkoming van verontreiniging en leef- en werkomstandigheden aan boord (havenstaatcontrole) (COM(2000) 142 - C5-0174/2000 - 2000/0065(COD));
A5-0344/2000 van de heer Hatzidakis, namens de Commissie regionaal beleid, vervoer en toerisme, over het voorstel voor een verordening van het Europees Parlement en de Raad betreffende de versnelde invoering van eisen inzake dubbelwandige uitvoering of gelijkwaardig ontwerp voor enkelwandige olietankschepen (COM(2000) 142 - C5-0173/2000 - 2000/0067(COD));
A5-0342/2000 van de heer Ortuondo Larrea, namens de Commissie regionaal beleid, vervoer en toerisme, over het voorstel voor een richtlijn van het Europees Parlement en de Raad houdende wijziging van Richtlijn 94/57/EG van de Raad inzake gemeenschappelijke voorschriften en normen voor met de inspectie en controle van schepen belaste organisaties en voor de desbetreffende werkzaamheden van maritieme instanties (COM(2000) 142 - C5-0175/2000 - 2000/0066(COD)), en
A5-0336/2000 van mevrouw McKenna, namens de delegatie van het Parlement in het bemiddelingscomité, over de door het bemiddelingscomité goedgekeurde gemeenschappelijke ontwerptekst van de beschikking van het Europees Parlement en de Raad houdende instelling van een communautair kader voor samenwerking op het gebied van door ongevallen veroorzaakte of opzettelijke verontreiniging van de zee (C5-0501/2000 - 1998/0350(COD)).
Mevrouw de Voorzitter, geachte afgevaardigden, mevrouw de commissaris, ik hecht er bijzonder veel belang aan vandaag in het Europees Parlement aanwezig te zijn bij dit debat over het eerste pakket maatregelen op het gebied van de zeevaart. U behandelt vandaag immers drie belangrijke verslagen die de eerste cruciale fase betekenen van een onderwerp dat door de recente gebeurtenissen helaas zeer actueel geworden is.
De Europese Unie heeft 60.000 kilometer kuststrook, die tot de grilligste ter wereld behoort. Het belang van deze kuststrook voor de scheepvaart is onmiskenbaar, maar dit brengt tegelijkertijd een grote verantwoordelijkheid met zich mee. Sinds het ongeval met de Erika in december vorig jaar is binnen onze Europese instellingen hard gewerkt aan een oplossing. Het eerste pakket maatregelen op dit terrein dat in maart is voorgesteld door de Commissie, is behandeld door het Parlement en door de Raad. De komende dagen wordt een tweede pakket verwacht. De Europese Raad van Biarritz heeft zich gebogen over deze kwestie, die ook op de Top van Nice nog een belangrijke rol zal spelen.
Bij elke ramp maken onze Europese medeburgers zich kwaad over de onveiligheid op zee en de risico' s die zij lopen als gevolg van de tientallen schepen die verontreinigende of gevaarlijke stoffen vervoeren en dagelijks langs onze kusten varen. Ik ben van mening dat wij begrip moeten hebben voor hun emoties en hun woede. Uiteraard willen wij hier iets aan doen. Hoe zouden we kunnen toestaan dat het zeevervoer, dat van zo cruciaal belang is voor handel en verkeer, zich ontwikkelt ten koste van de veiligheid van mens en milieu? Hoe zouden we kunnen toestaan dat schepen waarvan het aantal en het belang steeds groeit en die in toenemende mate zijn geautomatiseerd, onze kustwateren bevaren zonder te allen tijde de strenge regelgeving op het gebied van veiligheid, scheepvaartcontrole en sociale aangelegenheden na te leven, zoals dat bij het vervoer over land en door de lucht wel gebeurt?
We kunnen niet langer toestaan dat het streven naar de laagste prijzen binnen de zeevervoersector tot norm wordt verheven. Ook kunnen en mogen we niet langer toestaan dat bepaalde staten goedkoop - soms voor maar een paar dollar - zeer oude en verroeste schepen onder hun vlag laten varen, dat reders soms ongeschoolde en onderbetaalde bemanning in dienst hebben, dat classificatiebureaus het soms niet zo nauw nemen met de kwaliteit van schepen en met hun bemanning om geen klanten te verliezen en dat cargadoorsbedrijven soms vooral de kosten willen drukken.
Volgens sommigen - met name in Frankrijk - moeten strenge nationale maatregelen worden genomen om de Franse kusten te beschermen. Sommigen stellen zelfs voor om Franse kustwachten op te richten. De Erika en de Ievoli Sun waren echter geen Franse schepen. De reder of het classificatiebureau van deze schepen waren niet Frans. De Erika en de Ievoli Sun voeren beide in internationale wateren toen ze schipbreuk leden. Hoewel elke staat afzonderlijk zijn verantwoordelijkheid dient te nemen, moeten besluiten op dit gebied in breder verband - met name op Europees niveau - worden genomen. Hierbij is voor de Europese parlementariërs niet alleen een rol weggelegd - ik ken uw voortvarendheid op dit terrein -, zij zijn zelfs van cruciaal belang voor een verregaande en snelle invoering van communautaire wet- en regelgeving.
De Europese burgers zijn zich hier zeer wel van bewust, getuige de huidige ongerustheid over diermeel en de gekkekoeienziekte. In het vervolg zullen ze ons hierop aanspreken. Ze zullen de internationale instanties ter verantwoording roepen en van hen eisen dat zij efficiënt functioneren. Immers, wanneer zich morgen langs de Europese kusten opnieuw een ongeval of schipbreuk voordoet, zal onze nalatigheid wat betreft de regelgeving terecht aan de kaak worden gesteld. Ik zou u, geachte afgevaardigden, mevrouw de Voorzitter, willen zeggen dat alleen al de behandeling van de voorstellen van vandaag aantoont dat het Europees Parlement een efficiënte instelling is die snel en adequaat weet in te spelen op de bezorgdheid van onze medeburgers. Ik ben dan ook verheugd dat dankzij initiatieven van het Europees Parlement, de Commissie en de Raad binnenkort aanzienlijke vooruitgang zal worden geboekt in het streven naar een grotere veiligheid op de Europese zeeën.
Op basis van de voorstellen die wij in februari jongstleden hebben ingediend, heeft de Europese Commissie namelijk op haar beurt met grote voortvarendheid voorstellen ingediend. Vandaag behandelt u in eerste lezing deze drie voorstellen. Ik heb mogen vaststellen dat het Parlement en zijn rapporteurs vastbesloten zijn in hun streven om strenge en doeltreffende voorstellen aan te nemen om de veiligheid op zee te waarborgen. Bovendien heb ik mogen vaststellen dat wij in het kader van verbetering van de veiligheid op zee dezelfde doelstellingen nastreven en deze zelfs op dezelfde wijze willen realiseren. Tegelijkertijd heb ik samen met de rapporteurs geconstateerd dat de teksten over de classificatiebureaus en de havenstaatcontrole technisch wellicht nog verder moeten worden uitgewerkt.
We kunnen ons afvragen of we de vergaderperiode van het Parlement van december niet moeten aangrijpen om ook de resterende problemen op te lossen. Aldus zou het voorzitterschap van de Raad met de lidstaten besprekingen kunnen voeren om op basis van uw voorstellen tot een akkoord van de Raad te komen en de tekst zonodig met een gekwalificeerde meerderheid van stemmen in eerste lezing aan te nemen. We zouden kunnen streven naar een zo breed mogelijke consensus over de wijze waarop classificatiebureaus verantwoording moeten afleggen, over strengere voorschriften voor het weren van vaartuigen die varen onder de vlag van een land dat bovenaan de zwarte lijst staat, over de invoering van zwarte dozen en over de invoering van inspecties voor schepen die het grootste risico vormen.
Deze basistekst voor de verbetering van de veiligheid op zee en de afschaffing van enkelwandige schepen alleen al geeft reden tot tevredenheid met het werk dat het Parlement heeft verricht. Op grond van deze tekst - indien u deze, zoals uw rapporteur waarschijnlijk zal adviseren, zult aannemen - kan tussen nu en 2005 ruim een derde en tussen nu en 2010 twee derde van de enkelwandige olietankschepen worden verboden. Dit is een aanzienlijk aantal, en hierdoor zou het mogelijk moeten worden om de gevaarlijke schepen die langs onze kusten varen op korte termijn te vervangen en onze veiligheid te vergroten.
Mevrouw de Voorzitter, geachte afgevaardigden, geachte rapporteurs, nu doet zich de gelegenheid voor om de veiligheid van het zeevervoer te verbeteren. We weten allemaal dat deze maatregelen, waarover u vandaag gaat debatteren, niet toereikend zijn. De staatshoofden en regeringsleiders hebben gewezen op de dringende noodzaak om een tweede pakket maatregelen op te stellen met betrekking tot het toezicht op en de transparantie van het zeevervoer, de oprichting van een Europees bureau en de verantwoordelijkheid van alle personen en exploitanten die zich bezighouden met het zeevervoer en met gevaarlijke of vervuilende producten. Frankrijk heeft in dit kader bovendien opnieuw gewezen op de noodzaak om in communautair verband de opleiding en de arbeidsvoorwaarden van zeelieden te verbeteren. Ik ben me ervan bewust dat een aantal van u hierover bezorgd is.
Uit dit alles moge blijken dat de vastberadenheid van de communautaire instellingen naar mijn opvatting doorslaggevend is. Ik ben ervan overtuigd dat deze vastberadenheid zeer groot is en hier, in het Europees Parlement in Brussel, al vruchten begint af te werpen. Het resultaat moet zijn dat alleen veilige en solide schepen met geschoolde bemanning met normale arbeidsvoorwaarden en normale leefomstandigheden mogen varen, dat allen die zich bezighouden met het zeevervoer zich eindelijk bewust worden van hun verantwoordelijkheid en dat de regelgeving voor het zeevervoer eindelijk wordt aangescherpt, waarbij rekening wordt gehouden met het recht van aan zee grenzende landen op, en hun streven naar, bescherming van hun milieu.
Mevrouw de Voorzitter, ik denk dat niemand eraan twijfelt dat de Commissie, net zoals het Franse voorzitterschap, de veiligheid op zee en de bescherming van het milieu uitermate belangrijke onderwerpen vindt. Sinds de ramp met de Erika zo' n elf maanden terug staan deze onderwerpen bovenaan de agenda van de Commissie. Onlangs, een paar weken terug, is er nog een andere tanker, eentje die chemicaliën vervoerde, voor de kust van Frankrijk vergaan. Dat was de Ievoli Sun. Opnieuw werden we herinnerd aan de rampzalige gevolgen die een dergelijk ongeluk kan hebben.
De bevolking van Europa is niet bereid om ongelukken met olietankers en andere door scheepvaart of industrie veroorzaakte milieurampen nog langer te accepteren. De burger heeft het recht om te verwachten dat schepen veilig zijn en dat zij hun lading op een voor het milieu acceptabele wijze vervoeren, zonder dat daarbij het leven en de bestaansmiddelen van de bewoners van naburige kustgebieden worden bedreigd. Ik heb de gevolgen van de ramp met de Erika met eigen ogen gezien toen ik een bezoek bracht aan de plek van het ongeval. Het kost veel tijd, veel werk en natuurlijk ook veel geld om alles op te ruimen. De schipbreuk van de Erika heeft rampzalige gevolgen gehad. Het zal duidelijk zijn dat, vanwege hun geografische ligging, het altijd dezelfde gebieden zijn die de risico' s van olietransporten over zee moeten dragen, terwijl de voordelen van dergelijke transporten wel aan alle lidstaten van de Europese Unie ten goede komen.
We nemen deze zaak dan ook heel serieus. De Commissie heeft uitzonderlijk snel en consistent gehandeld; dat blijkt wel uit het feit dat ze in een jaar tijd zes verschillende wetsvoorstellen over zeer uiteenlopende onderwerpen heeft behandeld. Alle voorstellen raken de kern van de richtlijnen voor de scheepvaart. Ik wil u eraan herinneren dat, naast de drie voorstellen die hier vandaag behandeld worden, het Erika II-pakket, volgende week ter tafel komt. Dat heeft mijnheer Gayssot ook al gezegd. In dit pakket van maatregelen wordt voorgesteld een Europees bureau voor veiligheid in de scheepvaart te vormen, een nieuw Europees systeem voor reële compensatie voor slachtoffers van olierampen op te stellen en een nieuw scheepvaartcontrolesysteem voor de EU-wateren op poten te zetten.
Deze snelle en gerichte aanpak, die leidde tot de twee Erika-pakketten en zes wetsvoorstellen, heeft dit vraagstuk een enorme impuls gegeven. Ik denk dat we met recht kunnen zeggen dat de lidstaten en de internationale scheepvaartgemeenschap pas na de ramp met de Erika volledig zijn doordrongen van de vastberadenheid van de Europese instellingen om de veiligheid op zee te verbeteren. Ze zien nu in dat die vastberadenheid niet zal wankelen, zelfs al leiden dergelijke maatregelen tot wrijving tussen de EU en de internationale scheepvaartgemeenschap en al staan ze op gespannen voet met de economische belangen van de scheepvaartindustrie.
Nu er voorstellen van de Commissie op tafel liggen moeten we niet wachten tot de volgende ramp zich aandient, maar dienen we optimaal van deze nieuwe impuls te profiteren. Om werkelijk bij te dragen aan de veiligheid op zee moeten de drie instellingen, maar in het bijzonder het Parlement en de Raad de voorstellen aannemen. Wetgeving alleen is echter niet voldoende. De lidstaten moeten er ook voor zorgen dat zij over de juiste middelen beschikken om de wetten uit te voeren. Daarbij denk ik vooral aan de werving van inspecteurs voor het verrichten van havenstaatcontroles. Als we ons hier niet voor inspannen zal onze wetgeving niet die resultaten hebben die de burger ervan verwacht. Namens de Commissie kan ik u verzekeren dat het onze intentie is om zowel volgend jaar als het jaar daarop ons volledig in te zetten voor het veiliger maken van onze schepen en het schoner maken van onze zeeën. We willen dit doel bereiken voor alle scheepvaartsectoren.
Ik wil eindigen met mijnheer Gayssot, voorzitter van de Vervoersraad, te bedanken voor zijn bemoedigende commentaar. De Europese instellingen zijn vastberaden om een werkelijke verandering in de maritieme veiligheid teweeg te brengen. Wij hopen en verwachten dat op 21 december de Vervoersraad zijn bijdrage zal leveren aan deze gezamenlijke vastberadenheid door gemeenschappelijke standpunten met betrekking tot alle drie de teksten aan te nemen. De Commissie is niet van plan om kost wat kost een compromis te aanvaarden.
Tenslotte wil ik dit Parlement bedanken, en met name de rapporteurs de heer Hatzidakis, de heer Ortuondo Larrea, mevrouw McKenna en de heer Watts. De voortreffelijke kwaliteit van hun werk, dat zij binnen een zeer kort tijdsbestek hebben verricht, getuigt van hun inzicht in het belang van het eerste Erika-pakket. Tevens wilde ik het Parlement bedanken voor de over het algemeen goede samenwerking tussen het Parlement en de Commissie inzake de kwestie van de veiligheid op zee.
Mevrouw de Voorzitter, over enkele dagen gedenken wij de ramp met de olietanker de Erika. Inmiddels is het alweer een jaar geleden dat zich deze ramp voltrok. We weten allen maar al te goed dat er sindsdien vele andere tragische ongelukken op zee zijn gebeurd. Maar we weten ook dat de Erika niet aan het begin stond van de reeks catastrofale ongevallen, want allang daarvoor zijn er vele andere schepen gezonken. Bij deze ongevallen verloren schepen niet alleen hun lading, bijvoorbeeld olie, vaak ook vielen er dodelijke slachtoffers.
Het Parlement kan hier lering uit trekken. We moeten concluderen dat over de gehele wereld de maritieme wetgeving in slechte staat verkeert. Nu is het moment aangebroken om iets aan die situatie te doen. Binnen die context wil ik dan ook de Commissie feliciteren met haar poging een einde te maken aan een aantal van de wantoestanden om ervoor te zorgen dat er niet nog eens een Erika plaatsvindt. Mijn fractie feliciteert ook het Franse voorzitterschap, en met name de minister. Hij is namelijk vastbesloten ervoor te zorgen dat we werkelijk van de ramp met de Erika leren, zodat een dergelijke catastrofe niet nog eens plaatsvindt. Als de minister en het Franse voorzitterschap niet zo vastberaden waren geweest, waren het speciaal comité van de IMO en wij het niet met elkaar eens geworden dat enkelwandige olietankers wereldwijd op korte termijn stapsgewijs dienen te worden afgeschaft. Ik wil het voorzitterschap dan ook in het bijzonder met die prestatie feliciteren. Ik hoop dat de voltallige vergadering van de IMO hier zeer binnenkort haar goedkeuring aan zal hechten.
Het is niet het gebrek aan maritieme wetgeving dat wereldwijd het grootste probleem vormt, maar een zekere onwil bij de landen over de hele wereld om toe te zien op de naleving van die maritieme wetgeving. Ik ben bang dat de havenstaatcontrole bepaald wordt door onwil bij de lidstaten van de Europese Unie en bij andere landen om de inspectie op adequate wijze uit te voeren. Daarom zijn wij blij met het amendement op de richtlijn, omdat we er daarmee voor kunnen zorgen dat de richtlijn inzake havenstaatcontrole goed wordt nageleefd. Mijns inziens gaat het voorstel van de Commissie echter niet ver genoeg. Het voorstel is niet krachtig genoeg. Volgens mijn fractie zou er met dit voorstel, indien het zou worden uitgevoerd, opnieuw een dergelijke ramp als die met de Erika kunnen plaatsvinden. Dat is de reden waarom we vanmorgen niet in kunnen stemmen met het voorstel van de Commissie, maar vier voorstellen naar voren brengen die volgens ons het huidige voorstel aanzienlijk versterken. Op basis van onze voorstellen kan het Parlement wel instemmen met het uiteindelijke voorstel van de Commissie.
Ik verklaar de zitting van het Europees Parlement, die op 30 november 2000 werd onderbroken, te zijn hervat.
Aan de orde is de behandeling van de definitieve ontwerpagenda zoals deze op donderdag 7 december overeenkomstig artikel 110 van het Reglement is opgesteld door de Conferentie van voorzitters.
Mevrouw de Voorzitter, op de eerste plaats wil ik met uw welnemen op persoonlijke titel - ofschoon ik denk de mening van de meerderheid van de Vergadering te vertolken en niet alleen die van mijn fractie - laten weten dat ik het volledig eens ben met uw verklaring bij de bekendmaking van het Handvest van de grondrechten. Ik denk dat u er terecht op heeft gewezen dat voor het Parlement het Handvest constitutionele waarde heeft en daarom wil ik u met uw verklaring gelukwensen.
Op de tweede plaats, mevrouw de Voorzitter, zou ik u willen vragen het Parlement duidelijkheid te verschaffen over de wijze waarop het debat met het Frans voorzitterschap over de Europese Raad van Nice wordt gestructureerd en op welke basis de fungerend voorzitter van de Raad aan het debat zal deelnemen. Ik vraag u om meer duidelijkheid, daar er in de loop van de dag veel tegenstrijdige berichten de ronde hebben gedaan.
Inderdaad, mijnheer Barón Crespo, de berichten zijn tegenstrijdig. Zoals u zult begrijpen, is de reden daarvoor waarschijnlijk dat tegen eenieders verwachting in de Top pas afgelopen nacht werd beëindigd.
Ik zal proberen opheldering te verkrijgen. Mij werd vóór de Top verteld dat de president van de Republiek samen met de minister van Buitenlandse Zaken aanwezig zou zijn. Dat was wat mij gezegd werd, maar ik zal zien of ik recenter nieuws kan verkrijgen en ik zal uw boodschap doorgeven.
Mevrouw de Voorzitter, ik ben heel dankbaar voor uw inspanningen. We hebben gehoord - en ik wil er meteen aan toevoegen dat ik het niet kan geloven - dat de Franse president, die ook de voorzitter van de Raad is, morgen maar 30 minuten hier blijft voor zijn toespraak. Misschien luistert hij nog naar Romano Prodi, dat weet ik niet, maar hij zou dan niet meer horen wat de fractievoorzitters te zeggen hebben. Als dat waar is zou ik dat onaanvaardbaar vinden. De meeste leden van mijn fractie zien dat ook zo.
Ik ben blij dat de andere fracties het met me eens zijn. Ik hoop dat deze informatie niet klopt. Ik verzoek u echter om de Franse president te vertellen dat het volkomen onaanvaardbaar is als hij alleen maar naar het Parlement komt om een toespraak te houden en dan weer vertrekt zonder te hebben geluisterd naar de gekozen vertegenwoordigers van de burgers van Europa!
Mevrouw de Voorzitter, ik ben het van harte met deze opmerkingen eens. Ik zou graag willen dat u het Franse voorzitterschap het standpunt van mijn eigen fractie overbrengt, namelijk: een ontwerpverdrag dat het waard is om uitgedragen te worden moet het ook waard zijn om verdedigd te worden.
Mevrouw de Voorzitter, er doet zich een probleem voor met de mogelijke indiening van een resolutie over de Europese Raad van Nice. Mijn fractie is van mening dat de Conferentie van voorzitters hierover geen enkel besluit heeft genomen en dat het debat daarom zonder ontwerpresolutie moet worden afgesloten.
Dat is niet de wens van de socialistische fractie. Er was geen overeenstemming bereikt in de Conferentie van voorzitters en daarom had men besloten te wachten. Dit punt wil ik graag opgehelderd zien.
Goed dat u dat zegt, want zoals u weet kon ik bij wijze van uitzondering niet deelnemen aan de Conferentie van voorzitters, omdat ik precies op hetzelfde moment op de Europese Raad aanwezig was.
­ (DE) Mijnheer de Voorzitter, vanochtend vroeg was er een groot probleem. Onze medewerkers mochten niet met de bus van hotel Monopol naar hier meerijden, hoewel dat als sedert 21 jaar zonder probleem gebeurt. Ik wil daartegen protesteren. Wij hadden een bus voor vijf afgevaardigden, terwijl de medewerkers te laat op het werk zouden zijn gekomen. Dat is een domme regeling. In plaats van een bus voor vijf had men dan twee auto' s kunnen gebruiken, met twee chauffeurs in plaats van één. Onze quaestoren moeten dat staaltje van bureaucratie hebben bedacht. Ik verzoek dringend daaraan een einde te maken en het de afgevaardigden mogelijk te maken hun medewerkers mee naar het werk te nemen.
­ Mijnheer Posselt, wij zullen uw opmerkingen overbrengen aan het college van quaestoren opdat dit naar eigen goeddunken over deze kwestie beslist en alle afgevaardigden op de hoogte brengt van zijn beslissing.
­ De notulen van de vergadering van gisteren zijn rondgedeeld.
Mijnheer de Voorzitter, ik wilde alleen melden dat ik gisterenavond vergeten ben de presentielijst te tekenen.
­ Het woord is aan de heer Varela, voorzitter van de Commissie visserij, die zijn mening wenst te geven.
Varela Suanzes-Carpegna (PPE-DE), voorzitter van de Commissie visserij. ­ (ES) Mijnheer de Voorzitter, ik wil erop wijzen dat de Commissie visserij besloten heeft om dit verzoek om urgentverklaring niet te steunen daar wij pas op 20 november in kennis zijn gesteld van het voorstel van de Commissie, toen het voor ons al te laat was om het nog op de agenda te plaatsen. Derhalve hebben wij dit voorstel niet in behandeling kunnen nemen volgens de urgentieprocedure, zoals ons is verzocht.
Niettemin zullen wij alles in het werk stellen om ervoor te zorgen dat we tijdens de eerstkomende vergaderperiode van volgend jaar over deze kwestie kunnen debatteren.
­ Dank u, mijnheer Varela. Daar er geen andere betogen meer zijn, is het woord nu aan mevrouw de commissaris.
Mijnheer de Voorzitter, dames en heren, in de verordening betreffende de controlemaatregelen voor het gebied waarop het Verdrag inzake toekomstige multilaterale samenwerking op visserijgebied in de Noord-Atlantische Oceaan van toepassing is, staat dat de bepalingen over de uitvoering van de controlemaatregelen alleen voor het jaar 2000 gelden. De Raad kon het toen niet over een langere regeling eens worden. De regelingen lopen dan ook aan het eind van dit jaar af.
Als de wijziging van deze verordening vertraging oploopt, betekent dit dat er vanaf 1 januari 2001 geen rechtsgrondslag voor de controleschepen van de Europese Unie in de internationale wateren van de Noord-Atlantische Oceaan meer bestaat. Het gehele controlesysteem en de regionale visserijorganisaties zouden daardoor worden verzwakt. Dat controlesysteem wordt als voorbeeldig beschouwd. Wij mogen daarom geen inspanningen uit de weg gaan om het verder te ontwikkelen en te versterken. De Commissie ondersteunt daarom het verzoek om urgentverklaring van de Raad en verzoekt de afgevaardigden dan ook het in te willigen.
­ Het woord is nogmaals aan de heer Varela, voorzitter van de Commissie visserij, de commissie ten principale.
Mijnheer de Voorzitter, ik betreur het ten zeerste dat de Commissie hiermee niet eerder rekening heeft gehouden, en dat zij ons niet tijdig heeft geïnformeerd zodat onze commissie hiermee aan de slag had kunnen gaan. Overigens zullen de genoemde internationale maatregelen van kracht blijven omdat het om een internationaal verdrag gaat. Zij zullen dus niet door het uitstel worden getroffen. Bovendien zullen wij zoals gezegd gedurende de vergaderperiode van januari hopelijk onze goedkeuring kunnen hechten aan het onderhavige voorstel.
Het feit dat we nu, op het laatste moment, dit verzoek om urgentverklaring krijgen voorgelegd, is hoe dan ook betreurenswaardig, daar we immers gedurende het hele jaar 2000 de tijd hebben gehad om dit voorstel voor een verordening in behandeling te nemen.
Naar mijn idee zouden de instellingen, in dit geval de Commissie, serieuzer te werk moeten gaan zodat deze Vergadering de voorstellen bijtijds onder ogen krijgt en zo in de gelegenheid is om een rapporteur te benoemen, het Commissievoorstel te bestuderen, amendementen in te dienen, daarover te debatteren in de commissie en ze aan de plenaire voor te leggen. Al deze handelingen zouden nu moeten worden verricht in een enkele plenaire vergadering, hetgeen onmogelijk is.
Mevrouw de Voorzitter, een motie van orde. Ik wil het Parlement informeren over de sluiting van een automobielfabriek in Luton, in het Verenigd Koninkrijk, waarbij duizenden banen verloren gaan. Ik ben er zeker van dat dit meest recente voorbeeld van industrieel verval in Europa de bezorgdheid van het Parlement zal wekken.
Aan de orde is het verslag (A5-0361/2000) van de heer Ferber, namens de Commissie regionaal beleid, vervoer en toerisme, over het voorstel voor een richtlijn van het Europees Parlement en de Raad tot wijziging van richtlijn 97/67/EG met betrekking tot de verdere openstelling van de postmarkt in de Gemeenschap voor mededinging (COM(2000) 319 - C5-0375 - 2000/0139(COD)).
Mevrouw de Voorzitter, ik heb een motie van orde. Als wij dit belangrijke onderwerp vandaag met kennis van zaken willen behandelen, is het absoluut noodzakelijk dat wij de beschikking hebben over de ingediende amendementen in de verschillende taalversies. Dit is echter niet het geval. Ondanks mijn pogingen van gisteravond en hedenochtend kon ik deze niet bemachtigen. Het lijkt mij een onmogelijke zaak om een dergelijk belangrijk onderwerp te bespreken als wij de amendementen, met inbegrip van de in de commissie ingediende amendementen, niet op tijd in onze eigen taal hebben.
Mijnheer Atkins, de diensten van het Parlement delen mij mee dat de termijn pas deze week is verstreken. Ze dachten dat de vertalingen ondanks het krappe tijdschema op tijd beschikbaar zouden zijn. Niettemin twijfel ik er niet aan dat het Parlement elk amendement grondig heeft kunnen onderzoeken en ik ben van mening dat we het debat over dit verslag kunnen voortzetten. In ieder geval zullen alle vertalingen beschikbaar zijn vóór de stemming.
Mevrouw de Voorzitter, ik heb een opmerking over hetzelfde vraagstuk als de heer Atkins. Het lijkt me niet gebruikelijk dat in het debat dat voorafgaat aan de stemming, gediscussieerd wordt over de amendementen. Dat debat heeft al in de commissie plaatsgevonden. Bovendien heb ik deze amendementen gisteren wel kunnen bemachtigen. Volgens mij moeten wij nu vandaag het algemene debat houden. Morgen zullen wij dan alle gelegenheid krijgen om te stemmen over de amendementen die op het laatste moment alsnog door de verschillende fracties zijn ingediend. Ik vind dat wij vandaag moeten debatteren over dit belangrijke dossier dat onze commissie zo na aan het hart ligt.
Mevrouw de Voorzitter, ik vind ook dat wij dit vraagstuk vandaag moeten behandelen, omdat we ons er allemaal op hebben voorbereid en het debat willen voeren. Ik wijs echter de argumenten van de heer Savary van de hand. Het is echt te gek voor woorden dat we een document behandelen zonder de amendementen te kennen.
Het is toch belangrijk te weten wie wat aan amendementen heeft ingediend. Dat we nu een document behandelen zonder dat de desbetreffende amendementen beschikbaar zijn, moet een uitzondering blijven. Dit is een zeer ongebruikelijke gang van zaken, daarin geef ik sir Atkins gelijk! Helaas kunnen wij dit debat nu niet meer uitstellen. Daarom verzoek ik u, mevrouw de Voorzitter, met het debat te beginnen. Ik wil echter wel benadrukken dat deze gang van zaken, namelijk een debat voeren zonder de amendementen te kennen, zeer ongebruikelijk is!
Ik ben het met u eens. Als ons Parlement op de juiste manier een debat wil voeren, moet het op de hoogte zijn van alle documenten en amendementen. Desalniettemin kunnen wij, zoals ik zojuist al zei, nu gewoon met het debat beginnen. Ik stel dus voor dat we het woord geven aan onze rapporteur, de heer Ferber.
Mevrouw de Voorzitter, mijnheer de commissaris, beste collega' s, eigenlijk hadden we liever gehad dat eerst de kerstpost was bezorgd, dat iedereen zijn kerstkaarten reeds had gestuurd en ontvangen; dan hadden wij in januari tijd genoeg gehad om over de postdiensten te discussiëren. De meerderheid van het Parlement heeft echter besloten dit debat vandaag te voeren en daarom zal het debat vandaag ook moeten plaatsvinden.
Als wij over de post spreken, moeten wij aan drie dingen denken. Wat mij als rapporteur een beetje heeft verbaasd, is dat wij deze drie dingen de afgelopen maanden enigszins uit het oog hebben verloren. Ten eerste moeten wij zorgen voor gunstige tarieven bij de postdiensten; ten tweede moeten we letten op hoge kwaliteit en ten derde moeten we een ruime beschikbaarheid van postdiensten in heel de Europese Unie garanderen.
De Europese burger verwacht terecht van ons dat wij deze drie eisen waarmaken. In de in 1997 aangenomen richtlijn hebben we daarvoor een Commissievoorstel gekregen. Wij moeten nagaan hoeveel monopolie nodig is om aan deze voorwaarden - in het bijzonder de beschikbaarheid van postdiensten in de gehele Europese Unie - te voldoen, en hoeveel concurrentie daarbij mogelijk is. Ik ben altijd van mening geweest dat we bij de post als volgt te werk moeten gaan: zoveel concurrentie mogelijk, zoveel monopolie als nodig. Volgens mij moet hier dieper op in worden gegaan. Ik vind het erg jammer dat uit de vele studies over de postsector die de Commissie de afgelopen jaren heeft laten uitvoeren, niet eenduidig blijkt hoeveel monopolie er nodig is om de dienstverlening in deze sector op het gehele grondgebied te garanderen. Daarmee zou het werk van de rapporteur, en zeker ook dat van het Parlement, eenvoudiger zijn geworden. Nu heeft ieder iets van zijn gading kunnen halen uit de vele studies die intussen beschikbaar zijn.
Waar gaat het nu concreet om? De vraag is hoeveel monopolie we nodig hebben. Het voorstel van de Commissie is: alle brieven tot 50 gram. Wij zijn het in de parlementaire commissie eens geworden over een compromis, te weten alle brieven tot 150 gram. De Commissie heeft voorgesteld om alle uitgaande post vrij te geven. Wij willen dat voor uitgaande grensoverschrijdende post met hetzelfde prijs- en gewichtsmaximum het monopolie blijft bestaan. De Commissie heeft voorgesteld om te zorgen voor rechtszekerheid op het gebied van de zogenaamde speciale diensten. Dit is begrijpelijk gezien de problemen die hier met name in het directoraat-generaal Mededinging bestaan. Wij zijn er in de parlementaire commissie eens geworden over handhaving van de speciale diensten zoals beschreven in richtlijn 67/1997.
De Commissie heeft voorgesteld om de richtlijn in 2004 opnieuw te onderzoeken. Wij stellen voor dit een jaar eerder te doen. Wij vinden ook dat er aan het tijdschema van deze richtlijn niet getornd mag worden. Ik heb al in 1997 tijdens de eindstemming over de laatste richtlijn tegen toenmalig commissaris Bangemann gezegd dat als er iets goeds valt op te merken over de oude richtlijn, dat wel het bestaan van een einddatum is waarop deze richtlijn verstrijkt! Ik denk dat wij dit beleid moeten voortzetten, omdat het druk op de markten uitoefent. Deze druk is dringend nodig om te bereiken wat de mensen van ons verwachten. Voor dit monopolie betalen de burgers in de Europese Unie immers dag in dag uit teveel aan postzegels, maar de kwaliteit van de postdiensten is er sinds vijfhonderd jaar niet op vooruitgegaan!
Dit moeten we allemaal meenemen in onze overwegingen. Laten we ook niet vergeten dat het niet de taak van de post is om werkgelegenheid in de Europese Unie te creëren, maar om brieven van A naar B te sturen. Wij moeten ons concentreren op twee zaken: enerzijds op de kernactiviteiten van de post, en anderzijds op een redelijke, stapsgewijze openstelling van de markten. Deze openstelling dient niet abrupt te geschieden, zoals de Commissie voorstelt, maar stapsgewijs. Op deze manier kan zeker veiliggesteld worden wat veiliggesteld moet worden. Ik verzoek u het compromis van onze commissie aan te nemen.
Mevrouw de Voorzitter, het advies dat ik namens mijn commissie mocht opstellen, is met ruime meerderheid goedgekeurd. Met dit advies willen wij enige beperkingen opleggen aan de snelle liberalisering van de post. Er wordt gekozen voor een geleidelijke en beheerste overgang, zonder marktverstoringen. Dat zou namelijk een ongunstige weerslag hebben op de postgebruikers en de nationale ondernemingen voor universele dienstverlening. Daarom zijn wij van mening dat op de liberalisering van de post artikel 16 van het Verdrag van toepassing moet zijn. Daarin definiëren we de diensten van de traditionele posterijen als diensten van algemeen belang. Ze maken deel uit van een geheel van waarden dat overal in de Unie geldt. Bovendien spelen ze een belangrijke rol bij de verwezenlijking van de sociale en territoriale samenhang. Ze moeten daarom functioneren op basis van beginselen en voorwaarden die hen in staat stellen hun taken te vervullen.
We vestigen uiteraard de aandacht op een aantal zwakheden van de ontwerprichtlijn en dringen aan op een evaluatie van de sociale en economische gevolgen van de liberalisering. Daarnaast moet er een onderzoek worden verricht naar de economische efficiëntie en de kwaliteit van de dienstverlening van de ondernemingen, opdat het Parlement een duidelijk beeld heeft van de materie waarover het een beslissing moet nemen.
Mevrouw de Voorzitter, tijdens het op dinsdag gehouden debat heb ik de fungerend voorzitter van de Raad, de Commissie en ook alle collega' s bedankt voor de goede samenwerking. Ik heb toen ook gesproken over de solidariteit die onder ons bestond en die nu een goede afsluiting van deze begrotingsprocedure mogelijk maakt. Nu echter zoveel collega' s aanwezig zijn, wil ik nog eens verduidelijken dat ik mij als rapporteur zo goed van mijn taak heb kunnen kwijten omdat ik mij in de rug gedekt wist door een geweldig secretariaat, door het secretariaat van de Begrotingscommissie dat mij ter zijde heeft gestaan, dat het hele jaar door keihard heeft gewerkt, uren achter elkaar en zelfs tijdens weekenden. De mensen in het secretariaat van de Begrotingscommissie, zowel op het toneel als achter de coulissen, hebben heel, heel goed werk verricht. Ik wil hen graag van harte bedanken en mijn collega' s uitnodigen zich achter deze dankbetuigingen te scharen.
Ik wil eveneens heel snel een kleine technische wijziging doorgeven. Er moeten enkele veranderingen worden aangebracht aan de amendementen 171, 187 en 21 in document 12. Omdat wij intussen met de Raad een besluit hebben genomen over de rechtsgrondslagen van de programma' s, zullen wij namelijk het geld van de reserve over kunnen hevelen naar de lijn.
Ik neem aan dat de collega' s mij daarin zullen volgen. Het gaat om het actieprogramma voor gelijke kansen, MEDIA en het actieprogramma voor discriminatiebestrijding.
Mijn laatste mededeling betreft amendement 197. Dat gaat om MEDA. Wij willen de toelichtingen waartoe wij in de eerste lezing hebben besloten, ook in de tweede lezing overnemen. Ik geloof dat ik het hierbij kan laten. De collega' s zullen het wel met mij eens zijn.
Mevrouw de Voorzitter, ik kan het betrekkelijk kort houden. Ik heb namelijk al tijdens de eerste lezing bedankjes uitgedeeld en nu zijn er in de andere begrotingen niet zoveel problemen meer over. Ik geloof echter wel dat de Commissie speciale dank verdient en vooral ook de directeur-generaal hier, die door mevrouw Haug over het hoofd werd gezien. Ik zal dit bij deze goedmaken.
Ik ben het slachtoffer van het nieuwe softwareprogramma, hetgeen mij als ingenieur droevig stemt. Daarom weet ik niet wat ik zonder de assistentie van de diensten had moeten doen. De computer heeft namelijk de cijfers in de amendementen 34, 38, 35, 36 en 78 door elkaar gegooid en ik verzoek u deze te corrigeren. Wij moeten hierin datgene opnemen wat wij in eerste lezing hadden besloten. Wij zijn hier dus niet aan het goochelen. De computer heeft gegoocheld. Serieus werken hier zoals altijd de afgevaardigden. Ik verzoek u dan ook vertrouwen in mij te stellen en mij te volgen. Wij zullen met de hand, dus met de technologie van de 19de eeuw de technologie van de 21ste eeuw op het rechte pad terugbrengen. Dan is er weer orde!
Verslag (A5-0380/2000) van mevrouw Haug en de heer Ferber, namens de Begrotingscommissie, over het ontwerp van algemene begroting van de Europese Unie voor het begrotingsjaar 2001, zoals gewijzigd door de Raad (alle afdelingen) (13830/2000 - C5-0600/2000 - 1999/2190(BUD)) en over de nota van wijzigingen nr. 2/2001 op het ontwerp van begroting 2001 (13833/2000 - C5-0653/2000) Afdeling I - Parlement; Afdeling II - Raad; Afdeling III - Commissie; Afdeling IV - Hof van Justitie; Afdeling V - Rekenkamer; Afdeling VI - Economisch en Sociaal Comité; Afdeling VII - Comité van de regio's; Afdeling VIII - Ombudsman
De Voorzitter. Ik wil hierbij de algemeen rapporteur, mevrouw Haug, en de mederapporteur, de heer Ferber, een groot compliment maken.
Mevrouw de Voorzitter, ik zal de ceremonie niet tegenhouden. Nu zoveel bedankjes zijn uitgedeeld wil ik ook de vergaderdiensten bedanken die heel hard moesten werken om ons in staat te stellen snel en efficiënt te stemmen.
Thans gaan we over tot de ondertekening van de begroting. Staat u me toe op te merken dat dit document voor de tweede maal ondertekend zal worden door drie vrouwen.
(Na mevrouw Parly, fungerend voorzitter van de Raad, mevrouw Schreyer, lid van de Commissie, de heer Wynn, voorzitter van de Begrotingscommissie, en de rapporteurs Haug, Ferber en Colom i Naval uitgenodigd te hebben zich bij haar te voegen gaat de Voorzitter over tot de ondertekening van de begroting)
We hebben zojuist de begroting 2001 ondertekend. Voor de goede orde wil ik erop wijzen dat mevrouw Parly, die wegens verplichtingen elders weer vertrokken is, bij deze gelegenheid namens de Commissie heeft laten weten dat ze verheugd is over het akkoord tussen onze beide instellingen dat in het overleg van 23 november jongstleden tot stand gekomen is. Tevens heeft ze gewezen op de opmerking van de Raad over de indeling van de begrotingslijnen inzake de ontwerpregeling voor vervroegde uittreding bij de Commissie en betreffende de administratieve uitgaven van de visserijovereenkomsten.
Verslag (A5-0372/2000) van de heer Staes, namens de delegatie van het Parlement in het bemiddelingscomité, over de door het bemiddelingscomité goedgekeurde gemeenschappelijke ontwerptekst van de richtlijn van het Europees Parlement en de Raad houdende wijziging van Richtlijn 95/53/EG tot vaststelling van de beginselen inzake de organisatie van de officiële controles op het gebied van diervoeding (C5-0499/2000 - 1998/0301(COD))
Aanbeveling voor de tweede lezing (A5-0347/2000) van de heer Lannoye, namens de Commissie milieubeheer, volksgezondheid en consumentenbeleid, over het voorstel voor een richtlijn van het Europees Parlement en de Raad tot wijziging van Richtlijn 95/2/EG betreffende levensmiddelenadditieven met uitzondering van kleurstoffen en zoetstoffen (9662/1/2000 - C5-0425/2000 - 1999/0158(COD))
(De Voorzitter verklaart dat het aldus gewijzigde gemeenschappelijk standpunt is goedgekeurd)
Verslag (A5-0361/2000) van de heer Ferber, namens de Commissie regionaal beleid, vervoer en toerisme, over het voorstel voor een richtlijn van het Europees Parlement en de Raad tot wijziging van Richtlijn 97/67/EG met betrekking tot de verdere openstelling van de postmarkt in de Gemeenschap voor mededinging (COM(2000) 319 - C5-0375/2000 - 2000/0139(COD))
Mevrouw de Voorzitter, ik zou graag uw aandacht willen vragen voor het volgende. Ik heb met de heer Sterckx gesproken over amendement 60 en de tekst die betrekking heeft op dit amendement, namelijk de amendementen 52, 62, 57, 38 en 60. Als de rapporteur hiermee instemt, zou mijn fractie het door mij ingediende amendement 60 tussen de amendementen 52 en 62 in stemming willen brengen, indien we zover komen natuurlijk. De heer Sterckx en de rapporteur hebben overigens al ingestemd met deze wijziging.
Voorzitter, ik ben het helemaal eens met wat de heer Atkins zegt, maar tot mijn verbazing zie ik in de lijst dat amendement 62, dat ik heb ingediend met 31 andere leden en waarvoor ik drie keer getelefoneerd heb naar de diensten om te zeggen dat het mijn amendement is, dat het nog altijd onder de naam van Sir Robert Atkins staat. Ik vind het heel vreemd, want ik denk dat dat de discussie op een of andere manier toch beïnvloedt. Ik vind dat dat niet zou mogen. Het is duidelijk een amendement dat door mij is ingediend met 31 leden en ik wil dat dan ook op mijn naam hebben. Ik vind dat als ik daar een paar keer voor telefoneer, dit dan toch zou moeten kunnen rechtgezet worden. Mijn excuses, maar ik vind dit geen normale manier van werken.
Waarde collega's, ik verzoek u plaats te nemen voor deze vergaderdag die een bijna historische waarde heeft. Het is immers de laatste vrijdag dat wij hier in Straatsburg vergaderen.
Het doet mij overigens bijzonder veel genoegen dat ik deze laatste zitting van het millennium mag voorzitten. De volgende keer dat wij elkaar hier ontmoeten is er immers een nieuwe eeuw en een nieuw millennium aangebroken.
Mijnheer de Voorzitter, ik moet uw woorden corrigeren. Dit is niet de laatste vrijdagzitting in Straatsburg, maar voorlopig de laatste vrijdagzitting. Wij besluiten namelijk jaarlijks over onze vergaderkalender. Ik hoop dat dit dure, verkeerde besluit zal worden herzien en wij weer de vijf volle dagen in Straatsburg zullen benutten. Dan kunnen wij die dure mini-zittingen afschaffen.
Ik heb het gevoel dat dit vraagstuk opnieuw aan een debat zal worden onderworpen.
Mijnheer de Voorzitter, de heer Posselt heeft gelijk. Deze dag mag niet de geschiedenis ingaan als laatste vrijdag van Straatsburg. Ik betreur het ten zeerste dat de Franse regering geen bezwaar aantekent bij het Hof van Justitie tegen het besluit van het Europees Parlement. Ik twijfel er niet aan dat dit besluit op een dag zal worden teruggedraaid. Ik denk dat Frankrijk zich niet met dit vraagstuk heeft bemoeid omdat het momenteel het voorzitterschap bekleedt.
Na een poging van het Europees Parlement om een van zijn maandelijkse vergaderperioden te schrappen, is het vergaderrooster in het arrest van 1997 op zeer duidelijke wijze in ere hersteld. Het Europees Parlement heeft niet het laatste woord bij het vaststellen van het vergaderrooster. Het moet handelen overeenkomstig het Verdrag. In het protocol dat bij het Verdrag hoort, wordt heel duidelijk gesteld dat de twaalf maandelijkse vergaderperioden in Straatsburg gehouden dienen te worden. De advocaat-generaal sprak indertijd over "de twaalf maandelijkse vergaderperioden". Dit betekent dat we overeenkomstig de huidige regels moeten handelen en dat deze regels niet gewijzigd mogen worden.
Zullen we dan stellen dat dit de laatste vergaderperiode in Straatsburg van het tweede millennium is en dat we in het derde millennium wel zien wat er gebeuren gaat? Ik neem aan dat iedereen het hier tenminste over eens is.
Mijnheer de Voorzitter, volgens de notulen heb ik voor paragraaf 11 en 12 van het verslag-Theato gestemd. Dat klopt niet, ik heb me onthouden van stemming. Ik zou graag zien dat dit werd gecorrigeerd.
Mijnheer de Voorzitter, gistermiddag hadden wij een bezoekersgroep en die bezoekersgroep was bij de stemming op de publieke tribune. 's Avonds zijn we er niet in geslaagd om aan die bezoekersgroep uit te leggen waarom er in dit Parlement gestemd werd met slechts 170 aanwezigen. Als wij willen dat we door de bevolking serieus genomen worden als Parlement, zullen we wel aanwezig moeten zijn. Ook vanmorgen is er weer een handjevol mensen. Dat verwijt ik niet de aanwezigen. Gistermiddag was er ook een handjevol mensen. Dat verwijt ik niet de aanwezigen maar wel de afwezigen. Ik denk dat we binnenkort niet meer op donderdagmiddag kunnen vergaderen als er zo weinig mensen aan de stemmingen meedoen. Ik denk dat we bij onszelf te rade moeten gaan, hoe wij ervoor zorgen dat er in ieder geval nog voldoende mensen zijn als we op donderdagmiddag vergaderen.
Uit uw betoog kan ik opmaken dat u pleit voor een grotere opkomst.
Aan de orde is verslag (A5-0319/2000) van mevrouw Sbarbati, namens de Commissie werkgelegenheid en sociale zaken, over de mededeling van de Commissie "Een Europa voor alle leeftijden - Meer welvaart en solidariteit tussen de generaties".
Mijnheer de Voorzitter, leden van de Commissie, collega' s, ik was verheugd het verslag over deze belangrijke resolutie van het Europees Parlement te mogen opstellen, een resolutie over een van de grootste problemen van onze Europese Gemeenschap: de vergrijzing.
Ik verklaar de zitting van het Europees Parlement, die op vrijdag 15 december 2000 werd onderbroken, te zijn hervat.
Geachte collega' s, zoals u weet heeft zich afgelopen zaterdag opnieuw een zware aardbeving voorgedaan in Midden-Amerika, een gebied dat sinds het begin van de twintigste eeuw al vaker ernstig getroffen is. De voorlopige balans in El Salvador is nu reeds uiterst triest: 350 doden, 1200 vermisten, een volledig verwoest gebied en duizenden ingestorte huizen in het gehele land.
De Europese Unie heeft reeds haar solidariteit betuigd door een hulpteam naar de plek des onheils te sturen, en er zijn of worden door de Unie en de lidstaten middelen vrijgemaakt voor financiële steun. Ik kan u mededelen dat enkele fracties van ons Europees Parlement het verzoek gedaan hebben deze kwestie in te schrijven op de agenda van het spoeddebat van aanstaande donderdag. Ik wil eraan toevoegen dat ik, uiteraard namens het Europees Parlement, de president van El Salvador mijn condoléances heb overgebracht en mijn diepste medeleven heb betuigd met de zwaar getroffen bevolking. Ter nagedachtenis aan de slachtoffers en uit eerbied voor het immense verdriet van hun nabestaanden verzoek ik u een minuut stilte in acht te nemen.
De Voorzitter. Oudejaarsdag, voor de meesten van ons altijd een dag van feest en plezier, is helaas een dag van rouw geworden voor een groot aantal gezinnen in het stadje Volendam in Nederland, waar in de nieuwjaarsnacht 10 jongeren zijn omgekomen. Namens het Europees Parlement zou ik de ouders en familieleden van de slachtoffers van dit drama onze deelneming willen betuigen. Tevens zou ik de 180 jongeren die gewond zijn geraakt bij deze afschuwelijke brand veel beterschap willen toewensen.
Ik kan niet onvermeld laten dat ook andere plaatsen waar normaliter gefeest en gedanst wordt vanwege het ontbreken van voldoende veiligheidsmaatregelen maar al te vaak veranderen in plaatsen van verdriet en rouw. Zo wil ik dan ook mijn deelneming betuigen aan de nabestaanden van de 309 slachtoffers van de brand in een discotheek in het Chinese Luoyang, en ik zou u willen verzoeken ter nagedachtenis aan hen een minuut stilte in acht te nemen.
De Voorzitter. Geachte collega' s, zoals u allen had ik graag gewild dat ik onze eerste vergaderperiode van het nieuwe jaar zou kunnen openen zonder melding te hoeven maken van nieuwe slachtoffers van terreurdaden van de ETA. Helaas is op 20 december jongstleden de heer Juan Miguel Gervilla, een politieagent in Barcelona, doodgeschoten door terroristen, toen hij ze op heterdaad betrapte bij de voorbereiding van een aanslag. Deze moedige daad heeft hem helaas het leven gekost, maar het leven van vele anderen ongetwijfeld gered. Daarom wil ik hem op bijzondere wijze eer bewijzen en ik zou u willen verzoeken ook ter nagedachtenis aan hem een minuut stilte in acht te nemen.
Ik heb een mededeling ten aanzien van het verslag van de heer Cashman over de toegang van het publiek tot documenten van het Parlement, de Raad en de Commissie. De stemming over deze ontwerpwetgevingsresolutie is op 16 november jongstleden uitgesteld, maar de Commissie vrijheden en rechten van de burger, justitie en binnenlandse zaken heeft mij laten weten niet in staat te zijn de door het Reglement voorgeschreven termijn van twee maanden in acht te nemen. Daarom verzoekt ze om terugverwijzing van het verslag naar de commissie op grond van artikel 144, lid 1, van ons Reglement.
Ik nodig de heer Watson, voorzitter van voornoemde commissie, thans uit namens de commissie dit verzoek toe te lichten.
Mevrouw de Voorzitter, op 16 november stemde het Parlement in met het verzoek van mijn commissie om de eindstemming over de wetgevingsresolutie van de heer Cashman uit te stellen. De bedoeling van dat uitstel was de andere instellingen meer tijd te geven om onze amendementen in overweging te nemen en de Commissie in staat te stellen met gewijzigde voorstellen te komen. Na onze vergadering in november hebben we verschillende malen contact gehad met de andere instellingen, maar tot nog toe is er geen overeenstemming bereikt. We willen het Parlement dan ook vragen om een aanvullend uitstel van maximaal twee maanden zodat we de dialoog kunnen afronden. Op de vergadering van 28 februari kunnen we dan hopelijk compromisamendementen ter stemming voorleggen.
Aan de orde is het vaststellen van de definitieve ontwerpagenda zoals deze door de Conferentie van voorzitters is opgesteld tijdens de vergadering van 11 januari jongstleden.
Vergaderingen van 15 t/m 18 januari 2001 te Straatsburg De Voorzitter. Ten aanzien van de maandag, de dinsdag en de woensdag heb ik geen wijzigingsvoorstellen ontvangen.
Mevrouw de Voorzitter, ik zou u en mijn collega' s op het volgende willen wijzen. Ik begrijp hoe u ertoe gekomen bent zo hoog in te zetten met deze overvolle agenda, maar het betekent wel dat de Raad en de Commissie voor de politieke debatten die woensdag tussen 9.00 uur en 16.00 uur zullen plaatsvinden precies evenveel spreektijd toebedeeld krijgen als alle afgevaardigden in het Parlement tezamen, namelijk 90 minuten. Ik besef dat de agenda van woensdag overvol is, maar ik wil toch graag gezegd hebben dat ik het liever anders had gezien. Laten we proberen hier verandering in aan te brengen, want het parlementaire debat dient toch van meer gewicht te zijn dan de bijdragen van bovengenoemde instellingen.
Dank u, mijnheer Dell' Alba. Ik neem goede nota van uw opmerking.
Mevrouw de Voorzitter, ik zou willen inhaken op de woorden van de heer Dell'Alba, en ook iets over de woensdag willen zeggen. De woensdag is overvol, en bovendien worden belangrijke verslagen - zoals onder andere het verslag-Sjöstedt over de natuurlijke habitats - zonder debat behandeld. Ik vind dat absurd. Het is echter een gevolg van de rampzalige fout die we hebben gemaakt door op vrijdag niet meer te vergaderen. Ik wil daar bij deze gelegenheid op wijzen.
Aan de orde is het verslag van mevrouw Van der Laan (A5-0397/2000), namens de Commissie begrotingscontrole, over het voortgangsverslag van de Commissie over de maatregelen die zijn getroffen naar aanleiding van de opmerkingen van het Europees Parlement in zijn resolutie betreffende de kwijting 1997 [COM(2000) 224 - C5-0223/2000 - 2000/2113(DEC)].
Voorzitter, het verslag over de kwijting 1997 heeft een vervolg gekregen. Dat is iets nieuws, maar het is eigenlijk niet verbazingwekkend, dit was immers een bijzonder geval. Het was de eerste kwijting na de val van de Commissie-Santer en dus een eerste mogelijkheid voor dit Parlement om invloed uit te oefenen op het hervormingsbeleid van de Europese Commissie. Daarna heeft het Parlement natuurlijk nog regelmatig zijn stem laten horen o.a. door de voortreffelijke verslagen van de collega's Van Hulten en Pomés Ruiz. De hervormingen moeten er natuurlijk toe bijdragen dat het geschonden vertrouwen in Europa weer wordt hersteld. De vraag vandaag is of die eerste stappen die destijds beloofd zijn om de kwijting te krijgen ook inderdaad zijn gezet.
In het algemeen kan gesteld worden dat de Commissie haar best heeft gedaan om aan de eisen van dit Parlement tegemoet te komen. Er is een serieus begin gemaakt met hervormingen. Het is natuurlijk nog te vroeg om vast te kunnen stellen of alle gewenste resultaten bereikt zijn, daarvoor moeten nog te veel woorden in daden worden omgezet. Hoewel ook op commissarissenniveau nog steeds dingen flink mis kunnen gaan, en ik denk hierbij natuurlijk o.a. aan het abominabele Commissievoorstel over toegang tot documenten, is het wel duidelijk dat deze Commissie er veel aan gelegen is om echt een breuk te maken met het verleden.
Ik geef u een paar voorbeelden. In zijn kwijtingsresolutie eiste dit Parlement dat er een eind komt aan het onacceptabel hoge percentage fouten in de rekeningen. De Commissie deed vervolgens voorstellen om het Financieel Reglement te stroomlijnen en kwam met een plan om voor het eind van 2003 alle abnormale achterstanden weg te werken en het Parlement krijgt hiervan ieder halfjaar verslag. Daarnaast heeft het Parlement gevraagd om hervorming van de regels voor klokkenluiders en voor disciplinaire procedures en de Commissie heeft daarvoor gezorgd. Het Parlement vroeg om verbeteringen op het gebied van bureaus voor externe bijstand, ook die heeft het gekregen. Het Parlement wilde een lijst van lopende fraude- en corruptieonderzoeken, ook die is er gekomen. Het Parlement vroeg de Commissie haar strategie voor buitenlandhulp duidelijk te maken, ook dat is gebeurd. Voorzitter, het zijn maar een paar voorbeelden, maar het laat wel duidelijk zien dat het Europees Parlement als het de handen ineenslaat, wel degelijk in staat is om substantiële resultaten binnen te halen.
Eén onderdeel van de kwijting waar dit Parlement terecht trots op mag zijn, is het ziekenhuis in Gaza. In 1996 was dit door de Europese Unie gesubsidieerde project voor 97% af. Door mismanagement en gebrek aan follow-up heeft het toen tot eind vorig jaar leeggestaan en dat, wij kennen de beelden uit het Midden-Oosten, terwijl er een serieus tekort is aan medische hulp in een gebied waar zij dit hard nodig hebben.
Dit Parlement is er in april 1999 achtergekomen wat deze schandalige stand van zaken was. Sindsdien hebben wij de Commissie permanent het vuur na aan de schenen gelegd en het resultaat is er nu eindelijk. Sinds de opening drie maanden geleden zijn al meer dan 2.700 patiënten behandeld en, en dit is goed nieuws in een gebied waar de dood heel gewoon wordt, er zijn al meer dan 370 gezonde baby's geboren in het ziekenhuis. Als dit Parlement niet zo duidelijk had gemaakt dat de maat vol was dan ben ik ervan overtuigd dat het ziekenhuis nog steeds leeg had gestaan. Helaas heeft het ziekenhuis nu te kampen met andere problemen, de bevoorrading is onmogelijk door de sluiting van Gaza en zelfs ambulances komen niet door de Israëlische versperringen heen, maar dat is van een andere orde dan de discussie van vandaag.
Ik wil wel even dit moment aanpakken om kort in te gaan op het amendement van collega Rijk van Dam. Ik vind het een buitengewoon sympathiek amendement en het moet ook inhoudelijke follow-up krijgen, maar helaas vind ik als rapporteur dat ik niet kan aanbevelen om het te steunen omdat wij heel consequent nieuwe elementen hebben afgewezen in de kwijting, dus ik hoop dat daar begrip voor is.
Vanzelfsprekend, Voorzitter, zijn er ook nog zorgpunten met betrekking tot de kwijting 1997. Bij het personeelsbeleid moet er bijvoorbeeld meer duidelijkheid komen over de werving en ook over de voorgenomen afvloeiingsregeling. Ik verwacht ook dat de commissaris duidelijkheid geeft over hoe de Commissie gaat zorgen dat elke individuele commissaris ervoor zorgdraagt dat Rekenkameraanbevelingen niet ergens in een la belanden, maar ook serieus worden omgezet. Dit Parlement zal waken over de follow-up van alle verslagen die de Commissie heeft geleverd. De uitgebreide beloftes van de komende jaren moeten in daden worden omgezet en ik hoop dat wij dat samen kunnen doen en daarmee dit trieste hoofdstuk kunnen afsluiten en samen in vertrouwen aan de toekomst kunnen werken.
Voorzitter, het verslag-Van der Laan geeft een helder overzicht van de maatregelen die door de Europese Commissie zijn genomen naar aanleiding van de opmerkingen van het Parlement in het kader van de kwijting 1997. In die zin zal mijn fractie het verslag steunen en mijn complimenten aan mevrouw Van der Laan.
Ik wil er wel op wijzen, en dat staat ook in het verslag, dat op vijf terreinen weliswaar enige vooruitgang is geboekt, maar dat er nog veel gedaan moet worden. Dat geldt ten aanzien van de afsluiting van de rekeningen, verbetering van institutionele beheers- en controleproblemen, de bureaus technische bijstand en de bestrijding van fraude en corruptie. Ik zal niet op alle punten ingaan. Ik noem er een paar.
Van groot belang acht ik dat de Commissie bij haar pogingen te komen tot verlaging van het onaanvaardbaar hoge foutenpercentage de lidstaten gaat noemen die verzuimen de fouten bij onder meer de grootste uitgaven te verbeteren. Uiteraard zullen de lidstaten dit niet prettig vinden. Maar waarom zouden wij ook niet op dit punt een scorebord gaan bijhouden, net zo goed als wij dat doen bij de prestaties van de lidstaten bij de implementatie van Europese wet- en regelgeving. Hoe meer transparantie, hoe beter. Een bijkomend voordeel is dan ook dat de nationale parlementen hun regeringen ter verantwoording kunnen roepen. Wij moeten bij bestrijding van fraude, bij het slonzig omspringen met Europese gelden, veel meer de medewerking van de nationale parlementen gaan inroepen. Het gaat om het vertrouwen van de burger in de overheid en met name het vertrouwen van de burger in de Europese Unie. Het kan niet zo zijn dat wij hier in Europa de schuld krijgen van nalatigheid en slordigheid bij nationale overheden.
De Commissie zal in de naaste toekomst alle zeilen bij moeten zetten om een afdoend beheers- en controlesysteem op poten te zetten. Wij starten binnenkort met de bespreking van het nieuwe Financieel Reglement dat, naar ik hoop, een beter antwoord geeft op de eisen van modern management. Continuïteit, transparantie en duidelijke, heldere competenties zijn daarbij belangrijke parameters. Wij moeten vermijden dat de verschillende organen belast met de bestrijding van fraude en corruptie, zoals het OLAF en het panel financiële onregelmatigheden, elkaar in de wielen gaan rijden. Niets is erger dan opsporingsdiensten die hun energie met name steken in onderlinge competentiegeschillen.
Ten slotte achten wij het van groot belang dat de Rekenkamer in de jaarverslagen stelselmatig zal nagaan welk gevolg er door de Commissie is gegeven aan eerder gemaakte kritische opmerkingen. Controle zonder terugkoppeling naar eerder geconstateerde fouten is half werk.
Mijnheer de Voorzitter, ik wil mevrouw Van der Laan graag bedanken voor het feit dat zij de Commissie begrotingscontrole en het Europees Parlement een model heeft gegeven dat kan dienen als basis voor toekomstige kwijtingsverslagen.
Van meet af aan had de rapporteur duidelijk gemaakt dat zij zich wilde concentreren op een paar gebieden die volgens ons hard aan verbetering toe waren. Deze zijn vorig jaar duidelijk beschreven. We beschikken nu over een follow-up waarmee we kunnen controleren of die punten inderdaad ten uitvoer zijn gelegd. Wij zullen haar voorbeeld volgen en geen steun geven aan de ingediende amendementen, omdat wij deze heldere aanpak willen handhaven.
Over het geheel genomen heeft de Commissie gunstig gereageerd. Wij moeten nu deze reactie plaatsen in de context van de meer algemene hervorming van de Commissie. Het doet ons deugd dat de Commissie van zins is jaarlijkse activiteitenverslagen voor elk directoraat-generaal te publiceren, maar met het oog op de nodige doeltreffendheid is het dan wel zaak dat we zeer binnenkort te weten komen wat de doelstellingen voor deze DG's zijn. Op het gebied van het personeelsbeleid zijn eveneens, zij het zeer langzaam, vorderingen geboekt. Wij begrijpen dat onderhandelingen over personeelsaangelegenheden gevoelig liggen, maar ons geduld en dat van de Europese burger zal binnenkort op zijn, als niet snel een einde komt aan de woorden en tot daden wordt overgegaan.
Het GLB en de structuurfondsen zijn de gebieden binnen de EU waar het meeste wanbeheer plaatsvindt en dat komt deels door de omvang van de financiële middelen die deze gebieden ontvangen. Daarom is het van groot belang dat wij als controlerende en verantwoordingsplichtige instantie toegang hebben tot informatie over het financiële beheer op beide gebieden. Wij zien uit naar een regelmatige rapportage door de groep van persoonlijke vertegenwoordigers.
De externe hulp is echter een gebied waar wij nog aanzienlijke problemen constateren. De rapporteur heeft in duidelijke bewoordingen de desastreuze manier beschreven waarop met de hulp aan de Palestijnse gebieden is omgesprongen. Daarmee werd een zeer slecht signaal afgegeven op een moment waarop in deze regio een zeer grote mate van politieke tact en fijngevoeligheid geboden was.
Er is zeer onlangs weer een verslag van de Rekenkamer over de externe hulp verschenen. Wij zullen dat binnenkort bestuderen. Ik wil de rapporteur nogmaals bedanken en complimenteren met haar uitstekende werk.
Mijnheer de Voorzitter, rapporteur Van der Laan behandelt in haar verslag de vooruitgang die de Commissie in het afgelopen jaar heeft geboekt bij het opvolgen van de aanbevelingen uit het verslag over de kwijting 1997. Zij is nogal content met de stapel papier die de Commissie heeft geproduceerd. Ik wacht op meer substantie, op resultaten. De bedoelingen zijn mooi, maar wij zullen het effect pas weten als wij de resultaten zien, als bijvoorbeeld het OLAF echt onafhankelijk werkt, als de achterstand in de betalingen ingelopen wordt, als er bij de betalingen minder fouten worden gemaakt en als wij eindelijk toegang krijgen tot vertrouwelijke documenten.
Aan de orde zijn de verklaringen van de Raad en van de Commissie inzake het gebruik van verarmd uranium in Bosnië en Kosovo.
Ik geef direct het woord aan de fungerend voorzitter van de Raad, de heer Danielsson.
Mevrouw de Voorzitter, geachte afgevaardigden en leden van de Commissie, de berichten over gezondheidsrisico's voor de bevolking en voor personeel van vredesmissies op de Balkan en over eventuele gevolgen van verarmd uranium voor het milieu hebben in Europa tot grote ongerustheid geleid. Die ongerustheid moeten we zeer serieus nemen. Deze kwestie moet worden onderzocht door organisaties en instellingen die competent zijn op dit gebied.
In november van het vorig jaar brachten vertegenwoordigers van het milieuprogramma van de Verenigde Naties (het UNEP) en van het Internationaal Agentschap voor Atoomenergie (het IAEA) een bezoek aan Kosovo. Het UNEP werkt al een tijd aan een rapport over de toxicologische en radiologische gevolgen van het gebruik van verarmd uranium op de Balkan. Wij zien uit naar de publicatie van dit rapport, en van het rapport over hetzelfde onderwerp dat de Wereldgezondheidsorganisatie (de WHO) op dit moment aan het samenstellen is.
De kwestie van mogelijke gezondheidsrisico's voor de soldaten die betrokken zijn bij vredesmissies op de Balkan is primair een verantwoordelijkheid van de NAVO en de deelnemende landen. De EU-landen die aan deze missies deelnemen, doen dat op grond van nationale besluiten. Om de grootst mogelijke openheid in dezen te bereiken, wordt er echter van gedachten gewisseld door de relevante besluitvormende organen. Tijdens de Raad Algemene Zaken van 22 januari zal er tijdens de lunch over dit onderwerp worden gediscussieerd.
Dit herinnert ons er ook aan, hoe belangrijk het is dat de milieu- en gezondheidseffecten van militaire crisisbeheersingsmissies worden bediscussieerd, nu de EU bezig is haar vermogen tot crisisbeheersing op te voeren. Dat is een natuurlijk deel van de werkzaamheden van een crisisbeheersingsorganisatie, en die werkzaamheden vinden zowel binnen de NAVO plaats als binnen de WEU en de VN.
De kwestie van eventuele gevolgen van verarmd uranium voor het milieu en de gezondheid vestigt bovendien de aandacht op een heel belangrijke zaak: de algemene milieuproblematiek op de Balkan. De bevolking van Kosovo, Joegoslavië en overige door oorlog getroffen landen op de Balkan zijn blootgesteld aan zware beproevingen, met tragische en langdurige gevolgen. Het is in het belang van Europa om deze gevolgen te boven te komen, in samenwerking met de regeringen in de regio, die alle democratisch zijn en naar vrede streven. Via de hulpprogramma' s steunt de EU de landen in deze regio in hun streven hun milieuproblemen tot een oplossing te brengen.
Mevrouw de Voorzitter, geachte leden, het verheugt me ten zeerste dat ik hier de kans krijg een onderwerp te behandelen dat zoals wij allen weten voor het Europees Parlement zeer terecht de allerhoogste prioriteit heeft. Het is niet meer dan billijk dat wij ons bekommeren om de gezondheid van onze militairen, van de burgers van de Balkanlanden en het personeel van de communautaire instellingen, de NGO' s, de internationale organisaties en de lidstaten die actief zijn in de regio. Vandaar dat de gezondheid van al deze mensen ook mij ten zeerste aan het hart gaat.
Ik wil dan ook in de eerste plaats mijn steun betuigen aan al diegenen die kampen met gezondheidsproblemen, aan hun familie en de mensen die een ziekte hebben opgelopen. Dit zijn de feiten en al deze mensen verdienen de best mogelijke zorg. Zij hebben per direct recht op een verklaring voor de situatie waarin zij verkeren en daar zullen wij ons voor honderd procent voor inzetten. Het is eenieders plicht om ervoor te zorgen dat die verklaring er komt.
Mevrouw de Voorzitter, geachte leden, ik sta hier voor u in mijn hoedanigheid van secretaris-generaal van de Raad en als de Hoge Vertegenwoordiger van het buitenlands en veiligheidsbeleid van de Unie. Ik zal deze door u als zorgelijk ervaren kwesties benaderen vanuit het perspectief van de Raad.
Ik wil vooraleerst nogmaals getuigen van mijn persoonlijke betrokkenheid en die van alle leden van de Raad met de Balkanregio. Ik ben ervan overtuigd dat de Raad alles zal doen wat in zijn macht ligt om de onderste steen boven te krijgen.
Onze lidstaten zijn democratieën, zij hebben niets te verbergen. Wij zullen alles wat wij te weten komen onmiddellijk doorgeven aan het Parlement.
Mevrouw de Voorzitter, geachte leden, er moet worden nagegaan of er verband bestaat tussen het gebruik van deze munitie en de ziektes waarover wij geïnformeerd worden door de troepen en de militairen van de vredesmacht in de Balkan. Bestaat er zo' n verband of verschilt het meegedeelde ziektebeeld in niets van dat van de niet bij dit conflict betrokken soldaten?
Dat is de cruciale vraag waarop wij een antwoord schuldig zijn.
En om tot een duidelijk antwoord te komen, moeten wij zo rationeel mogelijk te werk gaan. Dan dient de volgende stelling zich aan: indien er inderdaad sprake is van een syndroom in de etymologische betekenis van het woord, zouden alle slachtoffers dezelfde symptomen moeten vertonen, symptomen die zich gelijkelijk in de tijd ontwikkelen en tot analoge gevolgen leiden. Dat is namelijk wat wij verstaan onder een syndroom. Naar deze gegevens moeten wij in alle openheid en duidelijkheid op zoek gaan.
Voor al diegenen die de waarheid aan het licht willen brengen, geldt dat hun conclusies gestoeld dienen te zijn op feiten, en niet op louter vermoedens. Om deze feiten te kunnen bestuderen, moeten wij toegang hebben tot alle beschikbare informatie. Ik wil hier nadrukkelijk wijzen op de noodzaak van openheid en transparantie. Zodra wij de feiten boven water hebben, dienen zij op zo' n manier geanalyseerd te worden dat alle hieruit voortvloeiende onderzoeksresultaten bij publicatie rust en vertrouwen inboezemen. Dat zal onze werkwijze zijn.
Deze openheid en transparantie moeten wij ons allen eigen maken. Zij moeten de heersende norm zijn in de lidstaten van de Europese Unie en in het verkeer tussen de lidstaten en het Bondgenootschap en tussen het Bondgenootschap en de partners van de vredesmissie in de Balkan. En, uiteraard, in de contacten tussen de regeringen in de regio.
Vandaar, geachte leden, dat het Politiek en Veiligheidscomité dit onderwerp op 9 januari heeft behandeld. Zoals het fungerend voorzitterschap al zei, hebben de lidstaten bij die gelegenheid beurtelings hun bezorgdheid geuit en de door hen getroffen maatregelen op een rijtje gezet. Men was het er in principe over eens dat het Bondgenootschap, dat de leiding had tijdens de Balkancrisis, de aangewezen instantie is om bij de betrokken landen informatie te verzamelen over het gebruik van verarmd uranium, over de plaatsen waar de militaire contingenten waren gelegerd en over de medische gegevens die binnen deze context beschikbaar zijn.
Zoals u weet, heeft ook de Commissie bij die bijeenkomst de maatregelen toegelicht die zij in petto had en ik ben er dan ook van overtuigd dat de Commissie ons vandaag bij monde van commissaris Wallström of één van haar collega' s zal meedelen welke maatregelen definitief zijn goedgekeurd.
Ik kan u wel zeggen dat ik mij zodra dit onderwerp actueel werd persoonlijk in contact heb gesteld met de secretaris-generaal van het Bondgenootschap. Vanaf dat moment heeft het contact zich ononderbroken voortgezet en zowel zijn medewerkers als de medewerkers van de Raad zien erop toe dat zij elkaar zo mogelijk van de laatste gebeurtenissen op de hoogte houden.
Ik zal u even kort de maatregelen in herinnering brengen die het Bondgenootschap tijdens de vergadering van 10 januari heeft getroffen. Ten eerste heeft men besloten tot een bijeenkomst van nationale, militaire medische deskundigen die zo ideeën, ervaringen, doelstellingen, etcetera kunnen uitwisselen. Ten tweede is er per onmiddellijk een werkgroep opgericht die een spilfunctie heeft bij het verstrekken en uitwisselen van informatie. Belangrijk hierbij is dat deze werkgroep niet alleen openstaat voor NAVO-leden maar ook voor al die landen die op enigerlei wijze betrokken waren bij de vredesmissie.
Ook werd besloten meer overleg te plegen met de landen uit de regio en op 10 januari werd het onderwerp besproken met de heer Goran Svilanovic, de Joegoslavische minister van Buitenlandse Zaken. Hem werd verzekerd dat wij en bovenal het Bondgenootschap alle beschikbare informatie zouden doorspelen.
Bovendien werd afgesproken dat alle informatie betreffende dit onderwerp ter beschikking zal worden gesteld aan het milieuprogramma van de Verenigde Naties. Daarnaast hebben de bondgenoten, zoals u weet, nogmaals geconcludeerd dat er nog altijd geen bewijs is geleverd waaruit blijkt dat de gebruikte munitie significante risico' s meebrengt voor de toentertijd in de Balkan gestationeerde militairen of de burgerbevolking ter plekke.
Het Bondgenootschap heeft ook expliciet gesteld een militaire en geen medische organisatie te zijn, daarmee aangevend - en dat is ook de intentie - dat het bereid is alle noodzakelijke informatie door te geven aan de Europese Unie zodat de hiervoor best geplaatste organisaties, met name de Wereldgezondheidsorganisatie, het programma voor het milieu van de Verenigde Naties en het Internationale Agentschap voor Atoomenergie, de noodzakelijke conclusies kunnen trekken.
Zoals u weet, geachte leden, is het medisch Comité van het Bondgenootschap op maandag 15 januari voor het eerst bijeen gekomen terwijl de recent opgerichte Groep voor informatie-uitwisseling gisteren met de werkzaamheden van start is gegaan. U kent de resultaten van deze eerste discussie. Samen met de gisteren uitgewisselde wetenschappelijke gegevens zijn deze terug te vinden op de Internetsite van het Bondgenootschap.
Ik wil hier nogmaals benadrukken dat de Groep informatie-uitwisseling open staat voor de vijftien lidstaten van de Europese Unie, dit op initiatief van het Bondgenootschap dat maximale openheid garandeert. Zoals het voorzitterschap al terecht aangaf, zal de volgende stap bestaan uit het bestuderen van al het via dit traject verkregen wetenschappelijk materiaal. De voorzitter van de Raad, de heer Persson, heeft al bekend gemaakt dat de Europese ministers van Buitenlandse Zaken zich op 21 januari, tijdens de eerste bijeenkomst van de Raad Algemene Zaken, over dit onderwerp zullen buigen.
Ik ben ervan overtuigd, mevrouw de Voorzitter, geachte leden, dat wij hiermee voldoen aan wat redelijkerwijs van ons verwacht mag worden met betrekking tot het openbaar maken van al die informatie die onontbeerlijk is om tot een eigen, goedgefundeerde conclusie te komen.
Mijnheer de Voorzitter, neemt u mij niet kwalijk, ik heb niets toe te voegen aan de notulen van gisteren maar aan die van eergisteren. Ik heb helaas te laat gezien dat ik niet op de presentielijst sta. Ik was echter de hele dag aanwezig en heb aan alle hoofdelijke en andere stemmingen deelgenomen. Ik zou u willen verzoeken dit te corrigeren.
Mijnheer Posselt, u kunt ervan op aan dat de notulen zullen worden aangepast.
Voorzitter, mevrouw Maes is niet in de zaal aanwezig. Zij is op de bureauvergadering van onze fractie. Maar ik merk dat zij niet op de presentielijst staat van gisteren. Zij was er wel degelijk. Zij heeft gesproken in het debat over het Zweedse voorzitterschap. Ik zou u willen verzoeken de presentielijst in die zin te veranderen.
Mijnheer de Voorzitter, afgelopen maandagmiddag is in het Parlement de situatie van de werknemers van het Europese concern Danone aan de orde geweest. Bij de koekjesfabrieken van deze multinational staan 3000 banen op de tocht, waarvan 1700 in Frankrijk. Het Parlement heeft toen voorgesteld deze zaak voor te leggen aan de Commissie werkgelegenheid en sociale zaken. We weten echter niet wanneer die commissie zich over deze kwestie zal buigen, en er is haast bij, daar de Europese raad van bestuur van Danone morgen bijeenkomt.
Vandaag staken de werknemers van dit bedrijf, in Frankrijk althans, en in afwachting van uw antwoord zou ik mede namens mijn vrienden mijn solidariteit willen betuigen met deze werknemers, want het is echt te gek voor woorden dat duizenden werknemers in heel Europa door een grote multinational tot werkloosheid en armoede veroordeeld worden.
Mevrouw Laguiller, gezien het belang en de aard van deze kwestie kunt u zich het beste rechtstreeks tot de voorzitter van de Commissie werkgelegenheid en sociale zaken, de heer Michel Rocard, wenden.
Mijnheer de Voorzitter, ik weet niet of u al op de hoogte bent van een artikel in de krant Le Figaro van vandaag waarin een exclusief interview met een Corsicaans terrorist wordt gepubliceerd. De krant heeft daaraan de titel gegeven: "Armata corsa: menace terroriste sur Paris et Strasbourg" . Dit interview komt van een terrorist die lid is van de organisatie Armata corsa en staat op de voorpagina van de krant. Daarin wordt gezegd dat de Armata corsa aanslagen zal plegen in Parijs en Straatsburg als haar eisen niet worden ingewilligd. Een van de eisen is de vrijlating van gevangenen. De krant zegt dit interview te publiceren om de Franse publieke opinie op de hoogte te stellen van het dreigende gevaar. Bij wijze van informatie wordt verder nog vermeld dat in Parijs met het oog op een eventuele aanslag extra maatregelen zijn genomen. Over Straatsburg wordt niets gezegd. Ik wil graag de aandacht van het Bureau op dit zeer belangrijke probleem vestigen en vragen of dit artikel bekend is, en of bij de autoriteiten van Straatsburg is aangedrongen op extra beschermingsmaatregelen van het Parlement. Als ik mij niet vergis kan iemand hier min of meer ongehinderd naar binnen wandelen, en ik vrees dan ook dat wij wel eens in een heel gevaarlijke situatie verzeild zouden kunnen raken.
Mijnheer de Voorzitter, ik dank u ten zeerste voor de informatie, of althans voor de bekendmaking ervan. In deze plenaire vergadering heerst de indruk - en ik denk dat alle afgevaardigden het hierover met mij eens zijn - dat de bestuursorganen van dit Parlement het thema van de veiligheid bijzonder serieus opvatten. Ik ben er dan ook van overtuigd dat de nodige maatregelen zijn genomen en dat alles in het werk wordt gesteld om de werkzaamheden van dit Parlement zowel in Brussel als in Straatsburg in optimale veiligheidsomstandigheden te laten verlopen. Ik dank u desalniettemin voor uw informatie.
Mijnheer de Voorzitter, ik heb een verzoek aan u in mijn hoedanigheid van rapporteur van de Commissie buitenlandse zaken voor de toetreding van de Tsjechische Republiek. Wij hebben gehoord dat een Tsjechisch parlementslid, de heer Ivan Pilip, in Cuba gevangen is genomen op beschuldiging van spionage. Hij heeft daar echter mensenrechtenactivisten ontmoet, wat elke afgevaardigde van een vrij gekozen parlement vrijstaat te doen.
Ik zou u willen verzoeken, mijnheer de Voorzitter, de Cubaanse autoriteiten op te roepen de heer Pilip en zijn begeleider onmiddellijk vrij te laten. Het regime in Cuba heeft namelijk niet het morele recht om afgevaardigden van een vrij gekozen parlement een lesje in democratie te leren. Bovendien zal in Cuba in april van dit jaar een vergadering worden gehouden van de Interparlementaire Unie. Dit is natuurlijk ongerijmd in een land waarin parlementariërs gevangen worden genomen als ze praten met mensenrechtenactivisten!
Hartelijk dank, mijnheer Schröder, ik zal deze informatie doorgeven aan de Voorzitter van het Parlement, mevrouw Nicole Fontaine, en ik zal haar van uw bezorgdheid - die mijns inziens door ons allen wordt gedeeld - op de hoogte brengen. Zij zal niet nalaten het standpunt van het Parlement terzake te kennen te geven.
Mijnheer de Voorzitter, wij moeten de aan ons adres geuite dreigementen serieus nemen. Daarnaast zou ik de secretaris-generaal willen verzoeken een plan op te stellen hoe de veiligheid van dit Parlement gewaarborgd kan worden.
Ik herhaal wat ik zojuist heb gezegd: ik denk dat veiligheid voor het Parlement een absolute prioriteit is. Wij beseffen allemaal dat het Parlement gezien de omstandigheden waarin wij ons werk doen en de faam van onze instelling een mogelijk doelwit is. Daarom hechten de bevoegde instanties bijzonder belang aan deze kwestie en zorgen zij ervoor dat wij ons in alle rust en veiligheid van onze taken kunnen kwijten.
Ik verklaar de zitting van het Europees Parlement, die op donderdag 18 januari 2001 werd onderbroken, te zijn hervat.
Geachte collega' s, op 26 januari jongstleden heeft de ETA een nieuw slachtoffer gemaakt tijdens een bomaanslag in San Sebastian, waarbij de heer Ramon Díez García, kok in het leger, om het leven is gekomen en waarbij twee andere personen gewond zijn geraakt. Namens het Europees Parlement wil ik mijn diepste medeleven betuigen met de familie van het slachtoffer en de gewonden een spoedig herstel toewensen.
We kunnen helaas niet anders dan opnieuw onze gevoelens van diepe verontwaardiging en onvoorwaardelijke afkeuring kenbaar maken ten aanzien van dit blinde geweld.
Tegelijkertijd zou ik op de tribune de heer Luis de Grandes en de heer Jesús Caldera welkom willen heten, delegatiehoofden van respectievelijk de Partido Popular en de Europese Sociaal-Democraten in het Spaanse parlement. Ze komen de Europese instellingen de overeenkomst voor vrijheid en tegen terrorisme aanbieden die op 8 december jongstleden ondertekend is door hun partijen en waarbij onder andere tal van vakbonden, ondernemersverenigingen en vredesorganisaties in Baskenland zich hebben aangesloten.
Uw stellingname, heren, is des te moediger daar de ETA onlangs verklaard heeft dat eenieder die deze overeenkomst ondertekend heeft of in de toekomst ondertekenen zal doelwit zal zijn van haar acties. Ik kan u verzekeren dat u op de solidariteit van ons Parlement kunt rekenen.
Geachte collega' s, ik zou u willen vragen een minuut stilte in acht te nemen.
Geachte collega' s, ik moet u thans het volgende meedelen.
De president van het Gerecht van eerste aanleg van de Europese Gemeenschappen heeft op 26 januari een beschikking gegeven waarbij hij de uitvoering opschort van een besluit van het Europees Parlement van 23 oktober 2000. Daarin heeft het Parlement akte genomen van de kennisgeving van de Franse regering aangaande de vervallenverklaring van het mandaat van de heer Jean-Marie Le Pen.
Bij deze beschikking is bepaald dat de heer Le Pen moet terugkeren in het Parlement, en ik heb uiteraard tot taak dit gerechtelijk besluit onmiddellijk ten uitvoer te leggen.
Verder heb ik onze Commissie juridische zaken en interne markt naar haar oordeel gevraagd over het vervolg dat het Europees Parlement aan deze zaak zou moeten geven. Nu reeds stel ik een nieuw element vast: de president van het Gerecht van eerste aanleg verleent het Europees Parlement de bevoegdheid een besluit te beoordelen inzake de vervallenverklaring van het mandaat van een Europees afgevaardigde. Indien dit besluit ten principale bevestigd wordt, dan zou de jurisprudentie-Le Pen ertoe kunnen bijdragen dat de bevoegdheid van de Europese instellingen voorrang krijgt boven die van de nationale regeringen.
Mevrouw de Voorzitter, toen ik enige tijd geleden op uw bevel de vergaderzaal van het Parlement in Straatsburg verliet, heb ik de beroemde uitspraak geciteerd van generaal MacArthur, die de volgende woorden sprak toen hij door de vijand gedwongen werd de Filippijnen te verlaten: "I will come back" .
Die uitspraak parafraserend zeg ik vandaag, nu ik hier terug ben: "I am back!" .
Het Hof van Justitie heeft me inderdaad in mijn rechten als Europees afgevaardigde hersteld en daarbij de geldigheid van mijn verweer erkend. Ik moge de Vergadering er namelijk op wijzen dat een banaal incident tijdens de verkiezingscampagne door de enige dagen later gekozen regering van socialisten en communisten aangegrepen is om een ware heksenjacht op mij te ontketenen die drie jaar heeft geduurd en waarbij elementaire rechtsbeginselen met voeten zijn getreden. De bedoeling van die regering was mij als politiek tegenstander in alle vertegenwoordigende lichamen buitenspel te zetten, terwijl ik toch een mandaat had gekregen van miljoenen kiezers. Deze fumus persecutionis vormt, zo meen ik, samen met de schendingen van het recht en vooral van de parlementaire immuniteit, de grondslag voor het oordeel van het Hof van Justitie. Ik ben ervan overtuigd dat allen die de democratie een warm hart toedragen dit principiële en rechtvaardige besluit zullen toejuichen.
Mevrouw de Voorzitter, ik heb u gisteren een brief geschreven naar aanleiding van de uiterst tragische gebeurtenissen die zich onlangs hebben voorgedaan in de grootste democratie ter wereld, India. Mijns inziens zou het goed zijn als ons Parlement uitdrukking geeft aan zijn verbondenheid met de regering en het volk van India op dit moment. En ik zou u willen vragen de Vergadering voor te stellen een minuut stilte in acht te nemen.
Uiteraard heb ik onmiddellijk een boodschap van medeleven gezonden aan de Indiase autoriteiten. Ik dank u voor uw verzoek, dat aansluit bij het verzoek dat mevrouw Gill me meen ik wilde doen, en ik wil u allen dan ook van harte uitnodigen een minuut stilte in acht te nemen voor de slachtoffers van deze verschrikkelijke ramp.
Mevrouw de Voorzitter, hartelijk bedankt voor uw condoleances. Ik was ook van plan hierover het woord te voeren.
Mevrouw de Voorzitter, ik heb een vraag over artikel 7, lid 1 en 2, en artikel 8, lid 4, van het Reglement. Zijn uw diensten door de Britse regering in kennis gesteld van het verzoek van de conservatieve partij om een van de drie namen op haar lijst te wijzigen? Daardoor zou namelijk de naam worden verwijderd van iemand die tijdens de Europese verkiezingen van afgelopen juni voor de regio East Midlands is gekozen.
De heer William Newton Dunn zou namelijk vervangen worden door de heer Javed Arain, vierde op de lijst van de conservatieve partij, die vandaag onze vergadering vanaf de publieke tribune bijwoont.
Mijnheer de Voorzitter, ik heb gisteren niet het woord genomen in het begin van de vergadering, maar nu wens ik toch duidelijkheid te scheppen over een kwestie die de Voorzitter van dit Parlement gisteren te berde heeft gebracht. Naar aanleiding van de presentatie van het zogenoemde akkoord tegen het terrorisme in Spanje, zei de Voorzitter dat tal van organisaties en vakbonden het hadden ondertekend, en hij noemde in dit verband ook de kerk. Ter informatie van alle afgevaardigden zou ik willen meedelen dat dit niet juist is, ondanks de druk die is uitgeoefend door de Spaanse regering en de Spaanse socialisten. Deze verklaring is zelfs niet ondertekend door partijen die de regering in Madrid ondersteunen. En met alle respect, maar de hier zo vaak behandelde situatie in Baskenland is bijzonder complex en vereist inspanningen op het gebied van de dialoog, zoals dit bijvoorbeeld wordt geëist in het aan mevrouw de Voorzitter overhandigde manifest dat is ondertekend door vierduizend Catalaanse intellectuelen en personen uit de cultuursector.
Tot slot wil ik nog zeggen dat de situatie zo complex is en zo veel facetten kent dat zelfs de partij van de Voorzitter van dit Parlement bij de Franse gemeenteraadsverkiezingen - in Bayonne, in Biarritz, in Anglet - een coalitie vormt met Baskische nationalistische partijen, met inbegrip van de partij van de heer Gorostiaga - niet bepaald iemand die ik op handen draag, maar ik neem aan mevrouw Fontaine ook niet.
Mijnheer de Voorzitter, afgelopen zondag is koningin Marie-José van Savoie overleden. Zij was de laatste koningin van Italië en dochter van koning Albert van dat land. Zij was tevens een erkend democrate en historica. Helaas heeft zij niet mogen meemaken dat haar verbannen zoon en kleinzoon naar hun vaderland terug mochten keren. Haar begrafenis kon schandelijk genoeg niet in Italië plaatsvinden omdat zij geen toestemming kregen om die bij te wonen.
Deze Italiaanse grondwetsbepaling past niet in een modern Europa en vormt een duidelijke inbreuk op de vrijheid van personenverkeer zoals vastgelegd in de Europese Verdragen. Ik heb drie keer getracht de steun van dit Parlement te krijgen voor de veroordeling van die grondwetsbepaling. Deze kwestie is op dit moment in behandeling bij het Europees Hof voor de Rechten van de Mens en wij zullen er aandacht voor blijven vragen. Ik roep de Italiaanse regering op om het betreurenswaardige overlijden van koningin Marie-José aan te grijpen om te voldoen aan de wettelijke verplichtingen ten opzichte van de Europese Unie. De twee prinsen dienen dezelfde rechten te krijgen als andere Italiaanse burgers zodat zij eindelijk naar huis terug kunnen keren.
Mijnheer de Voorzitter, geachte afgevaardigden, namens de Commissie visserij zou ik willen verklaren dat wij gekant zijn tegen deze urgentieprocedure. De Raad heeft het Parlement daarom verzocht op 18 januari en wil dat wij ons advies geven voor 14 februari. Onze commissie aanvaardt de verplichting dit wetgevingsvoorstel zo snel en zorgvuldig mogelijk te behandelen, mits dat gebeurt binnen de voorziene wetgevingsprocedures, wat betekent dat hierover gestemd zal worden op de plenaire vergadering van 13 februari te Straatsburg, zoals reeds is vastgelegd in de agenda.
De laatste tijd is het een gewoonte geworden om voorstellen op het laatste moment in allerijl af te handelen. Ik wil dan ook van deze gelegenheid gebruikmaken, mijnheer de Voorzitter, om te zeggen dat de Commissie en de Raad de agenda van het Parlement lang van tevoren kennen, namelijk één jaar van tevoren, waardoor zij in staat moeten zijn - en dat geldt ook voor onszelf - om deze voorstellen op een behoorlijke manier af te handelen.
Wij werden te laat geraadpleegd, om precies te zijn op 7 december laatstleden, maar benoemden niettemin de heer Nicholson tot rapporteur, die onmiddellijk de dag daarop, op 8 december, zijn ontwerpverslag indiende. Zoals ik al zei, is de stemming in de commissie gepland op maandag 5 februari en het debat in de plenaire vergadering op maandag 12 februari te Straatsburg, zodat we over het verslag kunnen stemmen op 13 februari en aldus de termijnen in acht nemen die men ons heeft voorgeschreven. We zijn van goede wil, we hebben het beste voor, maar we willen niet dat men van ons het onmogelijke eist, en zeker niet dat we ons werk slecht doen. Daar wilden we even op wijzen.
Voortgang van de op communautair niveau en in de lidstaten genomen maatregelen ter bestrijding van BSE
Aan de orde is de verklaring van de Commissie over de voortgang van de op communautair niveau en in de lidstaten genomen maatregelen ter bestrijding van BSE.
- (EN) Ik ben blij dat ik de gelegenheid krijg om het Parlement op de hoogte te brengen van de meest recente gebeurtenissen met betrekking tot BSE. Velen van u waren vorige week aanwezig toen ik met de Commissie landbouw en plattelandsontwikkeling heb gesproken. Staat u mij desalniettemin toe om de belangrijkste gebeurtenissen van de afgelopen weken kort samen te vatten.
Op 1 januari zijn belangrijke nieuwe maatregelen van kracht geworden, waaronder een verbod op dier- en beendermeel en het verplicht testen van alle dieren ouder dan dertig maanden die bestemd zijn voor de voedselketen. De Commissie heeft op 4 januari een brief naar de ministers van Landbouw gestuurd en gevraagd een uitgebreide vragenlijst in te vullen over de tenuitvoerlegging van maatregelen op het gebied van BSE. Afgelopen maandag is er een werkdocument binnen de Landbouwraad verspreid met een samenvatting van de antwoorden. Het advies van het Wetenschappelijk Stuurcomité met betrekking tot een aantal vragen van de Commissie omtrent BSE is op 17 januari gepubliceerd.
Op basis van die informatie is de agenda voor de vergadering van de Landbouwraad van afgelopen maandag opgesteld. Na de gebruikelijke, langdurige discussies hebben de lidstaten de volgende principeafspraken gemaakt. Ten eerste een verbod op separatorvlees (MRM). Ten tweede de verplichte thermische behandeling van vet van herkauwers voorafgaand aan de verwerking in diervoedsel, en ten derde de verwijdering van de wervelkolom, de ruggengraat, van vee. Deze drie principeafspraken vloeien allemaal rechtstreeks voort uit eerdere discussies in de Raad over de noodzakelijke maatregelen om het consumentenvertrouwen te herstellen. Zij zijn tevens gebaseerd op het advies van het Wetenschappelijk Stuurcomité.
Ik ben van plan om binnen een paar dagen over al deze kwesties voorstellen in te dienen bij het Permanent Veterinair Comité. Uiteraard zal dit tot nog meer controlemaatregelen leiden, die aanzienlijke kosten met zich mee kunnen brengen. De lidstaten zijn echter bereid om vrijwel elke maatregel te accepteren om te garanderen dat rundvlees weer veilig wordt.
Het is zonder twijfel betreurenswaardig dat het zo lang heeft geduurd voordat er besloten werd om stappen te ondernemen ter bestrijding van BSE. Het is nog maar zeven maanden geleden dat de Commissie geen gekwalificeerde meerderheid kon krijgen voor een verbod op het gebruik van hersen- en ruggenmerg in diervoedsel en in voedsel bestemd voor menselijke consumptie. Daarnaast hebben nog niet alle lidstaten een verbod op het voeren van dier- en beendermeel aan herkauwers op een bevredigende manier ten uitvoer gelegd.
Ik wil nu graag nader ingaan op de voorstellen die de Commissie aan het Permanent Veterinair Comité zal voorleggen. Ten eerste het voorstel met betrekking tot separatorvlees. De Commissie zal binnenkort een voorstel overwegen voor een verbod op het gebruik van separatorvlees van alle beenderen van herkauwers, ongeacht hun leeftijd. Het is mogelijk dat materiaal uit andere beenderen dan de schedel en de wervelkolom of uit beenderen van jonge dieren wel veilig is. Dat brengt echter aanzienlijke problemen op controlegebied met zich mee en in de huidige omstandigheden zijn wij van mening dat een algeheel verbod noodzakelijk is.
Ik zou hier aan toe willen voegen dat het gebruik van separatorvlees steeds meer weerzin oproept bij de consumenten. De vleesverwerkende industrie heeft zelf ook om een verbod gevraagd. De voorgestelde maatregel zal daarom zowel door de industrie als door de consumenten zeer positief ontvangen worden. Wat de kwestie van het gesmolten vet betreft, zal de Commissie voorstellen dat vet van herkauwers bestemd voor voedsel voor herkauwers eerst onder hoge druk gekookt dient te worden. Dit is een aanvullende maatregel naast de huidige verplichting om die vetten te ultrafiltreren. De Commissie zal daarbij rekening houden met het advies dat dergelijke vetten van herkauwers uitsluitend gewonnen mogen worden uit aparte vetweefsels indien ze als melkvervangers aan kalveren worden gevoerd.
We moeten echter ook nagaan of de naleving van deze veranderingen op effectieve wijze gecontroleerd kan worden. Kunnen er bijvoorbeeld op controlegebied problemen ontstaan bij het maken van onderscheid tussen de verschillende vetten? Als dat het geval is, is het dan noodzakelijk om een totaalverbod in te stellen op het gebruik van vetten van herkauwers in hun voedsel? En als dat gebeurt, hoe kunnen we dan de veiligheid van die vervangende vetten garanderen?
Nog een laatste opmerking over de kwestie van de herkauwervetten: het grote publiek zal ongetwijfeld moeilijk kunnen begrijpen dat er hogere normen voor het gebruik van herkauwervetten in diervoeding worden gehanteerd dan voor het gebruik van die vetten in voedsel voor menselijke consumptie. De huidige situatie is nu eenmaal niet anders, maar ik ben van plan om alle noodzakelijke maatregelen te nemen om dit te veranderen.
Wat de wervelkolom betreft, is de Commissie voornemens om de verwijdering daarvan verplicht te stellen als er twijfels bestaan over de effectiviteit van het verbod op dier- en beendermeel of indien niet aangetoond kan worden dat het hoogst onwaarschijnlijk is dat dieren besmet zijn met BSE. Dit is in overeenstemming met het advies van het Wetenschappelijk Stuurcomité.
Ik verklaar de zitting van het Europees Parlement, die op donderdag 1 februari 2001 werd onderbroken, te zijn hervat.
Aan de orde is het vaststellen van de definitieve ontwerpagenda zoals die op donderdag 8 februari door de Conferentie van voorzitters is opgesteld, overeenkomstig artikel 110 van het Reglement.
Voor de maandag, de dinsdag en de woensdag heb ik geen wijzigingsvoorstellen ontvangen, maar de heer McMillan-Scott heeft het woord gevraagd.
Mevrouw de Voorzitter, ik wil uw aandacht vragen voor de ontwerpverordening betreffende de Europese politieke partijen. Tijdens de afgelopen vergaderperiode in Straatsburg zou de Commissie over dit onderwerp een verklaring afleggen. Vervolgens werd dit punt van de agenda gehaald. Inmiddels, zo heb ik begrepen, heeft de Commissie een standpunt ingenomen ten aanzien van de financiering van de Europese politieke partijen. Het gaat hier om een nogal gevoelige kwestie. In dit Parlement zou een aantal partijvertegenwoordigers immers van mening kunnen zijn dat hun partij niet voor financiering in aanmerking komt, zelfs al stemmen ze in eerste instantie wel in met het idee van financiële ondersteuning. Ik vroeg me af of u de Commissie zou willen vragen of en wanneer we een verklaring over dit onderwerp tegemoet kunnen zien.
Ten tweede, mevrouw de Voorzitter, nu we het toch hebben over de agenda van dinsdag: ik ben nogal bezorgd over de gang van zaken rond het werkprogramma van de Commissie voor 2001. Het Parlement houdt een debat over dit onderwerp, maar heeft hierover geen ontwerpresolutie ingediend. Toch lijkt me dat wel noodzakelijk, vooral daar het werkprogramma van de Commissie voor 2001 200 maatregelen bevat waarover het Parlement moet debatteren. Op deze manier wordt een kwalijk precedent geschapen. Het Parlement dient het werk van de Commissie te controleren; dan moet er toch een ontwerpresolutie worden ingediend?
Ten slotte wil ik opmerken dat het werkprogramma voor 2001 veel meer is dan alleen het programma van de Commissie. Ik zou het dan ook liever het werkprogramma van de Commissie, het Europees Parlement en de Raad willen noemen.
Mijnheer McMillan-Scott, ten aanzien van het ontbreken van een ontwerpresolutie kan ik u zeggen dat de Conferentie van voorzitters het niet nodig heeft geacht dat naar aanleiding van dit onderwerp ontwerpresoluties zouden worden ingediend.
Mevrouw de Voorzitter, ik kan het mis hebben, maar volgens mij is het inderdaad de bedoeling dat er een ontwerpresolutie wordt ingediend. Eerst moet het werkprogramma echter worden voorgelegd aan de bevoegde parlementaire commissies. Zodra die het werkprogramma hebben beoordeeld, kunnen wij een goed doordachte ontwerpresolutie opstellen, waaraan door de diverse betrokken commissies een bijdrage is geleverd. Dat is wat ik ervan heb begrepen: er wordt een ontwerpresolutie ingediend, maar pas op een later tijdstip.
Mevrouw de Voorzitter, het gaat niet alleen om wat er volgens de heer Cox is afgesproken. Op basis van het politieke programma voor de zittingsperiode, dat vorig jaar met vertraging is gestart, heeft de Commissie het werkprogramma voor dit jaar ingediend. In de bijlage van dat document staan volgens de telling van mijn fractie 485 maatregelen en niet 205, zoals hier eerder is gezegd. Voor 205 maatregelen is wetgeving nodig en voor de overige niet. Een flink aantal maatregelen dateert nog van vorig jaar, daar zij toen niet zijn uitgevoerd. Het is dan ook geen serieuze zaak een resolutie op te stellen waarin al die maatregelen worden genoemd. De afgesproken procedure is dat de desbetreffende commissies de details van de voorstellen bekijken en dan kunnen wij normaal gesproken in april met kennis van zaken over een resolutie stemmen.
De suggestie om bij dit programma ook de Raad te betrekken is interessant voor de toekomst, maar op dit moment zijn de Commissie en het Parlement de betrokken partijen.
Dank u, mijnheer Barón Crespo. Zo zullen we inderdaad te werk gaan.
Ten aanzien van uw eerste opmerking, mijnheer McMillan-Scott, kan ik u zeggen dat er tijdens deze vergaderperiode inderdaad geen verklaring van de Commissie over de erkenning van de politieke partijen op de agenda staat. Mocht u willen dat deze kwestie op de agenda wordt ingeschreven, dan zouden we de Commissie kunnen verzoeken bijvoorbeeld donderdagavond een verklaring af te leggen, als u het daarmee eens kunt zijn.
Mevrouw de Voorzitter, ik wil u bedanken voor uw nuttige suggestie. Helaas zijn velen van ons hier donderdagavond niet aanwezig. Morgen legt de Commissie een verklaring af over haar werkprogramma voor 2001, of, zoals ik het liever noem, het werkprogramma van de Commissie en het Europees Parlement. Misschien zou het goed zijn als de Commissie dan tevens in het openbaar een verklaring aflegt over deze kwestie.
De Voorzitter. Ik heb van de Fractie van de Europese Sociaal-Democraten een verzoek ontvangen om schrapping van de mondelinge vraag aan de Commissie over het stabiliteitsplan in Ierland en Frankrijk, ingediend door de Fractie van de Europese Volkspartij.
) Wij hebben voor dit verzoek een parlementaire en een politieke reden.
De parlementaire reden houdt verband met de werkzaamheden van de commissies in dit Parlement. Op dit moment behandelt de Economische en Monetaire Commissie alle stabiliteits- en coördinatieplannen en bestudeert ze tevens een grondige verbetering van de brede richtsnoeren voor het economisch beleid. Die commissie heeft, als ik mij niet vergis, gepland haar verslag in april aan de plenaire vergadering voor te leggen. Deze mondelinge vraag grijpt dus in een lopende activiteit van het Parlement in.
De politieke reden is het feit dat de vraag van de Fractie van de Europese Volkspartij bij de Conferentie van voorzitters was ingebracht met als onderwerp Ierland, maar tijdens de vergadering ook Frankrijk als thema erbij kreeg. Als wij aan dit politieke kruisvuur ook de relatie toevoegen tussen de partijen in de regering en de partijen in de oppositie en daar ook nog eens alle wensen van deze Vergadering bij doen, dan kunt u er zeker van zijn dat wij donderdag - op een niet al te gelukkig tijdstip - een debat over de vijftien lidstaten krijgen.
Wij menen derhalve dat het gepast is dat het Parlement zich aan zijn normen houdt en volgens zijn eigen logica te werk gaat.
Mevrouw de Voorzitter, ik wil graag gebruik maken van de aanwezigheid van de voorzitter van de Commissie om hem over een ernstige zaak aan te spreken. In Frankrijk organiseert de Europese beweging Frankrijk elk jaar op 9 mei een zeer belangrijke dag, de dag van Europa. Dit jaar willen wij die aan de euro wijden. In september al heeft deze beweging u om een financiële bijdrage voor deze dag gevraagd, die zonder uw steun niet kan worden georganiseerd. Tot op heden is er nog geen enkele zekerheid aangaande het overmaken van een bijdrage van de Commissie. Als we eind deze week hierover nog geen zekerheid hebben, moet de Europese beweging Frankrijk afzien van het organiseren van de dag van Europa. Ik denk dat dit uiterst schadelijk zou zijn voor onze gemeenschappelijke zaak, waarop we al onze inspanningen richten.
Mijnheer Prodi, wilt u mevrouw Berès nu zekerheid hierover geven, of straks bij uw toespraak?
Mevrouw Berès, ik ben niet precies op de hoogte van deze zaak, maar ik zal het onmiddellijk laten onderzoeken en u vandaag nog een antwoord geven.
De Commissie vrijheden en rechten van de burger, justitie en binnenlandse zaken heeft besloten voor dit voorstel de procedure zonder verslag toe te passen. Ik zal de heer Watson, de voorzitter van die commissie, onmiddellijk het woord geven, zodat hij dat besluit kan toelichten.
Watson (ELDR), voorzitter van de Commissie vrijheden en rechten van de burger, justitie en binnenlandse zaken. (EN) Mevrouw de Voorzitter, de commissie waarvan ik de eer heb voorzitter te zijn, ziet het belang van deze zaak in, en beseft dat de kwestie vóór 25 maart 2001 moet worden aangenomen, zodat ook de Noordse Unie er volledig bij betrokken kan worden. We waren wat dat betreft graag eerder door de Raad op de hoogte gesteld; we hebben dat immers pas op het allerlaatst te horen gekregen.
Onder de gegeven omstandigheden geven we er echter de voorkeur aan om de stemming hierover niet langer uit te stellen. Wij denken dat we er het beste aan doen dit als een kwestie zonder verslag te behandelen. Ons voorstel is derhalve dat er nog tijdens deze vergaderperiode over wordt gestemd.
Aangezien geen enkele collega zich tegen deze urgentverklaring wenst uit te spreken, gaan we over tot de stemming.
Indiening door de voorzitter van de Commissie van het programma van zijn instelling voor 2001 / Nice
Aan de orde is het gecombineerd debat over het programma van de Commissie voor 2001 en over de mondelinge vraag (B5-0006/2001) van de heer Van Velzen e.a. aan de Commissie, namens de PPE-DE-Fractie, over de follow-up van de Europese Raad van Nice.
Het woord is aan de voorzitter van de Commissie, de heer Prodi.
. (IT) Mevrouw de Voorzitter, geachte afgevaardigden, het is een goede zaak dat eens per jaar een algemeen debat wordt gehouden over de stand van zaken in de Unie. Ik hoop echter dat dit debat ons tevens een stap verder zal brengen op de weg die wij in 2001 voor de boeg hebben. Ongetwijfeld staan ons daarop talloze gebeurtenissen en prioriteiten te wachten - waarop ik in deze toespraak ook nader zal ingaan - maar daarmee slaan wij nu al, of liever gezegd, eindelijk de richting in van het Europa van morgen.
De Commissie, waarvan ik de eer heb voorzitter te zijn, heeft altijd gevraagd te worden beoordeeld op feiten. Daarom is het voor mij uiterst belangrijk dat met de samenwerking tussen het Parlement en de Commissie en met de goede betrekkingen tussen de Commissie en de in de Raad vertegenwoordigde lidstaten concrete en serieuze resultaten kunnen worden geboekt. Ik hoop dan ook van ganser harte dat deze jaarlijkse bijeenkomst een bijzondere gelegenheid zal zijn om in een open, vrije en opbouwende discussie met elkaar van gedachten te wisselen over onze successen, onze problemen en over de manier waarop wij hetgeen de Europese burgers zo na aan het hart ligt, waar kunnen maken.
Het protocol wil dat bij dergelijke gelegenheden de voorzitter van de Commissie een gedetailleerde uiteenzetting geeft van het uitgevoerde beleid. Ik meen echter u niet onwelgevallig te zijn als ik voorstel enigszins van deze protocollaire traditie af te wijken en de aandacht vooral toe te spitsen op de belangrijkste prioriteiten voor het huidige jaar 2001 en op het veel verder reikende vraagstuk van de toekomst van Europa.
Ik ben inderdaad van plan over de afgelopen twaalf maanden slechts enkele korte opmerkingen te maken. Een jaar geleden ben ik hier naartoe gekomen om u de vier strategische doelstellingen van mijn Commissie uit de doeken te doen. Deze waren ten eerste de bevordering van nieuwe bestuursvormen op Europees vlak, ten tweede de stabilisering van Europa en de versterking van onze aanwezigheid op wereldvlak, ten derde de heroriëntatie van de economische en sociale doelstellingen en ten vierde de verbetering van de levenskwaliteit.
Voor de verbetering van de levenskwaliteit van alle Europese burgers hebben wij ons Witboek over voedselveiligheid gepubliceerd en een ontwerpverordening ingediend met de fundamentele vereisten en beginselen waaraan het levensmiddelenrecht moet beantwoorden. Verder hebben wij toen voorgesteld een Europese voedselautoriteit op te richten. Deze zal nog dit jaar aan de slag gaan.
Verder hebben wij voorgesteld een Europese autoriteit voor de veiligheid van de luchtvaart in het leven te roepen en na de ramp met de Erika hebben wij nieuwe, strikte wetgevingsinstrumenten uitgewerkt voor de maritieme veiligheid.
Met het oog op de vaststelling van een nieuwe economische en sociale agenda voor Europa hebben wij aan de Europese Raad van Lissabon krachtige en gedetailleerde voorstellen gedaan. Dankzij deze voorstellen beschikt de Europese Unie nu over een geïntegreerde strategie aan de hand waarvan zij kan uitgroeien tot de meest dynamische en concurrentiekrachtige kenniseconomie ter wereld.
De sleutelfactor voor de stabilisering van ons continent is de strategie tot uitbreiding van de Europese Unie. Gedurende heel het jaar 2000 heeft de Commissie op vastberaden wijze toetredingsonderhandelingen gevoerd met de kandidaat-landen. Tevens hebben wij echter een debat op gang gebracht over een daadwerkelijk immigratiebeleid.
Mijnheer de Voorzitter, ik verwijs naar de opmerkingen van afgelopen maandagmiddag over de demonstratie tegen kernwapens bij de basis voor kernonderzeeërs in Faslane in Schotland.
Zoals u weet, heb ik aan die demonstratie deelgenomen en ik zou graag alle afgevaardigden willen bedanken die hun steun hebben uitgesproken voor mijn deelname aan de grootste blokkade van die basis aller tijden, waarbij ik overigens - vreemd genoeg - werd gearresteerd vanwege een verstoring van de orde.
Ik zou graag kort iets willen zeggen tegen de afgevaardigden die suggereerden dat mijn acties op enigerlei wijze onverantwoord en ongepast waren. Ten eerste zijn kernwapens niet alleen immoreel en onmenselijk, maar ze zijn ook illegaal. Het Internationaal Hof van Justitie in Den Haag heeft bepaald dat nucleaire wapens in strijd zijn met het internationale recht. Dit is door een Schotse rechtbank in 1999 bevestigd. Mijn actie van afgelopen maandag was dus gericht op het handhaven van de wet en niet op het breken ervan.
Ten tweede ben ik van mening dat kernwapens een zodanig grote bedreiging voor ons allen vormen dat het legitiem en zelfs essentieel is dat wij alle vreedzame wegen bewandelen die er zijn om die wapens uit onze landen te laten verdwijnen. Uiteraard zijn er ook parlementaire manieren om dit te bewerkstelligen; daar maak ik ook gebruik van. Ik geloof echter dat het legitiem en essentieel is om daarnaast ook extraparlementaire kanalen te gebruiken. Dat is onze verantwoordelijkheid. Een democratisch land is niet alleen een geschenk en een recht, maar brengt ook een verantwoordelijkheid met zich mee. Indien burgers niet op verantwoorde wijze protesteren tegen onmenselijke activiteiten van hun regeringen, zullen die regeringen in toenemende mate onverantwoordelijk en corrupt gedrag vertonen.
Tot slot heeft elke burger - al dan niet gekozen - het recht en de plicht om alle vreedzame mogelijkheden te benutten om het internationale recht te handhaven. Mijn actie van afgelopen maandag was weer een kleine stap op weg naar dat doel.
Mijnheer de Voorzitter, ik verwelkom mijn dappere en onverschrokken collega, dr Lucas, weer terug in dit Parlement. Ik zou mijn collega's ook graag willen wijzen op het bezoek dat wij vandaag krijgen van de moderator van de algemene vergadering van de Kerk van Schotland. Deze zal vanavond door de Voorzitter worden ontvangen.
In dat verband zou ik op hetzelfde punt als mevrouw Lucas in willen gaan. Inderdaad werd afgelopen maandag in dit Parlement gesuggereerd dat er slechts onverantwoordelijke heethoofden aan de demonstratie in Faslane hebben deelgenomen. Ik wil de afgevaardigden er graag op attent maken dat de leider van de Schotse nationale kerk een vooraanstaande rol bij dat protest heeft gespeeld. Als voorganger in een oecumenische dienst benadrukte hij dat de kerk het bezit van massavernietigingswapens door landen principieel afwijst. In Schotland en binnen deze hele geweldige Unie is het gemeengoed dat zowel verantwoordelijke religieuze als niet-religieuze leiders nucleaire wapens zeer uitdrukkelijk, op juridische en op morele grondenm veroordelen.
Mijnheer de Voorzitter, inhakend op de punten die mevrouw Lucas aan de orde heeft gesteld, wil ik opmerken dat ik het eens ben met de strekking ervan. Ik zou haar echter willen vragen bij haar collega's erop aan te dringen dat zij in het vervolg geen beroep meer doen op de parlementaire immuniteit als zij in Faslane gearresteerd wordt. Ik ben al jarenlang bij Faslane betrokken en ik ben daar ook wel eens gearresteerd. Ik heb echter nog nooit een beroep op mijn parlementaire immuniteit gedaan. Ik ben voor de rechter verschenen en er is een rechtszaak geweest. Ik maak geen gebruik van de parlementaire immuniteit omdat ik juist voor de rechter wil verschijnen en daar mijn argumenten naar voren wil brengen. Ik verberg me niet achter het een of ander rookgordijn.
Mijnheer de Voorzitter, ik wil graag verzoeken om een wijziging in de notulen van gisteren in verband met mijn stemgedrag. Ik had vóór de ontwerpresolutie in het verslag-Rübig willen stemmen.
Mijnheer de Voorzitter, mijn motie van orde heeft ook betrekking op de notulen. Misschien is het mogelijk om onder punt acht op pagina acht van de Engelse versie van de notulen, daar waar sprake is van het tijdstip van de stemming, op te nemen dat de stemming om 12.12 uur is begonnen. Op de televisieschermen stond aangegeven dat de stemming om 12.15 uur zou beginnen en daardoor hebben sommigen van ons niet aan de eerste stemmingen deel kunnen nemen.
Mijnheer de Voorzitter, tot onze ontsteltenis hebben we vernomen dat precies een maand nadat El Salvador door een aardbeving werd getroffen, zich in dit Midden-Amerikaanse land opnieuw een soortgelijke aardschok heeft voorgedaan. Ik ben ervan overtuigd dat onze delegatie voor de betrekkingen met de landen van Midden-Amerika en Mexico alles in het werk zal stellen om de communautaire instanties, en om te beginnen de Commissie, ertoe te bewegen nogmaals hun solidariteit te betuigen met dit land.
Wij zullen het natrekken. Als blijkt dat u gelijk hebt, zullen de notulen uiteraard overeenkomstig uw wens worden aangepast.
Mijnheer de Voorzitter, als lid van de delegatie voor de betrekkingen met de landen van Midden-Amerika en Mexico wil ik eveneens uiting geven aan onze bezorgdheid over het feit dat de bevolking van El Salvador wederom door een natuurramp is getroffen. Ik wil tevens met klem verzoeken ervoor te zorgen dat de steun zo spoedig mogelijk ter plaatse aankomt, en dat we niet een herhaling krijgen van wat er gebeurd is na de orkaan Mitch, want als de steun op zich laat wachten is de bevolking daarvan het slachtoffer.
Hartelijk dank, waarde collega. Ik geloof dat ons Parlement zich bij uw woorden kan aansluiten.
Aan de orde is het verslag van de heer Swoboda (A5-0024/2001), namens de Commissie buitenlandse zaken, mensenrechten, gemeenschappelijke veiligheid en defensiebeleid, over het voorstel voor een verordening van de Raad betreffende hulp aan Turkije in het kader van de pretoetredingsstrategie, inzonderheid de invoering van een partnerschap voor toetreding (COM(2000) 502 - C5-0468/2000 - 2000/0205(CNS)).
Aan de orde is het verslag (A5-0052/2001) van mevrouw Plooij-van Gorsel, namens de Commissie industrie, externe handel, onderzoek en energie, over de mededeling van de Commissie aan de Raad, het Europees Parlement, het Economisch en Sociaal Comité en het Comité van de regio' s - Totstandbrenging van de "Europese onderzoekruimte" : oriëntaties voor de activiteiten van de Unie op het gebied van onderzoek (2002-2006) (COM(2000) 612 - C5-0738/2000 - 2000/2334(COS)).
Mijnheer de Voorzitter, commissaris en collega's, nog nooit heb ik zo lang in de plenaire gesproken. U kunt intussen ook een dutje gaan doen want acht minuten is wel erg lang.
Commissaris, het is nu bijna een jaar geleden dat tijdens de Europese Raad in Lissabon is afgesproken dat de Europese Unie de meest competitieve kenniseconomie in de wereld wil worden en dit Parlement heeft zich met grote meerderheid achter deze doelstelling geschaard. Wil de Europese Unie deze doelstelling bereiken, dan zijn meer investering in onderzoek, technologische ontwikkeling, innovatie en onderwijs essentieel, uiteraard zowel in de lidstaten als vanuit Europa. Het creëren van een Europese onderzoeksruimte is daarbij onontbeerlijk. De prestaties van het Europese onderzoek mogen er zijn en ook de innovatieve inspanningen van het Europees bedrijfsleven zijn indrukwekkend en zorgde in de eerste helft van de negentiger jaren voor 33% van de omzet. De Europese kaderprogramma's voor onderzoek en technologische ontwikkeling hebben hieraan zeker ook bijgedragen. In de toekomst moet het goede uit de kaderprogramma's dan ook behouden blijven en dat zal ook moeten blijken als de voorstellen voor het zesde kaderprogramma besproken worden. Maar op dit moment collega's, is er absoluut geen sprake van één Europees onderzoeksbeleid. De voorstellen die commissaris Busquin doet om die wel te realiseren, zijn door de Commissie industrie positief ontvangen, maar op een aantal punten hebben wij nog wel wat aanvullingen en bedenkingen.
Een effectieve onderzoeksruimte is te bereiken als er meer wordt samengewerkt op grond van meer gemeenschappelijke doelen en een flexibele inzet van de middelen. Weg met het techno-nationalisme. Het onderzoeksbeleid van de lidstaten en van de Unie worden nu naast elkaar gevoerd zonder dat er een samenhangend geheel is. Daarnaast investeren wij ook belangrijk minder in onderzoek dan de Verenigde Staten en Japan. Deze twee factoren maken dat de achterstand op de Verenigde Staten de afgelopen jaren alleen maar groter is geworden.
In mijn eerste verslag over de Europese onderzoeksruimte heb ik ook al gehamerd op het techno-nationalisme, dat moet verdwijnen. Meer samenwerking tussen de lidstaten, onderzoekers en onderzoekersgroepen, maar ook tussen bedrijven, universiteiten en openbare onderzoeksinstituten is noodzakelijk. Ook is meer coördinatie op programmaniveau nodig. Er is behoefte aan nieuwe Europese samenwerkingsvormen namelijk intermediaire samenwerking, dat wil zeggen tussen nationale onderzoeksinstituten alsook tussen de instellingen die het onderzoek in de lidstaten subsidiëren. Maar, collega's, samenwerking in Europa staat of valt met een state of the art-infrastructuur. Een transeuropees hogesnelheid onderzoeksnetwerk met een capaciteit van tien gigabit in de toekomst tot honderd gigabit uitbreiden is onontbeerlijk voor het realiseren en optimaal functioneren van een Europese onderzoeksruimte. Ook dan alleen krijgen wij samenwerking zoals tussen centers of excellence. Met het SEAN-project, dat uitgaat van een uitbreiding van twee gigabit per seconde per jaar, zal dit doel nooit bereikt worden. Ik roep de commissarissen Liikanen en Busquin dan ook op hierbij veel meer ambitie te tonen.
Naast het creëren van een Europese onderzoekruimte hebben wij ook behoefte aan een Europese onderwijsruimte, want een dynamische kenniseconomie, waar in Lissabon zo op gehamerd is, vereist ook hoogwaardig onderwijs van een gelijkwaardig niveau in alle lidstaten, maar vooral ook mobiliteit van onderzoekers en studenten. Een betere afstemming tussen universitaire opleidingen en ook de opleiding tot onderzoeker is daarbij noodzakelijk. Ik zou graag de visie van de commissaris hieromtrent horen.
Voorzitter, een pijnpunt voor de Commissie industrie vormen de afspraken die zijn gemaakt in Nice over flexibiliteit, de variabele geometrie, ofwel de samenwerking tussen een beperkt aantal lidstaten op het gebied van onderzoek. Dit vormt een centraal onderdeel van de plannen van commissaris Busquin. De Commissie industrie heeft de grootst mogelijke reserve met betrekking tot deze samenwerking tussen lidstaten, met name als het gaat om besteding van Europese onderzoeksgelden. Het is namelijk zo dat de Commissie onderzoek, dit Parlement dus, codecisiebevoegdheid heeft waar het onderzoek op Europees niveau betreft. Als er nu samenwerking tussen de lidstaten komt, waarbij de lidstaten dit zelf financieren, dan is daar geen enkel probleem. Maar zodra er Europees geld gestopt wordt in onderzoek waar dus slechts een paar lidstaten van profiteren, dan zal toch de codecisie behouden moeten blijven. Dat is vastgelegd in het Verdrag. Daarom zou ik graag de uitwerking van deze plannen duidelijker gestalte zien krijgen, ofschoon wij absoluut niet tegen meer samenwerking zijn - want daarom heb ik ook gezegd: weg met het techno-nationalisme - maar zodra er Europees geld bij betrokken is, blijft de codecisiebevoegdheid van het Parlement bestaan.
Een ander punt is de rol van het midden- en kleinbedrijf op het gebied van onderzoek. In het vijfde kaderprogramma hebben wij gepleit voor het besteden van minimaal 10% voor midden- en kleinbedrijf binnen de thematische programma's. Dat is ook gelukt. Het is gebleken dat er wel meer geld naar het midden- en kleinbedrijf gaat vanuit het vijfde kaderprogramma. We hebben in mijn verslag voor de Commissie industrie vastgelegd dat er opnieuw minimaal 10% besteed moet worden aan MKB. Ik denk echter dat we gezien de huidige besteding best iets ambitieuzer kunnen zijn, dus ik stel u voor om dat in het toekomstige kaderprogramma op te trekken tot 15% en daar hoor ik dan natuurlijk ook graag uw visie hieromtrent.
Een laatste punt, Voorzitter, betreft een punt waar ook nogal wat twijfel over bestaat in het Parlement en dat is het kernfusieonderzoek. Het Parlement heeft daar in wezen heel weinig over te vertellen, zij het dat wij wel het budget beschikbaar moeten stellen. We hebben ons dan ook verbaasd dat u de Raad om advies bent gaan vragen over wat er nu met fusie moet gebeuren, nog voordat u zelf een mededeling hebt gedaan die normaal naar Raad en Parlement tegelijk gaat. Ik denk dat dat een beetje een omkering van de gang van zaken is. Wij hopen dan ook hier dat u ook ons advies hierover vraagt en uiteraard ook een advies geeft over het budget dat u had willen zien, maar wij zullen dat wel eerst moeten goedkeuren. Dus wij vragen eigenlijk het fusieonderzoek volledig mede te bepalen, alsook welke kant dat op zou moeten gaan.
Mijnheer de Voorzitter, onderzoek wordt door velen beschouwd als dé sleutel tot economische groei, nieuwe werkgelegenheid, een schoner milieu en een betere volksgezondheid. Wat is het dan toch buitengewoon verbazingwekkend dat in elk land van de wereld en iedere lidstaat van de Unie de helft van onze meest waardevolle hulpbron niet wordt benut. Ik heb het hier over de hersencapaciteit van onze burgers. Die wordt gewoonweg verspild omdat de vrouw nog steeds niet voldoende bij de wetenschap wordt betrokken.
Op school wordt zij niet aangemoedigd en tijdens haar loopbaan wordt zij gediscrimineerd. Op het terrein van het Europees onderzoek verdient de vrouw dus onze aandacht. Ik wil mevrouw Plooij-van Gorsel, de rapporteur en commissaris Busquin feliciteren. Zij zijn zich bewust geworden wat de gevolgen zijn van deze kloof tussen man en vrouw. Commissaris Busquin heeft het werk dat door zijn directoraat-generaal op dit gebied is verricht aan een apart bureau overgedragen. Ik ben hier heel blij mee. Dit bureau houdt de statistieken bij. Op die manier wordt ook de financiering van netwerken ter ondersteuning van vrouwelijke wetenschappers door de Europese Unie gewaarborgd. Dit vormt een essentieel onderdeel van de Europese onderzoeksruimte.
Om met een populaire zinsnede in huis te vallen: we hebben onderzoek nodig van vrouwen, door vrouwen en over vrouwen. Op die manier kunnen de genderimplicaties van ons onderzoek nader worden onderzocht. Het is belangrijk dat de sociaal-economische aspecten van het onderzoeksprogramma op genderkwesties zijn gericht. Waarom wordt de helft van de bevolking van bijna alle landen van de wereld - vrouwen, dus - niet aangemoedigd om hun hersens te gebruiken?
Ik wil mevrouw Plooij-van Gorsel bedanken voor haar steunbetuiging aan de Commissie rechten van de vrouw. Ik hoop dat in de toekomst gender een belangrijk aspect van de Europese onderzoeksruimte zal zijn.
Mijnheer de Voorzitter, beste collega' s, ik ben blij dat ik na mevrouw McNally kan spreken, daar ik zelf onderzoeker ben en onderzoek verricht over vrouwen. Het gaat er immers niet alleen om dat er onderzoek wordt verricht door en voor vrouwen, maar ook over vrouwen. Het verheugt mij dat er in het verslag rekening wordt gehouden met deze vraagstukken.
Ik spreek hier vandaag namens de Commissie cultuur, jeugd, onderwijs, media en sport, die met algemene stemmen haar goedkeuring hechtte aan een verslag dat voor een deel werd overgenomen in het verslag van de Commissie industrie, externe handel, onderzoek en energie. Ik wil even stilstaan bij die woorden "voor een deel" .
Om te beginnen doet het mij deugd dat de sociale en menswetenschappen voortaan niet slechts als een onderzoeksmiddel, maar als een onderzoeksdoel worden beschouwd. Het vrouwenvraagstuk maakt hier weliswaar deel van uit, maar waar het hier om gaat is duidelijk omvangrijker. Het feit dat de sociale en menswetenschappen een onderzoeksdoel worden, betekent een keerpunt op het gebied van onderzoek in Europa en dat mag naar mijn mening wel worden onderstreept. Gezien deze ontwikkeling kunnen wij ons wellicht gaan richten op de politieke en culturele opbouw van Europa, aangezien onderzoek daar deel van uitmaakt.
Verder verheugt het mij dat wij hebben benadrukt hoezeer de tegenwoordig zo belangrijke nieuwe technologieën - die gisteren al ter sprake kwamen in verband met de auteursrechten - verbonden zijn met de culturele diversiteit, evenals met de talenkwestie. Ik zeg met nadruk dat ook dit punt door de Commissie cultuur van zeer groot belang wordt geacht.
Wat het zesde kaderprogramma betreft, ben ik blij dat ons voorstel met betrekking tot onderzoek over de culturele identiteit is overgenomen in het door de Commissie industrie goedgekeurde verslag. Ik hoop dat de Commissie hier eveneens rekening mee zal houden. Volgens mij is het belangrijk dat er een mogelijkheid komt onderzoek naar de culturele identiteit te verrichten. Een ander belangrijk punt is handhaving van een aantal kernactiviteiten van het vijfde kaderprogramma, zoals de activiteiten met betrekking tot "Multimedia-inhoud en -instrumenten" en "De stad van morgen en het culturele erfgoed" .
Toch betreur ik het enigszins dat de Commissie industrie ons advies over de kosten van Internet niet heeft overgenomen. Door onderzoek naar deze kosten te verrichten zouden deze verlaagd kunnen worden, waardoor meer burgers toegang tot Internet zouden kunnen krijgen. De ontwikkeling van networks of excellence is prima. Wij kunnen binnen het Europees onderzoek echter ook netwerken opzetten die niet uitsluitend networks of excellence zijn. Deze zijn eveneens noodzakelijk voor het aspect mobiliteit en voor het onderzoek op zich.
Dan hebben wij tot slot natuurlijk nog de kwestie van de intellectuele eigendom. Het verrichten van onderzoek naar de technische hulpmiddelen op het gebied van de intellectuele eigendom zou eveneens een grote steun kunnen zijn voor Europa bij het waarborgen van zijn culturele identiteit en de democratie.
Mijnheer de Voorzitter, om te beginnen wil ik mevrouw Plooij-van Gorsel bedanken voor haar beschikbaarheid en voor haar openheid tegenover bijdragen van onze fractie. Het is, eens temeer, een groot plezier geweest om met haar op dit gebied samen te werken. Daarnaast wil ik onze oprechte erkentelijkheid uitspreken voor commissaris Busquin, omdat hij altijd aandacht had voor onze bijdragen en omdat zijn deur altijd open stond en hij zeer intensieve contacten met de fracties onderhoudt. Zijn samenwerking met het Parlement kan zonder overdrijven voorbeeldig worden genoemd en dat belooft veel goeds voor het zesde kaderprogramma.
Mijnheer de Voorzitter, de Europese Unie is niet het product van een constructivistisch rationalisme en van elites van verlichte despoten die hun wil opleggen aan de bevolking. De Europese Unie is geboren uit de uiterst vruchtbare idee om de zaken gezamenlijk aan te pakken; als er een terrein is waarop de Europese Unie een krachtige impuls nodig had om het beleid te integreren en om de samenwerking, de coördinatie en de synergie te vergroten, dan is het wel het gebied van onderzoek, ontwikkeling en technologische innovatie. Het initiatief van de Europese onderzoekruimte is daarom een van de sterke punten van het huidige college van commissarissen. Het strekt commissaris Busquin tot eer dat hij de aanzet heeft gegeven tot dit ambtieuze plan.
De Europese onderzoekruimte introduceert nieuwe instrumenten die van groot voordeel kunnen zijn, zoals de samenwerking en coördinatie van het onderzoeksbeleid van de lidstaten en de concentratie op enkele weinige prioriteiten, het volledig gebruikmaken van de Europese toegevoegde waarde, de idee van grootschalige projecten en netwerken van topinstituten. Als al deze instrumenten terdege worden toegepast, zullen zij zonder enige twijfel bijdragen tot een verbetering van de kwaliteit en het concurrentievermogen van ons systeem van onderzoek, ontwikkeling en innovatie.
Mijnheer de Voorzitter, onze amendementen weerspiegelen een paar punten van zorg: de bevordering van de mobiliteit van de onderzoekers, die voor ons van fundamenteel belang is, de openstelling van de onderzoeksprogramma' s van de lidstaten, de versterking van het fundamenteel onderzoek en een heldere definitie van de criteria voor de vaststelling van de prioriteiten.
De Europese onderzoekruimte wekt nieuwe en grote verwachtingen bij ons allemaal. Mijnheer de commissaris, wij wensen u veel succes. Uw succes op dit gebied is ook het succes van het Parlement en van de Europese Unie. Op de weg die u zo positief hebt uitgezet, zult u ons altijd aan uw zijde kunnen vinden.
Ik verklaar de zitting van het Europees Parlement, die op donderdag 15 februari 2001 werd onderbroken, te zijn hervat.
Waarde collega's, zoals u weet zijn er op 22 februari jongstleden opnieuw twee mensen omgekomen in een ETA-aanslag. Daarmee is de ondraaglijke lijst van slachtoffers van terroristische aanslagen van de ETA in Spanje weer langer geworden.
Deze bomaanslag in San Sebastian was gericht tegen Ignacio Dubreil, gemeenteraadslid voor de Baskische socialistische partij in Ordizia. Twee medewerkers van het bedrijf Electra, José Ángel Santos en José Leonet, zijn bij de aanslag omgekomen. Voorts zijn er vier gewonden gevallen, waaronder de heer Dubreil.
Wederom hebben de terroristen van de ETA laten zien dat ze niets geven om het recht op leven en dat ze het beginsel van de rechtstaat aan hun laars lappen. Ik heb namens u allen mijn blijk van medeleven gegeven aan de familieleden van de slachtoffers en mijn wens voor een spoedig herstel van de gewonden van deze aanslag doen toekomen. Ik verzoek u vriendelijk een minuut stilte in acht te nemen.
Wat de agenda van de vergaderingen van woensdag 28 februari en donderdag 1 maart betreft, wil ik u op verzoek van de fracties een aantal wijzigingen voorstellen.
Woensdag 28 februari: Ik wil u voorstellen om de mededeling die de heren Prodi en Kinnock namens de Commissie zullen doen over het menselijk kapitaal in het kader van de hervorming van de Commissie, naar voren te schuiven en plaats te laten vinden tussen 15.00 en 16.00 uur. De Commissie heeft namelijk al een besluit genomen tijdens haar bijeenkomst van vanochtend.
Verder stel ik u voor om ook het verslag dat mevrouw Haug namens de Begrotingscommissie zal presenteren over het ontwerp van GAB naar aanleiding van de BSE-crisis naar voren te schuiven, zodat het onmiddellijk na de mededeling van de Commissie kan worden behandeld.
Tot slot wil ik u op verzoek van de Commissie landbouw en plattelandsontwikkeling en met instemming van de fracties voorstellen om een mededeling van de Commissie in te schrijven over de ontwikkelingen in de situatie met betrekking tot het mond- en klauwzeer. Deze mededeling door de heer Byrne zal worden gevolgd door een dertig minuten durend debat met vragen en antwoorden, dat volgens de bekende werkwijze plaats zal vinden.
Om tijd vrij te maken voor de behandeling van deze punten zal het verslag van de delegatie in het bemiddelingscomité over milieu-inspecties van de agenda worden afgevoerd. Hetzelfde geldt voor het verslag van de heer Wijkman namens de Commissie industrie, externe handel, onderzoek en energie, over een actieplan ter verbetering van de energie-efficiëntie van de Europese Gemeenschap.
Donderdag 1 maart:De verklaringen van de Raad en de Commissie over de luchtaanvallen op Irak worden als eerste punt op de agenda ingeschreven en zullen niet door ontwerpresoluties worden gevolgd. Tot slot zullen de verslagen van de heer Marset Campos over Mercosur en van de heer Salafranca over Chili, die namens de Commissie buitenlandse zaken, mensenrechten, gemeenschappelijke veiligheid en defensiebeleid zijn ingediend, gecombineerd worden behandeld. De stemmingen zullen zoals gepland om 11.00 uur plaatsvinden.
Mevrouw de Voorzitter, ik heb niet om het woord verzocht om bezwaar aan te tekenen. Ik wil enkel aangeven dat ik het betreur dat er geen ontwerpresolutie op de agenda staat naar aanleiding van het debat dat we over de luchtaanvallen op Irak zullen voeren. Ik ben namelijk van mening dat het hier om een zeer belangrijk vraagstuk gaat, zeker gezien het feit dat hier de beginselen van het GBVB worden geschonden.
Mijnheer Gollnisch, uw opmerking betreft geen bezwaar tegen de agenda. Kan de agenda derhalve worden vastgesteld?
Mevrouw de Voorzitter, ik wil hier een kwestie aankaarten die nauw verband houd met het debat over de toekomst van Europa. Het verheugt mij overigens ten zeerste dat voorzitter Prodi hier aanwezig is, en ik meen dat ook de Raad vertegenwoordigd is. Ik heb via een mededeling aan de drie Europese scholen vernomen dat op 7 maart een debat met de leerlingen van de Europese School van Brussel III zal plaatsvinden waaraan de fungerend voorzitter van de Raad, premier Persson, Commissievoorzitter Prodi en de premier van de federale Belgische regering, de heer Verhofstadt, zullen deelnemen. Ik hoef de leden van dit Parlement uiteraard niet te vertellen dat de Europese scholen ten tijde van de goedkeuring van de begroting een onnavolgbare ijver aan de dag leggen.
Ofschoon ik het genoemde initiatief toejuich, betreur ik de afwezigheid van het Europees Parlement. Het lijkt mij tevens onaanvaardbaar dat met geen woord van het Belgische parlement wordt gerept terwijl er wel sprake is van de participatie van de heer Verhofstadt. Volgens wat ik uit Bijlage IV van de conclusies van de Raad van Nice kan opmaken, ligt deze actie, waaraan uitsluitend leden van de Raad deelnemen, allerminst in de lijn van het debat waartoe de vertegenwoordigers van de Raad van Nice ons met aandrang oproepen. Ik verwacht dan ook van u, mevrouw de Voorzitter, dat u deze situatie nader toelicht. Tevens verzoek ik u de geachte leden van de Raad erop te attenderen dat zij zich aan de in Bijlage IV aangegane verbintenissen moeten houden: wanneer zij met de burgermaatschappij - in dit geval met de leerlingen van de Europese School - van gedachten willen wisselen, mogen zij daarbij de rol van de parlementen niet over het hoofd zien.
Hartelijk dank, mevrouw de Voorzitter. Graag had ik uw standpunt terzake vernomen. Ik richt hetzelfde verzoek aan voorzitter Prodi, die wij hier in ons midden hebben, en aan de Raad.
Mijnheer Barón Crespo, de zaak is volkomen duidelijk. Zoals u weet zijn wij ervan op de hoogte gesteld dat de Raad voornemens was om namens onze drie instellingen een initiatief voor te stellen voor 7 maart aanstaande. U kunt zich ongetwijfeld nog herinneren dat ik dit tijdens de laatste Conferentie van voorzitters uitvoerig besproken heb. Ik had toen evenwel nog steeds geen gegevens over de vorm van dit initiatief ontvangen. Op de Conferentie van voorzitters is mij een mandaat verleend en heb ik het vertrouwen gekregen om aan de hand van gegevens die ik aangereikt zou krijgen te beoordelen of de aanwezigheid van het Europees Parlement bij dit initiatief al dan niet als opportuun kon worden bestempeld. Ik herinner mij zelfs, mijnheer Barón Crespo, dat u toen zei dat de aanwezigheid van het Europees Parlement alleen goed voor de foto zou zijn.
Sinds deze Conferentie van voorzitters hebben wij niet stilgezeten. Mijn kabinet is achter de benodigde gegevens aangegaan om te besluiten wat we wel en wat we niet zouden doen. Het gaat hier immers om een belangrijk vraagstuk, dus we zullen onze verantwoordelijkheid niet uit de weg gaan. De gegevens die wij momenteel verzameld hebben zijn nog verre van compleet. Wij weten bijvoorbeeld nog niet of de gebeurtenissen zich in een school zullen afspelen en of er leerlingen aanwezig zullen zijn. Dat zou in ieder geval wel een goede zaak zijn. Er zal echter ook een brief worden ondertekend door de Zweedse voorzitter, de Belgische voorzitter, voorzitter Prodi en ikzelf. Ik zal uitgenodigd worden om namens het Europees Parlement te tekenen.
Ik was van mening dat ik niet alleen de verantwoordelijkheid op mij kan nemen om een dergelijke gezamenlijke brief te tekenen. Binnenkort zult u de brief ontvangen en dan hoor ik graag via de fractievoorzitters uw advies over dit initiatief. Ik ben mij terdege bewust van het belang van dit initiatief en daarom vind ik dat ons Parlement zich erover moet buigen.
Mijnheer de Voorzitter, geachte collega 's, het verheugt me u deze morgen een woord van dank te kunnen overbrengen. Afgelopen week heb ik in Praag onze collega uit het Tsjechische parlement, de heer Ivan Pilip, ontmoet. De heer Pilip was gedurende 26 dagen in Cuba gevangen gehouden wegens contacten met dissidenten. De heer Pilip is intussen weer teruggekeerd naar Tsjechië en het gaat goed met hem. Hij bedankt de Voorzitter en de leden van het Europees Parlement voor hun inzet voor zijn vrijlating. Hij zegt dat ook het Tsjechische volk verheugd is over de inspanningen van het Europees Parlement om hem vrij te krijgen. Het Parlement heeft hiermee zijn vriendschappelijke betrekkingen met de Tsjechische staat en zijn Tsjechische collega' s onderstreept. Hij is ervan overtuigd dat onze inspanningen wezenlijk tot zijn vrijlating hebben bijgedragen. Hoewel ik zelf weinig met deze zaak te maken heb gehad, ben ik blij dat ik u deze dankbetuigingen van onze collega kan doen toekomen.
Aan de orde zijn de verklaringen van de Raad en van de Commissie over luchtaanvallen in Irak.
Mijnheer de Voorzitter, geachte afgevaardigden, ik maak dankbaar gebruik van deze gelegenheid om een paar kanttekeningen te plaatsen bij een actuele en belangrijke kwestie. Zoals bekend hebben Amerikaanse en Britse gevechtsvliegtuigen op vrijdag 16 februari militaire doelen bij Bagdad aangevallen. Eveneens bekend is dat als reden voor deze aanvallen is gegeven een verheviging van het Iraakse luchtafweergeschut tegen de Britse en Amerikaanse gevechtsvliegtuigen die in de zogeheten no-fly-zones boven Noord- en Zuid-Irak patrouilleren. Van Amerikaanse en Britse zijde heeft men benadrukt dat het defensieve en routineacties waren en dat zij niet gezien moeten worden als een intensivering of wijziging van het beleid. Het is ook bekend dat verschillende landen zich kritisch hebben uitgelaten over de acties.
De VN-Veiligheidsraad heeft deze kwestie op 20 februari kort besproken tijdens informele beraadslagingen. Toen heeft men zijn standpunten uiteengezet. De secretaris-generaal van de VN heeft zich ook uitgesproken over de gebeurtenis. Hij heeft het volgende verklaard: Obviously the timing is a bit awkward for the talks I' m going to have on the 26th of February. Hiermee refereerde de secretaris-generaal aan de zojuist afgeronde gesprekken tussen hemzelf en de minister van Buitenlandse Zaken van Irak van afgelopen maandag.
Het voorzitterschap stelt vast dat er binnen de Unie verschillende opvattingen bestaan wat betreft de humanitaire rechtsgrond voor deze militaire acties, waaronder de handhaving van de zogeheten no-fly-zones. Het is bekend dat één lidstaat aan de acties heeft deelgenomen en dat andere lidstaten het voorval betreuren. Maar tegelijkertijd vereist het gemeenschappelijke buitenlands en veiligheidsbeleid een gemeenschappelijk standpunt.
Het gemeenschappelijke buitenlands en veiligheidsbeleid ontwikkelt zich geleidelijk in het tempo dat de lidstaten zijn overeengekomen. Natuurlijk is het een voordeel als de EU-landen een gemeenschappelijk standpunt hebben, maar wij moeten tegelijkertijd accepteren dat er kwesties zijn waarover verschillend gedacht wordt. Met dit in het achterhoofd zie ik de dialoog die in New York is begonnen tussen de secretaris-generaal van de VN en de Iraakse regering als een positieve zaak. Wij hopen natuurlijk dat deze gesprekken kunnen bijdragen tot het doorbreken van de impasse en dat Irak besluit samen te werken met de VN en met de wapeninspecteurs van de VN, met de betreffende resoluties van de Veiligheidsraad als uitgangspunt.
Verder wil ik vermelden dat de Amerikaanse minister van Buitenlandse Zaken, Colin Powell, zich onlangs positief heeft uitgelaten over een herziening van het Amerikaanse sanctiebeleid. De heer Powell heeft verder gezegd dat hij hoopt dat de Verenigde Staten binnen een paar weken verder uitgewerkte ideeën over een dergelijke herziening kunnen presenteren.
De leefomstandigheden van de Iraakse bevolking vormen samen met duurzame veiligheid en stabiliteit in het gebied de belangrijkste kwesties voor de Raad wat betreft zijn beleid ten aanzien van Irak. De Raad onderzoekt momenteel, in het kader van bestaande resoluties voor Irak van de VN-Veiligheidsraad, de mogelijkheden van de EU voor maatregelen op het humanitaire en culturele vlak, in het bijzonder het "olie-voor-voedsel"programma. Voor de uitvoering van een dergelijk programma is de medewerking van de Iraakse regering onontbeerlijk.
Veiligheidsresolutie 1284, die op 17 december 1999 is aangenomen, biedt de mogelijkheid om de sancties op te heffen, op voorwaarde dat de Iraakse regering volledig samenwerkt met de VN-inspecteurs die verantwoordelijk zijn voor de ontwapening in Irak
Het voorzitterschap heeft zojuist de achtergronden van de recente luchtaanvallen uiteengezet. Ik wil hetgeen gezegd is niet nog eens herhalen, dus ik volsta met te zeggen dat ik het volledig eens ben met de beoordeling van de situatie die zojuist gegeven is. De heer Danielsson heeft een onderscheid gemaakt tussen de eerste pogingen een gemeenschappelijk buitenlands en veiligheidsbeleid te creëren enerzijds en de door velen gekoesterde ambitie op dit terrein politieke eenwording te bereiken anderzijds. Ik denk dat hij dit contrast goed heeft neergezet en ik kan mij dan ook geheel vinden in zijn woorden. Tevens stem ik in met wat is gezegd over de verschillen tussen de lidstaten in deze kwestie.
Ik wil graag enkele woorden wijden aan de situatie in zijn geheel. Ook wil ik iets zeggen over de sancties en de inspanningen waarmee beoogd wordt het vreselijke lot van de Irakezen te verbeteren. We zijn het er allemaal over eens dat de impasse met betrekking tot de sancties in Irak en het hierdoor veroorzaakte leed zeer onwenselijk zijn. We moeten dan ook alles doen om te voorkomen dat deze situatie nog langer voortduurt.
Wat we echter niet mogen vergeten is het volgende: die sancties werden oorspronkelijk opgelegd met een bepaald doel. Naar aanleiding van de Golfoorlog heeft de VN-Veiligheidsraad middels een aantal resoluties bepaald dat Irak al zijn massavernietigingswapens dient te vernietigen en dat UNSCOM moet toezien op de naleving van deze resoluties. Deze speciale VN-commissie heeft twee taken: zij houdt toezicht op de ontmanteling van het Iraakse wapenarsenaal en voert een bewakingsprogramma uit teneinde de heropbouw van dit arsenaal te voorkomen. Destijds is overeengekomen dat, totdat die doelstelling zou worden bereikt, Irak aan verschillende economische sancties zou worden onderworpen. Voor essentiële humanitaire voorraden werd echter een uitzondering gemaakt. De Iraakse regering kon al in 1991 een regeling treffen met de VN, maar zij deed dit pas in 1995. Toen stemde Irak in met het "olie-voor-voedsel" -programma zoals dat was opgezet in de resolutie van de VN-Veiligheidsraad van dat jaar. Sindsdien is dat programma ieder halfjaar met verbeterde voorwaarden uitgebreid. Het is in principe ontwikkeld om essentiële humanitaire hulp te kunnen bieden zonder dat daarbij tot externe hulp de toevlucht wordt genomen. Het programmabeheer en de samenwerking met de Iraakse regering voor de uitvoering ervan verlopen echter niet effectief. Via het "olie-voor-voedsel" -programma is voor de Iraakse autoriteiten voldoende geld beschikbaar gekomen voor voedsel en medicijnen voor de bevolking. Het regime heeft echter besloten om de kans die de internationale gemeenschap Irak heeft geboden niet te benutten.
Toen UNSCOM in november 1998 de toegang tot Irak werd ontzegd werd het sanctievraagstuk natuurlijk alleen maar ingewikkelder. Het heeft een jaar geduurd voordat men het eens was over een gemeenschappelijke aanpak in deze kwestie. In december 1999 heeft de VN-Veiligheidsraad resolutie 1284 aangenomen, die voorzag in de opschorting van de sancties tegen Irak na wapeninspecties. Irak stemde echter niet in met deze resolutie. Ook weigerde het land op enigerlei wijze medewerking te verlenen aan de inspecties inzake de ontmanteling van massavernietigingswapens. Irak heeft dus geen gehoor gegeven aan de resolutie van de VN-Veiligheidsraad, iets wat naar ik mij herinner in de parlementaire resolutie van april vorig jaar al naar voren kwam.
Op dit moment hebben we in de onderhandelingen met Irak een belangrijk punt bereikt. De sancties die tien jaar lang zijn toegepast zijn duidelijk niet effectief geweest. Er wordt zelfs beweerd dat zij hebben geleid tot een verslechtering van de humanitaire omstandigheden in Irak. Het meedogenloze bewind van Sadam Hussein en zijn regime heeft geleid tot ondervoeding, een slechte volksgezondheidssituatie en een algehele aftakeling van de fysieke en sociale infrastructuur van het land. Ook de toekomstige generaties in Irak zullen geconfronteerd worden met de gevolgen van dit beleid.
Het leed in Irak heeft ons doen beseffen dat de Iraakse bevolking zich in een uitermate benarde positie bevindt. Ook is duidelijk geworden met wie we hier te maken hebben: een barbaars en immoreel regime. We zijn het allemaal eens over wat er nu moet gebeuren. Ten eerste moeten we de hele kwestie met Irak nogmaals zorgvuldig in overweging nemen. Daarna moeten we vaststellen welke stappen we het beste kunnen ondernemen. Dit is ook de benadering van Colin Powell, de nieuwe Amerikaanse minister van Buitenlandse Zaken.
Daarnaast mogen we de centrale doelstelling niet uit het oog verliezen. Saddam Hussein mag nooit meer de middelen in handen krijgen voor daden van agressie jegens de buurlanden of zelfs zijn eigen bevolking. De sancties blijven van kracht, maar we moeten bekijken hoe we ze met het oog op onze doelstellingen effectiever kunnen maken. De Iraakse leiders en hun wapens zijn ons doelwit, niet de inwoners van Irak en de Iraakse samenleving. De internationale gemeenschap dient te onderzoeken of het mogelijk is de huidige sancties te vervangen door zogenaamde "smart sanctions" en andere gepaste maatregelen. Intussen moet zij ook de productie van massavernietigingswapens zien te voorkomen.
De erbarmelijke toestand waarin de inwoners van Irak verkeren baart de Europese Unie grote zorgen. Sinds de Golfoorlog in 1991 heeft Europa aan Irak voor meer dan 250 miljoen euro aan humanitaire hulp geschonken, en daarmee is de Unie de grootste donor van humanitaire hulp aan Irak. De afgelopen twee jaar heeft de Europese Unie op jaarbasis tussen 8 en 10 miljoen euro aan hulp geboden. In 2001 zou dit bedrag iets hoger kunnen liggen, waarschijnlijk rond 12 miljoen euro. De hulp die middels ECHO wordt geboden is vooral gericht op schoon drinkwater en medische voorzieningen, en daarbij ligt de nadruk op instellingen voor gehandicapten en wezen alsmede op hulp aan straatkinderen. De ECHO-hulp wordt geboden via internationale niet-gouvernementele instellingen en via de betrokken VN-organisaties.
De Commissie is blij dat de dialoog tussen de VN en Irak op 26 en 27 februari in New York is hervat. Bij deze tweedaagse bijeenkomst van de secretaris-generaal van de VN en de Iraakse minister van Buitenlandse Zaken is weliswaar geen belangrijke doorbraak bereikt, maar toch is het bemoedigend dat er een afspraak is gemaakt voor verdere besprekingen. We moeten signalen afgeven aan de Iraakse regering dat het belangrijk is de onderhandelingen te continueren en met de Verenigde Naties een akkoord te bereiken dat kan leiden tot verbetering van de economische en humanitaire situatie in Irak. Tegelijkertijd moeten de verschillende VN-resoluties inzake Irak in acht worden genomen, en daarbij gaat het met name om de massavernietigingswapens.
Mijnheer de Voorzitter, het lijkt mij niet de bedoeling dat wij hier een discussie over de gegrondheid van de militaire interventies houden en ons afvragen of er al dan niet overleg moet worden gepleegd met de bondgenoten. Het debat dat hier vandaag wordt gevoerd, heeft een ander doel. Wij moeten er namelijk voor zorgen dat de internationale gemeenschap respect voor de internationale regelgeving afdwingt - ik refereer hiermee aan de twaalf resoluties van de Veiligheidsraad van de Verenigde Naties - en tegelijkertijd oog heeft voor de harde beproevingen waarmee de Iraakse bevolking momenteel wordt geconfronteerd, zoals ook de heer Patten heeft onderstreept.
Het is vanuit dit perspectief dat ik het onderhavige probleem wens te benaderen, maar vooraf wil ik een en ander duidelijk maken. Er is hier terecht gesignaleerd dat niemand de Iraakse bevolking en maatschappij zoveel leed heeft aangedaan als het huidige regime. Om recht te doen moeten wij hier mijns inziens aan toevoegen dat niemand van dit leed zoveel profijt heeft getrokken als het Iraakse bewind.
Mijnheer de Voorzitter, vanuit deze optiek wil ik enkele vragen aan de Commissie en de Raad stellen. De heer Patten heeft vanmorgen een aantal suggesties voor de oplossing van het probleem gedaan. Doel is te beletten dat Irak in het bezit komt van massavernietigingswapens. Daarmee gaat mijn fractie akkoord. Mijn vraag luidt of de Raad van ministers van oordeel is dat hiertoe een embargo moet worden uitgevaardigd.
Ik geloof dat de Commissie en de Europese Unie in haar geheel zich geen verwijten hoeven te maken. De heer Patten heeft het ook al gezegd. Laten wij niet vergeten dat wij de belangrijkste donor van humanitaire hulp aan Irak zijn. Desalniettemin is het onze plicht de resultaten van het olie-voor-voedsel-programma aan een grondige analyse te onderwerpen. Vele Arabische landen zijn immers van oordeel dat de Iraakse overheden hiermee jaarlijks voor meer dan een miljard dollar frauderen.
Ik verklaar de zitting van het Europees Parlement, die op donderdag 1 maart 2001 werd onderbroken, te zijn hervat.
Waarde collega' s, met grote droefheid heb ik vorige week vernomen dat twee van onze voormalige collega' s, mevrouw Bloch von Blottnitz en de heer Lambrias, op 3 maart jongstleden zijn overleden.
Mevrouw Bloch von Blottnitz was een markante persoonlijkheid in de partij van de Duitse Groenen, een fervent activiste binnen de antinucleaire beweging. Van 1989 tot 1999 is ze lid geweest van onze Vergadering, meer in het bijzonder vice-voorzitter van de Fractie De Groenen/Vrije Europese Alliantie. Ze heeft altijd een integere politieke strijd gevoerd, en zelfs degenen die haar opvattingen niet deelden hebben altijd respect gehad voor haar grote engagement.
De heer Lambrias is 15 jaar lid geweest van onze Vergadering, van 1984 tot 1999. Hij maakte deel uit van de Fractie van de Europese Volkspartij, waarvan hij vice-voorzitter is geweest. Alle collega' s die hem hebben gekend hadden waardering voor zijn menselijke eigenschappen en zijn onvermoeibare inzet voor de Europese integratie.
Ik zou mijn medeleven willen betuigen aan de families van de twee overledenen, alsmede aan de Fractie De Groenen/Vrije Europese Alliantie en de Fractie van de Europese Volkspartij. Ik verzoek u een minuut stilte in acht te nemen ter nagedachtenis aan beide overleden collega' s.
Waarde collega' s, zoals u weet heeft het terrorisme na onze vorige vergaderperiode opnieuw toegeslagen in Spanje. In de nacht van 8 maart is de heer Inaki Totorika Vega, lid van de Ertzaintza, de regionale Baskische politie, omgekomen bij de ontploffing van een autobom in Hernani. Op persoonlijke titel en namens het Europees Parlement heb ik mijn diepste medeleven en onze oprechte deelneming betuigd aan de familie van dit nieuwe slachtoffer. Tevens heb ik de Spaanse autoriteiten onze onvoorwaardelijke steun toegezegd in hun strijd tegen het terrorisme. Ik verzoek u een minuut stilte in acht te nemen om eer te bewijzen aan de heer Inaki Totorika en aan allen die deel uitmaken van de veiligheidstroepen en die met grote moed, vaak met gevaar voor eigen leven, strijden voor de totstandkoming van vrede in Baskenland.
U weet allen ook dat een afschuwelijke ramp heeft plaatsgevonden in Noord-Portugal, waar ten gevolge van het instorten van de brug Entre-os-Rios meer dan 70 mensen zijn omgekomen. Namens het Europees Parlement heb ik onmiddellijk onze condoléances overgebracht aan de Portugese minister-president, de heer Guterres, en hem verzekerd van onze onvoorwaardelijke solidariteit in deze uiterst tragische gebeurtenis.
Ik verzoek u ter nagedachtenis aan de slachtoffers wederom een minuut stilte in acht te nemen.
De notulen van de vergadering van 1 maart zijn rondgedeeld.
Mevrouw de Voorzitter, ik heb een verzoek aan u in verband met de interventie van mijn collega Manuel Medina in de laatste plenaire vergadering. De heer Medina Ortega heeft toen een oproep gedaan tot opheffing van de immuniteit van onze collega's Berlusconi en Dell'Utri. Sindsdien zijn er een hele reeks persverklaringen verschenen en doen er in dit Parlement ook allerlei geruchten de ronde. Als sociaal-democratische fractie zijn wij van mening dat het goed zou zijn indien u een einde zou maken aan deze geruchten, mevrouw de Voorzitter, met name door in te gaan op mijn verzoek om u drie korte, concrete vragen te stellen over deze kwestie. Als Parlement hopen wij dat het antwoord op deze vragen voor de nodige opheldering zal zorgen. Ik weet dat u daartoe niet verplicht bent, maar het is denk ik in het belang van dit Parlement en van uw eigen ambtsuitoefening dat u dit verzoek inwilligt, mevrouw de Voorzitter!
Ik zou u daarom zeer dankbaar zijn - al herhaal ik dat u daartoe niet verplicht bent - indien u wegens het politieke belang van deze zaak toch op mijn verzoek zou ingaan.
Mijnheer Schulz, het spijt me, maar ik begrijp niet goed op welke passsage in de notulen u doelt. Op dit moment zijn we bezig met de goedkeuring van de notulen. Heeft u daarover iets op te merken?
Mevrouw de Voorzitter, het gaat om de interventie van mijn collega Medina Ortega onder verwijzing naar artikel 6, lid 1 van het Reglement, betreffende het verzoek van het Spaanse Hooggerechtshof om opheffing van de immuniteit van de heren Berlusconi en Dell'Utri.
Dat heeft geen betrekking op de notulen van 1 maart. Ik wil met alle plezier antwoord geven op alle vragen die u me stelt, maar dan wel in het kader van de moties van orde. Het lijkt me niet goed dat we nu ongemerkt weer moties van orde behandelen voordat de notulen zijn goedgekeurd; dat druist immers in tegen de nieuwe volgorde zoals we die recentelijk, en voor zover ik weet met vrijwel unanieme instemming, afgesproken hebben.
Ik verklaar de zitting 2001-2002 van het Europees Parlement te zijn geopend.
Mijnheer de Voorzitter, ik zou graag willen weten of u mijn bezorgdheid deelt over het recente arrest van het Europees Hof van Justitie in de zaak Bernard Connolly. Bent u het met me eens dat dit arrest een grove schending van de vrijheid van meningsuiting is en lijnrecht ingaat tegen het zogenoemde Handvest van de grondrechten? Zou u in dat geval onze bezorgdheid hierover aan het Europees Hof van Justitie kunnen overbrengen?
Voorzitter, in januari heb ik geïnterrumpeerd omdat de vluchten in Amsterdam steeds gecanceld worden. Ik heb toen gezegd dat één op de twee vluchten wordt afgelast. Gisteren was dat wederom het geval: weer werd de vlucht uit Amsterdam gecanceld. Ik zou de Voorzitter willen vragen om dit met Air France beter te regelen.
. ­ (DE) Mijnheer de Voorzitter, de Commissie landbouw en plattelandsontwikkeling verwerpt dit verzoek om urgentverklaring van de Raad. Wij zijn van mening dat wij de tijd hebben om een goed verslag te schrijven. Wij zullen dit verslag niet uitstellen. De fracties hebben namelijk onderling afgesproken dat wij het verslag in april zullen afronden om het in mei in de plenaire vergadering te behandelen, zodat we tijd genoeg hebben om over deze kwestie te stemmen. Een andere reden waarom wij dit verzoek verwerpen is dat wij - zoals u allen weet - ook in Nice niet hebben bereikt dat het Europees Parlement medebeslissing op het terrein van de landbouw krijgt. Als wij nu aan dit verzoek tegemoetkomen, zouden wij afstand doen van onze medewerking, want dan hebben wij niets meer te zeggen. Wij zijn echter van mening dat de Raad zeer verdeeld is over deze kwestie en dat de uiteindelijke voorstellen en compromisformules door het Europees Parlement moeten worden gevonden. Daarom vraag ik u dit verzoek om urgentverklaring te verwerpen.
Ik wil u eraan herinneren dat het Parlement gisteren een beginselbesluit heeft genomen tot inschrijving op de agenda van de verklaring van de Raad en de Commissie over mond- en klauwzeer. De agenda is zo zwaar belast dat we dit punt alleen in kunnen schrijven zonder een ander punt te schrappen als we het vragenuur inkorten. In overleg met de andere instellingen stel ik daarom de volgende wijziging van de agenda voor de vergadering van morgen voor:
17.30 - 18.15 uur: verklaringen van de Raad en de Commissie over mond- en klauwzeer, gevolgd door een debat van 30 minuten. Ik stel bovendien voor deze verklaringen niet te laten volgen door de indiening van ontwerpresoluties.
Ik geef nu het woord aan een voorstander en aan een tegenstander.
Mijnheer de Voorzitter, ik denk dat dit een goed voorstel is. Wij hebben dit gisteren besproken en waren vrijwel unaniem van mening dat we het oorspronkelijke besluit van de Conferentie van voorzitters wegens actuele kwesties moeten veranderen. In dat geval moet daar natuurlijk altijd iets anders onder lijden, dat is duidelijk. Wij zien niet graag af van het vragenuur, maar als dat de enige mogelijkheid is, wil ik dit voorstel, ook namens mijn fractie, van harte steunen.
­ (DE) Mijnheer de Voorzitter, hoewel ik op dit moment ook geen andere oplossing zie, wil ik toch protesteren tegen het feit dat het vragenuur meer en meer verwordt tot zogenaamde vogelvrijverklaarde van de planning. Telkens als er knelpunten ontstaan, wordt het vragenuur ingekort. Ik vind dit niet juist, omdat het vragenuur in de Verdragen is vastgelegd. Het is een elementair parlementair recht. Ik vind het van de gekke dat telkens aan dit punt wordt geknaagd. De afgevaardigden dienen hun vragen binnen de gestelde termijn in en hebben er recht op dat deze worden beantwoord.
Mevrouw de Voorzitter, vandaag is het in het Verenigd Koninkrijk No Smoking Day. In de Europese Unie sterft ieder jaar een half miljoen inwoners nodeloos aan de gevolgen van het roken. Maar liefst 80% van de rokers geeft echter aan te willen stoppen. Ik hoop dan ook dat mijn collega' s de ingediende schriftelijke verklaring voor een Europese tabaksloze dag zullen ondertekenen. Alleen vandaag al zullen 1500 EU-inwoners sterven ten gevolge van tabaksgebruik. Laten wij, het Europees Parlement, het voortouw nemen bij het voorkomen van die sterfgevallen.
Dank u wel, mevrouw Stihler. Ik denk dat het applaus van onze collega's voldoende duidelijk maakt dat zij de boodschap hebben begrepen en ik twijfel er niet aan dat zij het voorbeeld van de Britse No Smoking Day zullen volgen.
Mevrouw de Voorzitter, ik wil alleen vragen of het mogelijk is nogmaals na te gaan of het rookverbod in de parlementsgebouwen ook daadwerkelijk wordt geëerbiedigd. Eerder deze week heb ik namelijk gemerkt dat dit niet het geval was. Ik pleit dan ook voor een strengere toepassing van het rookverbod in dit Parlement.
Dank u wel, mijnheer Watson. Ik zie dat mevrouw Banotti en de andere quaestoren goed naar u hebben geluisterd. Wij zullen het in de gaten houden.
Mevrouw de Voorzitter, zoals u weet ben ik een fervent tegenstandster van roken. Ik wil mijn collega' s er echter aan herinneren dat zij in de daarvoor bestemde ruimte rechts bij het raam ongestoord kunnen roken, zonder iemand last te bezorgen.
Aan de orde zijn de verklaringen van de Raad en de Commissie over de follow-up van Nice.
Ik heet de fungerend voorzitter van de Raad, mevrouw Lindh, van harte welkom en geef haar onmiddellijk het woord.
Mevrouw de Voorzitter, geachte afgevaardigden: "Het doet me veel genoegen te kunnen constateren dat er concrete stappen zijn ondernomen .... om de burgers van Europa te betrekken bij een debat dat van doorslaggevend belang zal zijn voor de toekomst van Europa." Dat is de eerste bijdrage die Russel Pickard uit Groot-Brittannië heeft geleverd aan de homepage over de toekomst van Europa. Hij spreekt de hoop uit dat zoveel mogelijk burgers hun mening zullen geven over elementaire kwesties zoals: "Wat voor Europa willen wij als Europese burgers?"
"Indien we een verandering willen, laat ons dan die verandering zijn" , aldus Vincente Garcia-Delgado Segués uit Spanje. "Nu kan elke burger uit een land van de Unie zeggen wat hij of zij maar wil, goed of slecht, en de verantwoordelijke leiders van de EU kunnen rekening houden met onze wensen en onze verwachtingen" , aldus Ann Catherine Talbro uit Denemarken. Kurt Linderoos uit Finland stelt voor dat elke EU-burger contact opneemt met 14 andere burgers, één uit elke andere lidstaat, om over de toekomst van de EU te discussiëren.
Afgelopen week hebben de ondervoorzitter van het Parlement, de heer David Martin, de premiers van Zweden en België en de voorzitter van de Commissie, de heer Prodi, het debat over de toekomst van Europa geopend. U, mevrouw de Voorzitter, hebt samen met de twee premiers en de voorzitter van de Commissie een verklaring afgelegd en daarmee de homepage, waartoe het Parlement, de Raad en de Commissie gezamenlijk het initiatief hadden genomen, in bedrijf gesteld.
Met de openingsactie van afgelopen week en met het debat van vandaag laten wij "post-Nice" achter ons. Nu maken wij een aanvang met het debat over de toekomst van Europa. Dit brede debat over de toekomst van Europa moet volgens de Verklaring van Nice in 2004 uitmonden in een nieuwe intergouvernementele conferentie. Dit jaar moeten het Zweedse en het Belgische voorzitterschap, in samenwerking met het Parlement en de Commissie, de aanzet geven tot een uitgebreide discussie met alle betrokken partijen: vertegenwoordigers van de nationale parlementen en de publieke opinie, scholen en universiteiten en vertegenwoordigers van de burgermaatschappij. We zullen grote aandacht schenken aan wat de verschillende politieke groeperingen in Europa, binnen en buiten dit Parlement, te zeggen hebben.
We moeten uiteraard de jeugd bij dit debat zien te betrekken - het is immers hun toekomstig Europa waarover we discussiëren - evenals de kandidaat-lidstaten, omdat ook zij moeten meehelpen aan de opbouw van het Europa van de toekomst. Bovendien moet het gehele proces in zo groot mogelijke openheid plaatsvinden. Onze doelstelling is namelijk de Unie en zijn instellingen dichter bij de burgers te brengen.
Conform het in Nice genomen besluit moet in dit debat onder andere worden gesproken over kwesties zoals de afbakening van de communautaire en nationale bevoegdheden - opdat het subsidiariteitsbeginsel goed wordt weerspiegeld -, de toekomstige status van het Handvest van de grondrechten van de Europese Unie, de vereenvoudiging van de Verdragen zonder inhoudelijke wijziging, en de rol van de nationale parlementen in de Europese structuur.
Toen wij vorige week op een van de Europese Scholen in Brussel het debat in gang zetten, was het reeds duidelijk dat de belangstelling van de burgers veel verder ging dan de institutionele vraagstukken waarvan in Nice voorbeelden waren gegeven. Naar mijn mening is het goed, en ook belangrijk, dat we nu een breed debat over de toekomst van Europa kunnen voeren. Om deze discussie op het juiste spoor te zetten moeten wij - net als de schoolkinderen in Brussel en de bijdragen op de homepage - ons elementaire vragen stellen: welke taken moet de Unie volgens ons op zich nemen en welke rol moet de Unie in Europa en in de wereld spelen.
We moeten onze burgers kunnen laten zien dat de EU een drijvende kracht is achter belangrijke kwesties, zoals mondialisering, mensenrechten en democratie, gemeenschappelijk asiel- en immigratiebeleid, werkgelegenheid en groei in heel Europa, misdaadbestrijding, en milieu, duurzame ontwikkeling en voedselveiligheid.
Het is belangrijk dat wij dit debat beginnen met die inhoudelijke kwesties, met kwesties waarin onze burgers zich kunnen herkennen. Ik zie dan ook uit naar de bijdragen van het Parlement, omdat u als afgevaardigden rechtstreekse contacten onderhoudt met uw kiezers in heel Europa. Dit Parlement heeft dikwijls vooropgelopen in belangrijke Europese discussies over bijvoorbeeld transparantie, milieu, uitbreiding, en het Handvest van de grondrechten. Nu is de tijd gekomen om niet langer alleen over de vorm, maar ook over de inhoud te discussiëren.
Daarna moeten wij uiteraard ook op de vorm terugkomen, en nagaan hoe wij de instellingen en de werkwijzen van de Unie moeten hervormen om ze zo efficiënt mogelijk te maken. Laat ik allereerst opmerken dat de communautaire methode, die zo' n belangrijke rol in de Europese samenwerking gespeeld heeft, ook in de toekomst uiteraard een sterke positie dient te behouden, ook al zal deze op bepaalde terreinen worden aangevuld met de nieuwe open coördinatiemethode. Een sterk Europa veronderstelt sterke instellingen. Dat heb ik aan den lijve ondervonden toen ik minister van Milieubeheer was en zeer nauw samenwerkte met zowel de Commissie als het Parlement.
Ik wil ook opmerken dat wij van Zweedse zijde onbevooroordeeld zijn wat de vormen van de verdere voorbereidingen betreft. Ik zie zowel voor- als nadelen aan de "conventie" die door een aantal betrokkenen is genoemd als een belangrijk, of mogelijk model voor de besprekingen.
Mevrouw de Voorzitter, we staan aan het begin van een ongelooflijk spannend proces. In de gehele Unie wordt nu gesproken over de toekomst van Europa. Vandaag gebeurt dat in Thermonfeckin in Ierland, de volgende week op de Canarische Eilanden in Spanje, de week daarop in Kiruna in het noordelijkste puntje van Zweden en de dag daarop in Sparta in Griekenland.
Dit Parlement zal de komende week, als eerste van een reeks van maatregelen, een bijeenkomst organiseren met deelnemers uit de parlementen van de lidstaten en de kandidaat-lidstaten. Ik verheug me erop dit debat volgende week mee te mogen maken.
Aan de orde is het verslag (A5-0072/2001) van de heer Inglewood, namens de Commissie juridische zaken en interne markt, over het voorstel voor een richtlijn van het Europees Parlement en de Raad betreffende levensverzekering (COM(2000) 398 - C5-0351/2000 - 2000/0162(COD)).
- (EN) Mijnheer de Voorzitter, namens Lord Inglewood wil ik graag zeggen dat het hem zeer spijt dat hij vandaag niet hier kan zijn, maar om persoonlijke en zakelijke redenen kan hij op dit moment niet weg uit het VK.
Het verslag dat ik u vandaag namens hem en namens de Commissie juridische zaken en interne markt voorleg, betreft een belangrijk deel van de taak van de Commissie juridische zaken: namens het Parlement eenvoudigere en betere communautaire wetgevingsinstrumenten aanmoedigen. In het onderhavige geval heeft de Commissie vrij veel belangrijk werk verzet om drie teksten over levensverzekeringen te integreren en te vereenvoudigen. De brontekst dateert nog uit 1979 en afgezien van de amendementen die sindsdien in de wetgevingstekst zijn verwerkt, is de aanleiding voor dit uitgebreidere verslag dat de Commissie een aantal amendementen heeft voorgesteld om de tekst aan te passen aan de marktwijzigingen die zich sindsdien hebben voorgedaan en om de kwaliteit en volledigheid ervan te verbeteren.
Ik wil u nu niet ophouden met de technische details over deze teksten. De deskundigen onder u zullen natuurlijk de tekst van de Commissie zelf erbij willen nemen. De Commissie heeft bovendien een bijzonder nuttige en duidelijke toelichting opgesteld voor degenen onder ons die geen juristen van naam zijn, zoals Lord Inglewood. Dankzij zijn expertise als jurist heeft hij deze tekst namens het Parlement grondig kunnen evalueren.
In het licht van het werk dat is verricht, is onze taak hier te voorkomen dat er politieke meningsverschillen rijzen over wat in feite een serie technische amendementen is. Lord Inglewood heeft de sector grondig onderzocht. Hij heeft vooral de tekst van de zes amendementen bestudeerd om er zeker van te zijn dat er geen beginselen worden geïntroduceerd die buiten de oorspronkelijke politieke reikwijdte van de richtlijn vallen. Dat was hier niet het geval. Daarom adviseert hij het Huis het voorstel van de Commissie zonder verdere amendementen goed te keuren.
Concluderend kunnen we stellen dat onze Commissie juridische zaken en interne markt de kwaliteit van de wetsteksten en de vereenvoudiging ervan als een belangrijk deel van haar taak opvat. Het is de moeite waard de collega' s van het Parlement die aan wetsteksten werken, eraan te herinneren dat we dit principe allemaal in gedachten moeten houden wanneer we allerlei soorten wetsteksten wijzigen. Wanneer we kijken naar het werk van andere commissies is het niet altijd duidelijk of de collega' s proberen de teksten eenvoudig te houden. In veel gevallen zijn de teksten van dit Huis veel te ingewikkeld. Dit is een belangrijk principe - misschien is het niet controversieel maar het principe van de kwaliteit en de duidelijkheid van wetsteksten is belangrijk. Dit verslag is daar een goed voorbeeld van.
Mijnheer de Voorzitter, mijnheer de commissaris, beste collega' s, twee opmerkingen over het verslag-Inglewood. In de eerste plaats juich ik het toe dat de Commissie als basisregel stelt dat er tot bindende codificatie moet worden overgegaan bij wetsteksten die al diverse malen zijn gewijzigd en dus geen samenhangend geheel meer vormen.
In de tweede plaats: in het licht van het verslag betreffende een richtlijn voor pensioenfondsen dat ik zojuist heb uitgewerkt, acht ik het dringend noodzakelijk om de richtlijnen voor levensverzekeringen te vereenvoudigen en te unificeren, omdat de verschillende werkterreinen en zuilen zo duidelijker worden afgebakend. Mocht de richtlijn betreffende de pensioenfondsen worden aangenomen, dan is het mogelijk dat de verzekeringsmaatschappijen die in de derde zuil actief zijn en daarmee ook onder de levensverzekeringsrichtlijnen vallen, zich voortaan aan de pensioenfondsenrichtlijn zullen moeten gaan houden waar het om bedrijfspensioenregelingen gaat. Omdat die mogelijkheid zich voordoet, is het van belang dat wij de regels zo eenvoudig en helder mogelijk formuleren. Daarom draagt het verslag-Inglewood met zijn pleidooi voor vereenvoudiging en transparantie bij aan meer duidelijkheid voor de burger en daarmee ook aan een vitale interne markt.
Namens het Europees Parlement verwelkom ik de commissie Europese Zaken van de Noordse Raad onder leiding van haar ondervoorzitter, de heer Øysten Djupedal, die op de officiële tribune heeft plaatsgenomen.
Het doet ons bijzonder veel genoegen dat deze collega-afgevaardigden van de vijf Scandinavische landen, Denemarken, Finland, IJsland, Noorwegen en Zweden, vandaag aanwezig zijn.
Wij hopen dat uw bezoek aan het Europees Parlement plezierig en nuttig zal zijn en hopen u binnenkort terug te zien.
. (EN) Het voorstel voor een omwerking van de drie generaties levensverzekeringsrichtlijnen is een reactie op de druk van het Parlement, de Raad, de bedrijfstak en de consument, in feite van iedereen die dagelijks met de ingewikkelde communautaire verzekeringswetgeving te maken heeft.
Uw doel is de verzekeringsrichtlijnen en de toepassing ervan te verduidelijken door ze in een duidelijke, samenhangende en volledige wetstekst te gieten. Mijnheer Karas vroeg daarnet om teksten die zo duidelijk en transparant mogelijk zijn. Dat was het doel van de Commissie in de tekst die nu voor u ligt.
Naast de codificatie van de bepalingen waren ook enkele kleinere wijzigingen nodig, die de essentie van de teksten niet raken. Het resultaat is meer dan alleen maar codificatie en daarom wordt het een 'omgewerkte' versie genoemd. Een zuiver opnieuw gecodificeerde tekst zou een aanzienlijke hoeveelheid herhalingen, inconsistenties en verouderde bepalingen hebben bevat.
Ik wil de Commissie binnenkort een parallel voorstel voor een omgewerkte - alweer, omgewerkte - versie van de schadeverzekeringsrichtlijnen voorleggen. De codificatie betekent natuurlijk niet dat de verzekeringswetgeving van de Gemeenschap nu vaststaat. Er worden nieuwe voorstellen besproken die, als ze eenmaal zijn goedgekeurd, aanleiding zullen bieden tot nieuwe amendementen op de omgewerkte richtlijnen. We kunnen de wetgevingsboom niet laten stoppen met groeien, maar we kunnen hem wel snoeien en bijwerken zodat hij niet overwoekerd raakt, zoals in het verleden is gebeurd. Ik ben de Commissie juridische zaken en interne markt van het Parlement en met name de rapporteur Lord Inglewood, die hier door de heer Harbour wordt vertegenwoordigd, bijzonder dankbaar voor de efficiënte behandeling van deze materie. De heer Harbour heeft ook gezegd dat dit een goed model voor andere wetgeving is en dat ben ik helemaal met hem eens. Het is een toonbeeld van doelmatigheid, dat het Parlement ook in andere gevallen tot voorbeeld zou kunnen strekken.
De Commissie juridische zaken heeft begrepen dat het voorstel geen werkelijke wetswijzigingen bevat, hoewel het verder gaat dan gewone codificatie. Het vereist dus een vlottere afhandeling dan een normaal wetgevingsvoorstel en dat is ook gebeurd. De Commissie juridische zaken heeft de leden van het Parlement aanbevolen dit voorstel zonder amendementen goed te keuren. Ik sluit me daarbij aan en nodig u uit het voorstel zonder amendementen goed te keuren.
De Commissie hoopt dat er binnenkort een richtlijn zal worden vastgesteld, zo mogelijk met slechts een lezing in dit Parlement. Dat zou een goed voorbeeld zijn van een versnelde procedure.
Aan de orde zijn de volgende mondelinge vragen aan de Commissie:
B5-0015/2001 van de heer de Roo e.a., namens de Verts/ALE-Fractie;
Ik verklaar de zitting van het Europees Parlement, die op donderdag 15 maart 2001 werd onderbroken, te zijn hervat.
Geachte collega's, ik heb opnieuw de trieste taak onze plenaire vergadering te openen onder veroordeling van het terroristisch geweld van de ETA in Spanje.
Zoals u weet zijn er sinds 15 maart jl. weer twee nieuwe slachtoffers toegevoegd aan de ontoelaatbare lijst van hen die bij aanslagen in Spanje het leven hebben verloren.
Op de avond van 17 maart werd Santos Santamaría, lid van het mosso d'esquadra, de regionale Catalaanse politie, gedood door een autobom in Rosas. Op 20 maart werd Froílan Elespe, gemeenteraadslid voor de socialistische partij in Lasarte, door twee kogels in het hoofd gedood.
Met deze moorden laat de ETA opnieuw zien hoe groot haar minachting voor de democratie is. De bedreigingen die onlangs tegenover toeristen werden geuit, getuigen van dezelfde afgrijselijke houding.
Bij beide trieste gelegenheden heb ik zowel persoonlijk als namens het Europees Parlement, ons diep medeleven en onze oprechte deelneming aan de nabestaanden van de slachtoffers betuigd. Ik heb ook de Spaanse autoriteiten laten weten dat wij hen steunen.
Ik verzoek u om één minuut stilte in acht te nemen.
Aan de orde is het vaststellen van de definitieve ontwerpagenda zoals die op donderdag 29 maart door de Conferentie van voorzitters is opgesteld, overeenkomstig artikel 110 van het Reglement.
De Voorzitter. Wat de donderdag betreft, heb ik twee verzoeken tot wijziging ontvangen met betrekking tot het debat over actuele, dringende en bijzonder belangrijke kwesties. Het betreft de Mensenrechten. De PPE-DE-Fractie en de PSE-Fractie hebben verzocht om de eerste rubriek "Iran" van de agenda te schrappen.
Mevrouw de Voorzitter, ik wil even toelichten wat onze wens is. We zijn zeker niet milder dan anderen tegen Iran, maar op dit moment vinden in Iran moeizame onderhandelingen plaats over het lot van een aantal Iraanse burgers die in de Duitse ambassade werken. We mogen dit proces nu niet storen, en dat zouden we misschien doen met een resolutie. We hebben een duidelijke mening over schendingen van de mensenrechten, maar ik geloof niet dat we in dit geval en vooral op dit moment een debat moeten voeren en een resolutie moeten aannemen!
Wenst een van de geachte collega's voor handhaving van dit punt te spreken?
Dit is niet het geval zodat ik het verzoek in stemming breng.
De Voorzitter. Ik heb nu een tweede verzoek en dat heeft betrekking op de derde rubriek met als titel "Verkrachting van katholieke zusters". De fractie van de Europese Volkspartij wil deze rubriek graag schrappen.
Mevrouw de Voorzitter, het gaat hier om een ernstig probleem, maar dat is wel begrensd. Uiteindelijk gaat het erom dat er een aantal paters in Afrika zijn geweest, die gedrag hebben vertoond dat natuurlijk absoluut verkeerd is en dat we volstrekt niet ondersteunen. Maar we mogen niet generaliseren. Dit was niet het beleid van de Heilige Stoel. Het gaat ook niet om een urgentie, want het betreft gevallen uit de periode 1994-1995. Inmiddels heeft het Vaticaan ook maatregelen getroffen en een eigen onderzoek ingesteld. Vervolgens zijn maatregelen genomen tegen de betreffende priesters en zijn de gegevens openbaar gemaakt. Mijn fractie stelt derhalve voor om dit thema niet als urgentie op te nemen. Uiteraard vinden wij het volstrekt logisch en zouden we het ook op prijs stellen, als we in de parlementaire commissies hierover nader van gedachten kunnen wisselen, want dat is de juiste plaats en niet het urgentiedebat.
Wenst een van de geachte collega's voor handhaving van dit punt te spreken?
Voorzitter, op pagina 18 van de Notulen wordt weergegeven dat ik heb gevraagd of de heer Imbeni, een standpunt inneemt nu hij in Cuba is. Het gaat er echter om dat de heer Imbeni een verklaring aflegt namens het Europees Parlement in overeenstemming met de resoluties die het Europees Parlement altijd over Cuba heeft aangenomen. Op 11 maart 1999 heeft het Parlement dit voor het laatst gedaan. De heer Imbeni, en hierom ging het in de vraag die vervolgens door Barón Crespo aan mij werd gesteld op pagina 19, heeft op 21 maart aan Agence Presse verklaard dat hij niet van plan is om een verklaring af te leggen. Het gaat niet om een privébezoek van de heer Imbeni, het gaat om een bezoek van de heer Imbeni namens het Europees Parlement. Daarom dringen wij erop aan dat hij een verklaring aflegt over de mensenrechtensituatie in Cuba. Je kunt prachtige verklaringen afleggen in het Europees Parlement, maar het is moediger dat ter plaatse te doen.
Geachte collega, ik neem kennis van deze opmerking. Als ik het wel heb, heeft mevrouw de Voorzitter gisteren al gezegd dat dit punt haar aandacht heeft.
Mijnheer de Voorzitter, ik betreur het dat dit onderwerp nu weer in de discussie wordt gebracht. Gisteren heeft onze fractievoorzitter zich nog lovend uitgelaten over de kwaliteiten en de directheid van onze collega Renzo Imbeni en de wijze waarop deze zich overal ter wereld voor de mensenrechten heeft ingezet. Wij betreuren het dat er opnieuw een aanval wordt ondernomen op een ondervoorzitter van dit Parlement. Hij kan hier niet aanwezig zijn en hij kan zich dus ook niet verdedigen. Ik zou het op prijs stellen als van mijn interventie in de notulen een aantekening wordt gemaakt.
Hartelijk dank, geachte collega, ik ben niet van plan een debat over dit onderwerp toe te staan. Mochten zich hierover nog meer sprekers melden, dan zal ik hun verzoek niet honoreren. Mevrouw de Voorzitter heeft gisteren aangekondigd welke actie zij in dezen zal ondernemen. Daarmee is dit onderwerp afgehandeld.
Voorzitter, ik heb geen opmerkingen over de notulen, maar ik heb helaas een groot deel van deze interessante discussie gemist omdat er geen Nederlandse vertolking is.
Het spijt me, beste collega, maar dat kan moeilijk met terugwerkende kracht worden veranderd.
Als er geen Nederlandse vertolking is, dan verzoek ik onze diensten iets te regelen. Meer kan ik op dit moment ook niet doen.
Aan de orde is de stemming over het verzoek om toepassing van de urgentieprocedure voor het voorstel voor een verordening van de Raad houdende wijziging van verordening (EG) nr. 1251/1999 tot instelling van een steunregeling voor producenten van bepaalde akkerbouwgewassen (COM(2001) 87 - C5-0083/2001 - 2001/0043(CNS)).
De heer Graefe zu Baringdorf, voorzitter van de Commissie landbouw en plattelandsontwikkeling, zal dit verzoek toelichten.
Mijnheer de Voorzitter, Bij dit verzoek om toepassing van de urgentieprocedure gaat het erom, dat op uit productie genomen landbouwgrond eiwitconcentraten respectievelijk peulvruchten moeten worden verbouwd, en wel nog dit jaar. Dit is een oude eis van het Parlement, die nu eindelijk gehoor vindt. De Commissie landbouw en plattelandsontwikkeling heeft er met het voorzitterschap van de Raad over onderhandeld dat deze regeling nog dit jaar wordt ingevoerd. Daarom is onze commissie voorstander van deze urgentieprocedure. Dit biedt ook een mogelijkheid om rundveeteeltbedrijven die door de BSE-crisis zijn getroffen, financieel schadeloos te stellen, zonder dat dit extra - ik benadruk: extra - op de begroting drukt, terwijl de inkomenspositie van deze bedrijven toch wordt gesteund via de productie van veevoeder. Dat zal de commissaris, mevrouw Schreyer, plezier doen. Ik vraag het Parlement dit verzoek te steunen.
Omdat niemand tegen de urgentverklaring het woord wil voeren, gaan we nu tot stemming over.
Mevrouw de Voorzitter, de afgelopen maand is in deze vergadering een resolutie aangenomen waarin het FLEC veroordeeld werd voor het gijzelen van acht Portugezen. Gisteren heeft het FLEC één van de gijzelaars vrijgelaten. Dat is een positief gebaar van het FLEC en ik daarom wil ik er graag op aandringen dat het FLEC op dit gebaar nog eens zeven positieve gebaren liet volgen: ook de andere zeven gijzelaars moeten nu worden vrijgelaten.
Wij veroordelen het nemen van gijzelaars als middel voor politieke actie; dat willen we hier onderstrepen. We zouden graag willen dat u, mevrouw de Voorzitter, bemiddelde bij het volgende initiatief. De gezondheidstoestand van de vrijgelaten Portugese gijzelaar is beslist slecht; hij is danig verzwakt. Daarom vragen we u, mevrouw de Voorzitter, bij het FLEC erop aan te dringen dat ze een internationale organisatie, het Rode Kruis, toelaten om de gezondheid van de andere zeven Portugezen die nog steeds in de enclave Cabinda worden vastgehouden, te onderzoeken.
Zoals u weet, mijnheer Seguro, heb ik reeds stappen ondernomen. Ik volg dit vraagstuk met grote aandacht en zal handelen overeenkomstig uw verzoek.
Tijdens de stemming van vandaag zal de nieuwe ondervoorzitter gekozen worden. Ik wil u erop wijzen dat de PSE-Fractie mevrouw Lalumière voor het ondervoorzitterschap heeft voorgedragen.
Resultaten van de Europese Raad van 23 en 24 maart te Stockholm, met inbegrip van de situatie in het Midden-Oosten
Aan de orde is het verslag van de Europese Raad en de verklaring van de Commissie over de resultaten van de Europese Raad van 23 en 24 maart te Stockholm, met inbegrip van de situatie in het Midden-Oosten.
- (SV) Mevrouw de Voorzitter, geachte afgevaardigden van het Europees Parlement, ik zal u mijn visie en die van het voorzitterschap geven op de Top van Stockholm. De Top bestond uit twee onderdelen, een follow-up van het proces van Lissabon en een discussie over de buitenlandse betrekkingen van de Unie. Verder is ook het landbouwbeleid kort besproken. Laat ik beginnen met het proces van Lissabon.
De Top van Lissabon betekende voor de Unie een grote stap in de richting van de totstandbrenging van een dynamische en sociaal coherente economie, een economie zonder weerga in de wereld en met een sterk mededingingsvermogen. Wij hebben op de Top van Stockholm vier gebieden toegevoegd aan het proces van Lissabon. Het eerste gebied betreft de demografische ontwikkeling van Europa, die van grote invloed zal zijn op de sociale agenda voor Europa. Onder de demografische uitdaging vallen zo langzamerhand zowel begrotingsproblemen als tekorten op de arbeidsmarkt. Deze uitdaging is een gemeenschappelijke aangelegenheid voor alle vijftien lidstaten. Er zijn grote inspanningen nodig, met name op sociaal vlak. Wat dat betreft kunnen wij ons aansluiten bij de sociale agenda die met zoveel succes door het Frans voorzitterschap in Nice werd gepresenteerd. De demografische kwesties worden dus aan het proces van Lissabon toegevoegd.
Het tweede gebied betreft de biotechnologie. In Lissabon stond de informatietechnologie centraal. Daar moeten wij ons mee bezig blijven houden, want het is nog steeds een belangrijk gebied. Als wij echter een werelddeel willen zijn dat economisch de toon aangeeft, kunnen wij niet om de biotechnologie heen. Deze moet dan ook een prioriteit worden voor de Unie. Wij mogen de moeilijke morele en ethische kwesties die aan deze technologie verbonden zijn, niet uit de weg gaan. Ook deze moeten in onze discussies aan de orde komen.
Het derde gebied dat wij toevoegen is een koppeling van de sociale, economische en ecologische ontwikkeling. Zonder een ecologisch uitgebalanceerde maatschappelijke ontwikkeling kan er namelijk van een duurzame sociale cohesie en een duurzame economische groei geen sprake zijn.
Het vierde gebied betreft de toekomstige deelname van de kandidaat-landen aan het proces van Lissabon.
Deze vier elementen worden dus toegevoegd. Daar het proces van Lissabon echter een proces, een ontwikkeling is, moeten wij inzien dat wij de hele sociale agenda en de economische liberalisering niet in een keer tot stand kunnen brengen. Dat zal stapsgewijs moeten gebeuren. De richting die wij willen opgaan is duidelijk en opnieuw bevestigd door de Europese Raad van Stockholm: wij beogen volledige werkgelegenheid en actieve welvaartsstaten.
Wat de economische liberalisering betreft hebben wij in Stockholm ook een stap vooruit gezet. Het voorzitterschap heeft minder bereikt dan het had gewild, maar er zijn zonder meer stappen in de goede richting gezet.
Allereerst gaat het om de totstandbrenging van een Europese interne markt voor financiële diensten. Tijdens de bijeenkomst van de Ecofin-Raad in Stockholm werd een grote doorbraak bereikt op het gebied van de financiële diensten en het risicokapitaal. Deze doorbraak werd vervolgens bevestigd door de Europese Raad.
Wij hebben eveneens afgesproken dat er een richtlijn voor postdiensten moet komen, de monopolies moeten verdwijnen en dat de gas- en elektriciteitsmarkt opengesteld moet worden voor mededinging. Wij zijn er weliswaar niet in geslaagd het tijdschema erdoor te krijgen waarop wij hadden gehoopt, maar er zal in ieder geval werk van worden gemaakt. Wij willen dan ook nogmaals ons streven in die richting benadrukken. Er is een intensief debat gevoerd in de Europese Raad over het volgende vraagstuk: stel dat slechts enkele lidstaten hun gas- en elektriciteitsmarkten openstellen voor concurrentie; als andere lidstaten daar niet aan meedoen, zal op den duur een onhoudbare situatie ontstaan. Dan ontstaat geleidelijk aan een situatie waarin bepaalde bedrijven op de monopoliemarkten winst kunnen maken en deze dan vervolgens kunnen gebruiken voor marktoffensieven in andere landen met opengestelde markten. Daardoor zullen er moeilijk op te lossen spanningen in de Unie ontstaan. Het is daarom van belang dat wij de deregulering van de gas- en elektriciteitsmarkten zo doorvoeren als wij in beginsel hebben voorgesteld. Daaraan moet dan echter ook een vast tijdschema worden gekoppeld.
In Göteborg zal in juni de kwestie van het Europees luchtruim opnieuw besproken worden. Wij hebben vooruitgang geboekt met deze besprekingen, en ook op dit gebied heb ik goede hoop dat wij voor het eind van het Zweedse voorzitterschap overeenstemming kunnen bereiken over the single European sky.
Op economisch gebied moeten de richtlijnen voor de interne markt worden omgezet in de nationale wetgevingen: 98,5 % moet voor 2002 zijn omgezet.
Wij willen ook beginnen met een nieuwe WTO-ronde. Wij hebben het belang benadrukt van meer veiligheid in alle werkzaamheden met betrekking tot eEurope. Wij hebben in Stockholm ook gezegd dat wij het GALILEO-project willen voortzetten. Dat is belangrijk. Er zijn nog steeds een paar zaken waarover geen duidelijkheid bestaat, bijvoorbeeld de financiering. Wij zijn echter van mening dat het een maatschappelijk zinvol project is dat zo snel mogelijk moet worden uitgevoerd. Morgen al zullen onze ministers van Verkeer de zaak verder bespreken.
Wij hebben ook besloten dat de concurrentieverstorende overheidssteun aan de interne markt uiterlijk in 2003 verlaagd moet worden. Hiervoor zal een scorebord komen dat voor iedereen toegankelijk is.
Dit is in hoofdlijnen wat er tijdens de besprekingen over de economische kwesties in Stockholm is besloten. Zoals gezegd zijn dit stappen in de goede richting, maar het doel is nog niet bereikt. Wij zitten midden in een proces, en welke kant dit proces op gaat is duidelijk. Dit is het economische aspect van het proces van Lissabon.
Het andere aspect van het proces is de sociale agenda. De economische groei in Europa kan niet alleen gebaseerd zijn op deregulering van markten. Er moet tevens een politieke bereidheid zijn om de toenemende welvaart in Europa op een rechtvaardige manier te verdelen, zodat alle burgers het goed hebben. Het Zweedse voorzitterschap heeft geprobeerd in de conclusies van Stockholm een evenwicht te bereiken tussen economische liberalisering en sociale verantwoordelijkheid.
Wat betreft het sociale aspect is er een nieuw doel voor de werkgelegenheid geformuleerd: wij moeten ons met name concentreren op mensen van 55 jaar en ouder in de Europese beroepsbevolking. In plaats van de huidige 38% moet in 2010 50% van deze groep deelnemen aan het arbeidsproces. Wij hebben een nieuw subdoel voor de algemene werkgelegenheidsgraad voor 2005: 67% voor iedereen en 57% voor vrouwen.
In 2052 moet het criterium voor de kinderopvang in Europa bereikt zijn, opdat wij kunnen bijdragen aan een sociale agenda die het jonge mannen en vrouwen mogelijk maakt om hun beroepscarrière te combineren met de zorg voor gezin en kinderen.
Op het gebied van de gelijke kansen streven wij niet alleen naar een sociaal Europa, maar ook naar een modern Europa. Discriminerende inkomstenverschillen moeten worden tegengegaan. Hiervoor moeten duidelijke indicatoren komen, zodat deze verschillen zichtbaar worden. Eveneens werd op de Top van Stockholm besloten dat de richtlijn inzake gelijke behandeling nog dit jaar moet worden aangenomen en aangescherpt.
Ik deel u mee dat het Bureau bezwaar maakt tegen het feit dat niet werd overgegaan tot de verbetering van de Spaanse versie van de resolutie-Folias over het verlenen van kwijting voor de uitvoering van de begroting van de overige instellingen, zoals gevraagd was tijdens de stemming. De vertaaldiensten zullen dus overgaan tot de aanpassing van de tekst van paragraaf 19 van de resolutie aan de oorspronkelijke tekst in het Grieks.
de aanbeveling voor de tweede lezing (A5-0079/2001) van de heer Graefe zu Baringdorf, namens de Commissie landbouw en plattelandsontwikkeling, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad tot wijziging van richtlijn 79/373/EEG betreffende het verkeer van mengvoeders en tot intrekking van richtlijn 91/357/EEG van de Commissie (13292/1/2000 - C5-0002/2001 - 2000/0015(COD))
de verklaring van de Commissie over de stimulering van de productie van plantaardige eiwitten.
Mijnheer de Voorzitter, geachte commissarissen, waarde collega' s, dit is nog eens een staaltje "politieke ontwikkeling" ! Een "open vermelding" - en ik hoef niet op de details in te gaan - betekent volgens het Parlement dat op de zak moet staan wat erin zit, en wel op een duidelijke, niet mis te verstane manier. Dit is in 1979 veranderd in een verdekte vermelding en sedertdien woedt het conflict hierover. Dit conflict speelt zich echter niet alleen in de lidstaten af, maar loopt ook al geruime tijd in het Parlement en de Commissie.
De bevoegde diensten van de Commissie hebben, tot op het moment van indiening van hun voorstel, ons aan het verstand proberen te brengen dat hun voorstel een open vermelding behelsde. Die mening hebben zij daarna echter aan de hand van hun eigen voorstel herroepen. Wij hebben toen in het Parlement dit goede voorstel met enkele verbeteringen - wij wilden bijvoorbeeld een positieve lijst - goedgekeurd. Daarna is het voorstel naar de Raad gegaan en daar heeft men zich zozeer in allerlei bochten gewrongen dat uiteindelijk iets uit de bus is gekomen dat meer de richting van een halfopen vermelding uitging. Wij hadden van de Raad trouwens niet anders verwacht, maar waren wel teleurgesteld over het gedrag van de Commissie. Zij heeft haar verstandige voorstel, waarin sprake was van een verplichte open vermelding, uiteindelijk aan de opvattingen van de Raad aangepast.
In de tussentijd kreeg de rapporteur alle bonden over de vloer die op dit gebied actief zijn: de coöperaties, vooral de bond van de mengvoederindustrie, en de boerenbond van Duitsland. Iedereen probeerde mij duidelijk te maken dat een open vermelding eigenlijk niet mag, en ook niet toepasbaar is. Nadat de bonden echter in het Parlement bot vingen, zijn zij naar de Raad gegaan, en de Raad reageerde hier, evenals de Commissie - zoals ik zojuist al zei - wel op.
De situatie is nu dat wij een verdekte, een halfopen vermelding hebben. Het is interessant aan te tekenen dat daaraan ook de toenmalige minister van Landbouw van de Bondsrepubliek heeft meegewerkt. Hij heeft zich toen echter notulen laten geven waarin stond dat hij eigenlijk een open vermelding wilde. Toen Duitsland midden in de turbulenties van de BSE-crisis zat, schreef deze minister mij dat ik als rapporteur en voorzitter van de Commissie landbouw en plattelandsontwikkeling de plicht had ervoor te zorgen dat de open vermelding er onvoorwaardelijk door zou komen. Dat was dezelfde minister die eerder had ingestemd met de halfopen vermelding. Dat was dus een prachtig staaltje politieke cultuur.
Nu is de situatie in de lidstaten en vooral ook in Duitsland inmiddels veranderd: er is een hoop opwinding over BSE en nu komen al degenen die voordien op de rem stonden bij ons en verlangen dat wij de open vermelding doorzetten. Dat is nu onze taak. Wij zullen - en dat is ook mijn voorstel - vasthouden aan het oorspronkelijk voorstel van de Commissie en onze amendementen. Wij, het Parlement, zullen de open vermelding doorzetten. Wij zullen met de Raad onderhandelen en indien nodig zullen wij het ook op een botsing laten aankomen in het Parlement. Wij zullen de Raad de verantwoordelijkheid in de schoenen schuiven als dat wat inmiddels alle fracties willen, er niet doorkomt.
Daarom zult u, heren commissarissen, die zich hiermee bezig moet houden, ervan moeten uitgaan dat dit Parlement, voor zover ik dat kan overzien, mijn voorstel zal aannemen. Ik hoop dat wij de Commissie aan onze zijde zullen hebben en dat u in de onderhandelingen die nu met de Raad moeten beginnen - wij bevinden ons hier immers in de medebeslissingsprocedure - als echte bemiddelaars zult optreden en ook ons standpunt zult ondersteunen! Wij zitten nu op het juiste spoor. Wij willen een glasheldere, open vermelding, evenals een positieve lijst. Mijnheer Byrne, wij geven in ons amendement de Commissie een doel aan. Wij willen dat de Commissie nog voor het einde van het jaar - wij weten namelijk dat dit niet op stel en sprong kan - een voorstel doet en daarin aangeeft welke kant men uit kan gaan. U ziet dat wij ook hier bereid zijn tot compromissen.
Mijnheer de Voorzitter, geachte afgevaardigden, dames en heren, ik zal nu niet ingaan op hetgeen de heer Graefe zu Baringdorf zojuist heeft gezegd. Daarop zal de heer Byrne aan het einde van het debat reageren. Ik wil enkel een verklaring afleggen over het vraagstuk van het zogenaamde eiwittekort. De Landbouwraad heeft op 4 december van het vorig jaar de Commissie gevraagd een analyse te maken van de marktsituatie van eiwitrijke planten en uit die analyse de noodzakelijke conclusies te trekken. Daarbij werd tevens duidelijk gemaakt dat de eventuele voorstellen van de Commissie zich binnen het kader van de in Berlijn afgesproken financiële vooruitzichten moesten bewegen.
De Europese Raad van Nice heeft enkele dagen later deze opdracht aan de Commissie nader toegelicht en aangedrongen op een gedetailleerde analyse van de vraag- en aanbodsituatie van oliehoudende en eiwitrijke gewassen, met volledige inachtneming van de financiële voorschriften van Berlijn. De Commissie heeft deze opdracht met genoegen aanvaard. Zij heeft de aan de orde gestelde vraagstukken diepgaand onderzocht en het resultaat in een werkdocument en een mededeling aan de Raad en het Parlement samengevat. Waar gaat het om?
In het jaar 2000 werd in de Europese Unie ongeveer 3 miljoen ton diermeel geproduceerd. Ongeveer een half miljoen ton daarvan werd naar derde landen geëxporteerd en nog eens een half miljoen ton werd gebruikt voor de vervaardiging van voer voor huisdieren. De resterende hoeveelheid, ongeveer 2 miljoen ton, werd gebruikt voor de productie van varkens- en pluimveevoer. Met het besluit van de Raad van 4 december van vorig jaar werd het gebruik van dat voer, van dergelijke dierlijke eiwitten, verboden voor alle gebruiksdieren. Zoals bekend gold dat verbod tot op dat moment alleen voor herkauwers.
De kernvraag luidt nu of men deze hoeveelheid diermeel probleemloos kan vervangen door plantaardige eiwitten, en hoe een dergelijke vervanging het best kan geschieden. Als wij een juist beeld willen hebben van de veranderde vraag naar veevoer, moeten wij in eerste instantie onze blik vestigen op de ontwikkeling van het vleesverbruik en de vleesproductie. De analyse in het werkdocument gaat uit van de veronderstelling dat het rundvleesgebruik per hoofd zich, na de ervaringen met de BSE-crisis in het jaar 1996, pas in de komende drie à vier jaar zal herstellen. Dat kan echter een verhoging van het gebruik alsmede van de productie van varkens- en pluimveevlees betekenen. Er zijn dus twee factoren die de vraag naar voeders voor de varkens- en pluimveeproductie bepalen: enerzijds het ontbrekende diermeel en anderzijds de te verwachten productiestijging.
Voor de vervanging van diermeel in varkens- en pluimveevoer komt in eerste instantie sojaschroot in aanmerking, en daarnaast ook koolzaad- en zonnebloemschroot, voedererwten, tuin- en veldbonen en niet-bittere lupinen. Hiervoor komen echter ook granen in aanmerking, ofschoon het eiwitgehalte van granen betrekkelijk gering is. In de praktijk wordt de samenstelling van voeders bepaald door de prijs van de grondstoffen, de beschikbaarheid daarvan en allerlei technische vereisten.
Men kan moeilijk voorspellen wat het gecombineerde effect zal zijn van al deze variabelen, en het is nog moeilijker een onderscheid te maken tussen enerzijds de gevolgen van het verbod voor de veranderingen in de aanpassingspatronen van de markt en anderzijds de gevolgen van andere politieke maatregelen. Bij de huidige prijsverhouding tussen granen en soja kunnen wij met name drie reacties verwachten van de veevoederindustrie en de landbouwers. Ten eerste, daar de prijs voor schroot van oliehoudende zaden betrekkelijk hoog ligt ten opzichte van de graanprijs, zal men geneigd zijn het aandeel eiwitrijke voederbestanddelen te beperken tot het fysiologisch absoluut noodzakelijke niveau. De totale hoeveelheid van ruwe eiwitten in diervoeders zal bijgevolg dalen in vergelijking met de afgelopen jaren, en vooral in vergelijking met de jaren 1998 en 1999, toen de sojaprijs extreem laag was.
Ten tweede zal het graanaandeel in diervoer waarschijnlijk groter worden. Granen zijn weliswaar in eerste instantie een energieleverancier en niet zozeer een eiwitleverancier, maar met een gemiddeld eiwitgehalte van 10 à 12% zal de extra hoeveelheid granen van 5 miljoen ton, die dit jaar in vergelijking met vorig jaar als veevoer zal worden gebruikt, ook ongeveer een half miljoen ton ruwe eiwitten opleveren.
Ten derde zullen de dan nog bestaande gaten voornamelijk worden opgevuld met extra import van sojaschroot. Aangezien de totaal gebruikte hoeveelheid licht is gedaald, evenals de uit granen bestaande toegevoegde hoeveelheid, zal de behoefte aan soja waarschijnlijk ongeveer 1 à 1,5 miljoen ton bedragen.
Welke opties hebben wij onderzocht om dit te verwachten gat te dichten? Ten eerste zijn wij nagegaan of het mogelijk is het steunbedrag voor oliehoudende zaden op te trekken tot 74 euro per ton, in plaats van - zoals in het kader van Agenda 2000 is besloten - dit op hetzelfde niveau als dat voor granen te handhaven, te weten 63 euro per ton. Het nadeel van deze optie is dat hierdoor opnieuw de speciale productiesteun voor oliehoudende zaden wordt ingevoerd en deze productie dus weer onder het in het Blair House-akkoord afgesproken plafond komt te vallen. Bovendien moeten wij bij deze optie ongeveer 1.270 euro per ton sojaschrootequivalent meer aan extra steun betalen, dat wil zeggen zes keer zoveel als de huidige kostprijs van sojaschroot. De begrotingskosten zouden aldus voor deze optie ongeveer 475 miljoen euro per jaar bedragen.
Ten tweede hebben wij de mogelijkheid onderzocht om het steunbedrag voor erwten, bonen en niet-bittere lupinen met 6 euro te verhogen. Wij hebben gekozen voor 6 euro omdat een dergelijke verhoging wordt gedekt door de WTO-vredesclausule. Uit de simulaties blijkt dat bij de huidige prijsverhouding tussen eiwitgewassen en granen deze verhoging slechts tot een zeer beperkte uitbreiding van de ingezaaide arealen zou leiden. Daar deze hogere steun bovendien voor de totale teelt zal moeten worden betaald, ontstaan aanzienlijk meer uitgaven, veel meer dan gerechtvaardigd zou zijn indien enkel uitgegaan wordt van de prijs van de extra soja-import.
Ten vierde hebben wij onderzocht welke gevolgen zullen voortvloeien uit de beplanting van braakgelegde arealen met eiwitrijke gewassen. Als op braakland producten worden geteeld die op de markt in concurrentie staan tot granen en oliehoudende zaden, komt de blue box-rangschikking van de premies per hectare in de graanproductie waarschijnlijk op de helling te staan. Daar komt nog bij dat een dergelijke stap internationaal op scherpe kritiek zou stuiten.
Ik verklaar de zitting van het Europees Parlement, die op donderdag 5 april werd onderbroken, te zijn hervat.
De agenda is op 2 april vastgesteld, maar ik heb een aantal voorstellen tot wijziging ontvangen.
Woensdag 2 mei: De mededeling van de Commissie zal gaan over het partnerschap met de Verenigde Naties op het gebied van ontwikkeling en humanitaire zaken, en worden gedaan door commissaris Nielson.
Voorts heeft de Commissie juridische zaken en interne markt het verslag van de heer MacCormick over het verzoek tot opheffing van de immuniteit van mevrouw Jeggle goedgekeurd. Overeenkomstig artikel 6, lid 6 van het Reglement wordt het verslag bovenaan op de agenda geplaatst, en wel na het verslag-Zimeray over het verzoek om opheffing van de immuniteit van de heer Voggenhuber.
Mevrouw de Voorzitter, overeenkomstig artikel 6, lid 6 van het Reglement worden commissieverslagen over de immuniteit van parlementsleden bovenaan op de agenda geplaatst. De behandeling van immuniteitskwesties is niet slechts een formaliteit; daar hebben de gebeurtenissen uit de afgelopen tijd ons wel aan herinnerd. Dergelijke kwesties vormen zelfs het hart van een aantal belangrijke vraagstukken in verband met de democratie in Europa, zoals u zelf ook al liet doorschemeren.
Blijkbaar staat de mededeling van de Commissie als eerste punt op de agenda en zal dus nog voor de immuniteitskwesties worden behandeld. Weet u zeker dat daarmee artikel 6, lid 6 wordt nageleefd? Is dat een correcte interpretatie van het artikel?
Mijnheer MacCormick, u hebt volkomen gelijk. Er wordt trouwens aan uw wens tegemoet gekomen want de drie verslagen over de opheffing van de immuniteit staan bovenaan op de agenda, dat wil zeggen na de mededeling van de Commissie en voor het verslag van de heer Cashman over de toegang van het publiek tot documenten.
Mevrouw de Voorzitter, als ik het goed begrijp staat de kwestie van de hongerstakingen in de Turkse gevangenissen niet op de agenda van vandaag.
Inderdaad mijnheer Wurtz, dat klopt. De Raad zag geen gelegenheid om hierover nu een mededeling te doen. Aangezien de Raad afwezig is, heeft het weinig zin dit vraagstuk te behandelen. De Raad heeft zich evenwel bereid getoond zich tijdens de vergadering van 14 mei over dit vraagstuk te uiten.
Mevrouw de Voorzitter, voor mij is dit antwoord, dat wil zeggen niet uw antwoord maar dat van de Raad, onaanvaardbaar. Mijns inziens mogen wij ons hier niet bij neerleggen.
(Applaus van links) Toen ik u op 25 april een brief schreef, hebt u daarop persoonlijk positief gereageerd, net als alle fracties trouwens, als ik mij niet vergis. Indertijd zijn er 17 gevangenen omgekomen. Sindsdien zijn er nog twee doden te betreuren geweest, terwijl 160 andere gevangenen zich in een kritieke toestand bevinden. Ik beschouw de beslissing van de Raad om dit debat tot een later moment uit te stellen als een ontoelaatbare bureaucratische stap. Wij kunnen niet blijven toezien hoe het aantal slachtoffers van de hongerstakingen dagelijks toeneemt, maar dienen onze verantwoordelijkheid op ons te nemen.
Als mijn informatie juist is, zal de Zweedse minister van Justitie het debat over het verslag-Cashman bijwonen. Wij willen dat hij de Turkse regering dringend verzoekt de onderhandelingen met de vertegenwoordigers van deze gevangenen te hervatten teneinde deze dramatische toestand een halt toe te roepen. Ik kan mij nauwelijks voorstellen dat hij zal weigeren in te gaan op ons verzoek.
Hartelijk dank, mijnheer Wurtz. Ter aanvulling van uw informatie kan ik u mededelen dat mevrouw Lejon, minister voor democratie en bestuur, aanwezig zal zijn. Minister Danielson is momenteel op dienstreis in Korea. De enige beschikbare minister is dus mevrouw Lejon en zij zal dit debat niet willen voeren.
Mevrouw de Voorzitter, uiteraard zou het een goede zaak zijn geweest als we vandaag over deze dringende kwestie hadden kunnen debatteren. Ik zou u en het Parlement erop willen attenderen dat de heer Daniel Cohn-Bendit - en ik zelf ook een deel van de tijd - de afgelopen dagen in het kader van een zeer spontane actie in Turkije zijn geweest. De heer Cohn-Bendit is voorzitter van de delegatie die in juni een bezoek zal brengen aan Turkije en ook aan de gevangenissen daar. Eerder vandaag hebben wij over deze kwestie ook nog een vergadering gehouden.
De heer Cohn-Bendit en ik - althans voor zover ik aanwezig was - hebben de afgelopen dagen in Turkije het standpunt van dit Parlement niet alleen heel duidelijk onder de aandacht gebracht van de Turkse regering, de minister van Justitie en de minister voor Europese Zaken, maar ook van de organisaties die deze hongerstaking organiseren, de mensenrechtenorganisaties en de parlementsleden. Ik wilde dit niet onvermeld laten. Door middel van een zeer spontane actie hebben wij met het oog op de urgentie van deze kwestie geprobeerd om de standpunten van het Europees Parlement ook heel duidelijk tot uitdrukking te brengen tegenover de regering, het Turkse Parlement en de mensenrechtenorganisaties!
Mevrouw de Voorzitter, wij betreuren het dat de Raad hier vandaag niet aanwezig is. Wij zijn ons er zeer goed van bewust dat het betreffende verzoek aan de Raad pas erg laat is gedaan. Daarom wil ik ook geen kritiek uiten op het Zweedse voorzitterschap, maar ik zou voor de toekomst wel graag één ding duidelijk willen stellen, mevrouw de Voorzitter: net zoals wij van de Commissie verwachten dat zij aanwezig is tijdens de zitting van het Europees Parlement, zou het toch ook in de toekomst mogelijk moeten zijn de Raad te vragen beschikbaar te zijn voor het geven van toelichtingen wanneer het Europees Parlement in Brussel of in Straatsburg vergadert.
Juist nu we de afgelopen week een groot succes hebben geboekt door overeenstemming te bereiken over een verordening inzake transparantie en toegang tot documenten, zouden we ervoor moeten zorgen dat wij in de toekomst niet alleen de Raad welkom kunnen heten als de Raad zelf bereid is hier naar toe te komen, maar als vanzelfsprekend op zijn aanwezigheid kunnen rekenen! De Raad is hier altijd welkom!
Mijnheer de Voorzitter, zoals u weet wordt vandaag de elfde Internationale Dag van de persvrijheid gevierd. Er zijn zeker vele collega' s die van deze gelegenheid gebruik willen maken om hun steun te betuigen aan de strijd voor de persvrijheid, een strijd die overigens ook zinvol blijkt te zijn, want volgens Journalisten zonder grenzen zitten er op dit moment minder journalisten gevangen en is er minder sprake van perscensuur dan een jaar geleden.
Toch wordt er nog op grote schaal druk uitgeoefend op journalisten en is de persvrijheid in veel landen aan banden gelegd. Aan de lijst van landen die door Journalisten zonder grenzen in dit verband wordt genoemd, zoals Birma, Syrië, China, Ethiopië, Tunesië en vele andere, moeten steeds meer maffiaorganisaties, terroristische groeperingen en fundamentalistische bewegingen worden toegevoegd. Zeer onlangs hebben we bovendien het trieste nieuws vernomen van het overlijden van Brice Fleutiaux, een Frans journalist die maandenlang gegijzeld is geweest in Tsjetsjenië en voor wiens vrijlating wij overigens nog stappen ondernomen hebben. Hij is niet in staat gebleken de depressie die volgde op zijn gevangenschap te overwinnen en heeft een einde aan zijn leven gemaakt. Ik vind dan ook dat deze dag aanleiding moet zijn om onze gezamenlijke betrokkenheid bij dit wezenlijke aspect van de democratie andermaal tot uitdrukking te brengen.
Ik ben het volledig met u eens, mijnheer Wurtz. Wij nemen nota van uw verklaring.
Mijnheer de Voorzitter, ik verzoek het Voorzitterschap een brief te sturen of de stappen te ondernemen die het wenselijk acht om een einde te maken aan het geweld dat de Afro-Colombiaanse gemeenschappen aan de westkust van Colombia te verduren hebben. In december heb ik samen met andere afgevaardigden een brief gestuurd omdat de Afro-Colombiaanse gemeenschappen in gevaar verkeerden. Eergisteren zijn zeven van hun leden om het leven gebracht. Ik heb hier de namen en de leeftijd van de vermoorde personen. Het schrijnendste is evenwel dat honderden andere leden van de Afro-Colombiaanse gemeenschappen nog steeds worden bedreigd.
Er rest ons geen tijd meer om een nieuw schrijven aan de heer Pastrana te richten. Daarom ben ik van oordeel dat het Voorzitterschap van het Parlement in de bres moet springen en de nodige maatregelen moet treffen om ruchtbaarheid aan dit probleem te geven en dergelijke bloedbaden in de toekomst te voorkomen. Mijnheer de Voorzitter, daarom dring ik erop aan dat het Voorzitterschap een brief aan de heer Pastrana en de Europese instellingen doet toekomen om hun aandacht te vestigen op het geweld en een verslechtering van de situatie te voorkomen.
Hartelijk dank, mevrouw González Álvarez. Aangezien u nauw betrokken bent bij de verdediging van de mensenrechten in Zuid-Amerika en andere landen hoef ik u niet te vertellen dat het Parlement deze problemen op de voet volgt.
Ik zal de Voorzitter van het Parlement van uw verzoek in kennis stellen zodat zij contact kan opnemen met de Colombiaanse regering en een poging kan worden gedaan deze bijzonder ernstige problemen in goede banen te leiden en te verhelpen.
Aan de orde is het verslag (A5-0127/2001) van de heer Katiforis, namens de Economische en Monetaire Commissie, over de jaarlijkse evaluatie van de tenuitvoerlegging van de stabiliteits- en convergentieprogramma's.
Mijnheer de Voorzitter, de stabiliteits- en convergentieprogramma' s die vandaag ter beoordeling aan de voltallige vergadering zijn voorgelegd, zijn de tweede actualisering van de programma' s uit 1999, die toen door veertien landen waren ingediend. Griekenland was het enige land dat geen programma had ingediend en doet dat nu dit jaar voor het eerst.
Als u het goed vindt, wil ik graag met dit laatste programma beginnen. Daarin komt namelijk een situatie tot uiting die als kenmerkend mag worden beschouwd en die mij natuurlijk welbekend is. Deze programma' s zijn deel van het mechanisme voor toezicht op de eerbiediging van het Stabiliteitspact. Het Stabiliteitpact is een pact voor begrotingsdiscipline waarmee met name twee doelstellingen worden beoogd: de beperking van het jaarlijks begrotingstekort tot maximaal 3% en de verwezenlijking van een begrotingsevenwicht of -overschot gedurende een heel begrotingsjaar. Als men in 1993 zou hebben gezegd dat de Griekse economie deze doelstellingen binnen zeven jaar zou hebben bereikt, zou men voor gek zijn verklaard. Griekenland was het land van de inflatie - 13% in 1993 - en de tekorten - meer dan 14% van het BNP in 1993. Griekenland was in de Europese Unie een voorbeeld van hoe het juist niet moest. Bijna niemand geloofde toen dat dit land in staat zou zijn uit het slop te raken. Voor eind 2001 verwacht men nu - en dit wordt ook door de Raad bevestigd - een begrotingsoverschot in Griekenland van 0,5% van het BNP. In 2002 zal dit overschot oplopen tot 1,5% en in 2003 tot 2%. De inflatie zal worden teruggebracht van 13% tot slechts 2,3%. Neemt u mij niet kwalijk, mijnheer de Voorzitter, dat ik hier kort op in ben gegaan, maar de aansluiting van Griekenland bij de cultuur van prijs- en begrotingsstabiliteit was misschien het laatste hoofdstuk in de succesvolle bezegeling van het beleid in heel Europa.
Deze spectaculaire ommezwaai in de laatste lidstaat die de criteria van Maastricht kon halen, is meer algemeen een weergave van het klimaat van prijs- en begrotingsstabiliteit dat dankzij de inspanningen ter ondersteuning van de gemeenschappelijke munt in Europa tot stand kon worden gebracht. De Economische Commissie brengt in haar resolutie voldoening tot uiting over de behaalde prijs- en begrotingsstabiliteit. Daarin zegt zij dat de lichte overschrijding van het door de Europese Centrale Bank vastgestelde maximale inflatiepercentage niet te wijten is aan interne economische tekortkomingen, maar aan externe schokken (aardolieprijs, waardeverlies van de euro ten opzichte van de dollar). Daarin zegt zij tevens dat de handhaving van het begrotingsevenwicht, en dus van de prijsstabiliteit op middellange termijn, alleen mogelijk zal zijn met een robuuste, door een sterke productiestijging gekenmerkte economie in Europa.
De productie steeg in 2000 met gemiddeld 3,3%. In Oostenrijk hadden wij 3,5%, in Finland 5,2%, in Griekenland 4,1%, in Ierland een schitterende 10,7%, in Luxemburg 8,3%, in Nederland 4,5%, in Portugal 3,3% - precies het communautair gemiddelde dus - in Spanje 4% en in Zweden 3,9%. Helaas zal deze groei zich niet kunnen voortzetten. Door de gestegen aardolieprijzen, de hogere rentevoeten en de vertraging in de Amerikaanse economie was men gedwongen de aanvankelijke prognoses te herzien. Nu is sprake van een groei van 2,4 à 2,8%. Daarom zullen wij in het lopend jaar minder riant zitten. Dit jaar zullen wij niet hetzelfde begrotingsoverschot hebben als in 2000, ofschoon dit geenszins meteen tekorten betekent. Daarom is het belangrijk dat de overheidsuitgaven ter ondersteuning van de groei goed worden georganiseerd en gebruikt, vooral met het oog op de in Lissabon besloten doelstellingen op lange termijn: herstel binnen tien jaar van volledige werkgelegenheid, toename van de actieve bevolking tot 70% van de totale bevolking, gemiddelde economische groei van 3%, reorganisatie van de verzorgingsstaat en bevordering van de kenniseconomie.
De ingediende stabiliteitsprogramma' s tonen aan dat de lidstaten zich bewust zijn van de vereisten. Zij gebruiken de overschotten voor afbetaling van de overheidsschuld, belastingverlaging, verhoging van de overheidsinvesteringen en, op meer lange termijn, voor stabilisering van het openbaar pensioenstelsel. Aan dit laatste wordt momenteel veel aandacht geschonken en daarvoor worden middelen opgenomen in een reservehoofdstuk.
Al deze manieren om de sterke begrotingspositie te gebruiken zijn aanvaardbaar. De Economische Commissie geeft daar ook steun aan, zij het dan niet altijd in dezelfde mate. De Raad beschouwt vermindering van de overheidsschuld als een fundamentele prioriteit. Hij heeft geen bezwaar tegen overheidsinvesteringen, mits daardoor de beperking van de overheidsschuld niet in het gedrang komt, en schijnt tegen belastingvermindering te zijn. Wij zijn daarentegen van mening dat de bewerkstelliging van primaire overschotten en de manier waarop deze worden gebruikt geen principiële kwestie zijn, maar veeleer een kwestie van politieke opportuniteit die telkens beoordeeld moet worden aan de hand van de heersende omstandigheden en de bestaande vereisten inzake economische beheer. De huidige situatie wordt gekenmerkt door een dreigende, ernstige recessie van de Amerikaanse economie en door de permanente behoefte aan meer arbeidskrachten in Europa. Ons inziens zijn de afbetaling van de overheidsschuld en de belastingvermindering minder belangrijk dan de financiering van overheidsinvesteringen, mits deze investeringen geschieden met begrotingen die in evenwicht zijn en geen tekorten vertonen. Met overheidsinvesteringen kan men een groei ondersteunen die tekenen van vermoeidheid begint te vertonen en de structurele veranderingen stimuleren die noodzakelijk zijn om een moderne, in technologisch opzicht baanbrekende economie met volledige werkgelegenheid in Europa te verwezenlijken. U mag niet vergeten dat voor een aanzienlijke vermindering van de werkloosheid een gestage economische groei van 3% nodig is. Wij kunnen echter niet zeggen dat onze economie erin geslaagd is dit doel permanent te bereiken.
Tot slot heb ik, mijnheer de Voorzitter, nog een verzoek aan de commissaris. De Economische Commissie is namelijk ongerust over het feit dat de Unie nog steeds niet bereid is de bevoegde commissie van het Parlement de gedetailleerde technische evaluaties van elk programma ter beschikking te stellen. Wij dringen trouwens ook aan op een beter geharmoniseerd tijdschema voor de indiening van de programma' s door de lidstaten, opdat de vergelijkbaarheid verbeterd kan worden. Eveneens vragen wij om volledige en tijdige betrokkenheid van het Europees Parlement.
Mijnheer de Voorzitter, geachte collega' s, allereerst wil ik collega Katiforis hartelijk danken voor zijn verslag. Waar gaat het in dit verslag om? In mei 1998 werden de belangrijkste besluiten genomen voor de verwezenlijking van de Economische en Monetaire Unie. Vanaf dat moment kon de invoering van de Economische en Monetaire Unie en de Europese munt niet meer worden teruggedraaid. Op welke grondslag gebeurde dat destijds? Ten eerste was dat de onafhankelijkheid van de Europese Centrale Bank, waarmee de stabiliteit van de waarde van het geld moet worden gewaarborgd, en ten tweede het Pact voor Stabiliteit en Groei, dat moet garanderen dat de Europese munt niet kan worden bedreigd door de afzonderlijke begrotingen. Het voornaamste doel dat wij - en dat geldt vooral mijn fractie - bij de invoering van de Europese munt hebben nagestreefd was immers een stabiele valuta voor Europa.
Nu ligt het verslag van onze collega Katiforis over de verwezenlijking van het Pact voor Stabiliteit en Groei voor ons. Laat ik even in herinnering roepen wat de eisen zijn die dit Pact stelt. Het vereist evenwichtige begrotingen, respectievelijk de verwezenlijking van overschotten in die landen die nog gebukt gaan onder een te hoge schuldenlast.
Ik verklaar de zitting van het Europees Parlement, die op donderdag 3 mei 2001 werd onderbroken, te zijn hervat.
Geachte collega' s, zoals u weet heeft het terrorisme van de ETA zelfs tijdens de verkiezingscampagne in Baskenland weer toegeslagen in Spanje, allereerst met de moordaanslag in Zaragoza op 6 mei waarbij de heer Manuel Giménez Abad, voorzitter van de Partido Popular in Aragon, is omgekomen, en vervolgens op 11 mei in Madrid met de explosie van een autobom, waarbij 13 gewonden vielen. Terstond heb ik op persoonlijke titel en namens het Europees Parlement onze onvoorwaardelijke solidariteit en ons oprechte medeleven betuigd aan de familie van de heer Manuel Giménez Abad. Tevens heb ik onze steun toegezegd aan de Spaanse autoriteiten.
Eén ding is zeker: uit de uitslag van de verkiezingen die in Spaans Baskenland hebben plaatsgevonden blijkt duidelijk dat het Baskische volk, dat in groten getale naar de stembus is gegaan, het geweld afwijst. We kunnen alleen maar hopen dat die boodschap begrepen wordt door alle politieke krachten.
Ik verzoek u een minuut stilte in acht te nemen.
De definitieve ontwerpagenda die door de Conferentie van voorzitters op haar vergadering van donderdag 10 mei jongstleden is opgesteld, overeenkomstig artikel 110 van het Reglement, is rondgedeeld.
Ten aanzien van de maandag, de dinsdag en de woensdag heb ik geen wijzigingsvoorstellen ontvangen.
Ten aanzien van het debat over actuele, dringende en bijzonder belangrijke kwesties heb ik twee wijzigingsvoorstellen ontvangen.
In de eerste plaats met betrekking tot het punt "Mensenrechten" . De Fractie De Groenen/Vrije Europese Alliantie heeft een verzoek ingediend om de rubriek getiteld "Guatemala" te vervangen door een nieuwe rubriek getiteld "Mensenrechtensituatie in Kameroen" .
We blijven bij de donderdag. Ik heb van de Confederale Fractie Europees Unitair Links/Noords Groen Links een verzoek ontvangen het punt "Illegale exploitatie van de natuurlijke hulpbronnen in de Democratische Republiek Congo" te vervangen door een nieuw punt getiteld "Overstromingen in Frankrijk" .
Mevrouw de Voorzitter, zoals we net als fractie hebben gestemd bij de kwestie-Kameroen, zijn we ervan uitgegaan dat andere fracties ons zullen helpen om volgende maand Guatemala en de positie van Rios Mont en de zeer ernstige schendingen van de mensenrechten aan de orde te stellen; wij zouden ook willen voorstellen dit onderdeel, zeer belangrijke verslagen en de situatie in Kongo, de volgende maand te behandelen omdat we er zeer rechtstreeks bij betrokken zijn als EU en het schijnt ook volgende maand nog te kunnen. En dan nu de ernstige situatie bij de overstromingen in Frankrijk. Dus we stemmen in met het voorstel ter vervanging.
Geachte collega, ik neem goede nota van uw opmerking, maar zoals u weet is het aan de Conferentie van voorzitters om uw voorstel te bekijken. Wanneer ik zo naar de fractievoorzitters kijk, dan denk ik dat er een zekere mate van consensus bestaat ten aanzien van uw voorstel. We kunnen er denk ik wel van uitgaan dat de zaken inderdaad zo zullen gaan.
Ten aanzien van woensdag 30 en donderdag 31 mei 2001 heb ik geen wijzigingsvoorstellen ontvangen.
Ik heb een punt van orde betreffende de doodstraf in de Verenigde Staten. Als u dit nog niet heeft gedaan, zou ik u willen vragen een brief aan de Amerikaanse president, de heer Bush, te sturen om te vragen dat de doodstraf van Tim McVeigh, de extreem-rechtse terrorist achter de bomaanslag in Oklahoma, wordt omgezet in levenslange gevangenisstraf.
Dit vanwege het feit dat wij reeds lang tegen de doodstraf in de Verenigde Staten gekant zijn, maar in dit geval komt er nog bij dat er steeds meer aanwijzingen zijn dat deze aanslag niet het werk was van één enkele gek, maar dat deze werd gepleegd in het kader van een samenzwering van de extreem-rechtse Aryan Republic Army. Een terechtstelling zou op dit moment de waarheidsvinding en gerechtigheid belemmeren en derhalve de belangen en de ideologie van de medeplichtigen dienen.
Mijnheer de Voorzitter, ik heb een motie van orde. Alle stemkaarten op deze rijen hier zijn weggehaald. Ik weet niet of de PPE-DE-Fractie deze list bedacht heeft om de volgende stemming te kunnen winnen, maar in ieder geval is er iets verkeerd gegaan.
Gisteravond is er in deze zaal een vergadering van de Commissie milieubeheer geweest. De stemkaarten zullen zeker zo spoedig mogelijk worden teruggeven.
Mijnheer de Voorzitter, ik was gistermiddag aanwezig. Ik heb gesproken in de plenaire vergadering, maar mijn naam staat niet in de presentielijst.
Aan de orde is het verslag (A5-0165/2001) van de heer von Wogau, namens de Economische en Monetaire Commissie, over de aanbeveling van de Commissie inzake de globale richtsnoeren voor het economisch beleid van de lidstaten en de Gemeenschap in 2001 (COM(2001) 224 - C5-0169/2001 - 2001/2081(COS)).
- (DE) Mijnheer de Voorzitter, geachte collega's, op 1 januari 2002 begint een nieuwe historische fase in de geschiedenis van de Europese integratie. Twaalf soevereine staten zullen op dat moment namelijk hun nationale munteenheden inwisselen voor een gemeenschappelijke Europese munt. De burgers van deze twaalf lidstaten zullen vanaf dat moment dezelfde biljetten en munten gebruiken.
Het lijkt zinvol om deze nieuwe integratiefase van nationale economieën, die gekenmerkt wordt door een gemeenschappelijke markt en een gemeenschappelijke munt en die in de economische geschiedenis uniek genoemd mag worden, een eigen naam te geven. Wij stellen voor om hiervoor het begrip "Europese thuismarkt" te gebruiken, als synoniem voor euroland of eurozone. De Europese thuismarkt heeft reeds een gemeenschappelijk monetair beleid. Dit uniforme geldbeleid valt onder de verantwoordelijkheid van de Europese Centrale Bank en bestaat al sinds het begin van de Europese Economische en Monetaire Unie op 1 januari 1999. De uitdaging van nu is echter de Europese thuismarkt een adequaat economisch beleid te geven
Met grote meerderheid heeft de Economische en Monetaire Commissie voorgesteld om het economisch beleid op de beginselen van de sociale markteconomie te baseren. Het belangrijkste instrument voor de coördinatie van het economisch beleid in de Europese Unie is de procedure die in het Verdrag is voorzien voor de vastlegging van globale richtsnoeren. Het Europees Parlement speelt in deze procedure tot nu toe slechts een ondergeschikte rol. Ik vind het dan ook dringend noodzakelijk dat het Europees Parlement in de toekomst een grotere rol toebedeeld krijgt.
Een ander zwak punt van de procedure is een gebrek aan flexibiliteit. De aanbevelingen worden geformuleerd op basis van prognoses over de economische ontwikkeling. Die aanbevelingen verliezen echter aan betekenis indien de economische omstandigheden in de periode van de tenuitvoerlegging afwijken van de prognoses. Daarom dient er een speelruimte gecreëerd te worden waardoor de lidstaten de mogelijkheid hebben om snel te reageren op onverwachte wijzigingen in de economische omstandigheden. Hoewel de globale richtsnoeren voor het economisch beleid weliswaar niet juridisch bindend zijn, kan zonder meer gesteld worden dat ze politiek wel bindend zijn.
Niemand betwist weliswaar dat verkeerde beslissingen in eenieders belang gecorrigeerd dienen te worden, maar ook op dit gebied zou er sprake moeten zijn van een zekere armslag. Naar mijn mening is het bijvoorbeeld noodzakelijk om bij de evaluatie van het economisch beleid van een lidstaat ook rekening te houden met de mate waarin de ontwikkeling in dat land effect heeft op de totale eurozone.
De economische groei zal dit jaar in de Europese Unie beduidend lager zijn dan in 2000. De Commissie heeft haar prognose van 3% inmiddels bijgesteld naar 2,8%. De verwachting is dat andere bronnen nog lagere groeipercentages zullen publiceren. Op basis van deze nieuwe prognoses, lijkt het naar ons idee realistisch om voor dit jaar uit te gaan van een groeipercentage tussen 2 en 2,5%. Met het oog op de verslechterende wereldconjunctuur is het volgens mij van doorslaggevend belang dat de Europese Unie op haar eigen sterke kanten gaat vertrouwen. Het hangt voor het grootste deel van onszelf af in hoeverre wij meegetrokken worden in deze neerwaartse spiraal van de wereldeconomie. Met name tegen de achtergrond van de ontwikkeling in de Verenigde Staten en Japan neemt de verantwoordelijkheid van de Europese Unie voor de wereldconjunctuur toe. Deze verantwoordelijkheid moeten wij hard maken.
Hoe ziet de situatie in de Europese Unie eruit? Wat de inflatie betreft, zal het prijsstijgingspercentage volgens de huidige prognoses gedurende twee opeenvolgende jaren meer dan 2% bedragen. Dit percentage is dus hoger dan de waarde die de Europese Centrale Bank zelf als definitie voor prijsstabiliteit hanteert. Bij deze ontwikkeling spelen echter externe factoren een belangrijke rol, zoals de stijging van de olieprijs.
In deze moeilijke omstandigheden functioneert de Europese Centrale Bank uitstekend. Zij moet echter alles in het werk blijven stellen om het in haar gestelde vertrouwen niet te verliezen. Daarom zijn wij ook verheugd over het terughoudende beleid van de Europese Centrale Bank en moedigen wij haar dit beleid voort te zetten. Of de renteverlaging van afgelopen week binnen dit kader past, waag ik hier echter te betwijfelen.
Op het gebied van het begrotingsbeleid zijn de lidstaten er het afgelopen jaar gemiddeld genomen in geslaagd evenwichtige begrotingen te bereiken, zoals in het Pact voor Stabiliteit en Groei is vastgelegd. Daarbij moet wel aangetekend worden, dat dit mogelijk was dankzij de lage rente, de UMTS-opbrengsten en de hogere belastingontvangsten die het gevolg waren van de gunstige economische ontwikkeling van het afgelopen jaar. Enkele lidstaten hebben deze gunstige randvoorwaarden echter niet voldoende benut om hun begrotingstekort en hun staatsschuld te verminderen.
Met het oog op de vergrijzing binnen Europa en de verwachte druk op de pensioensystemen is het van doorslaggevend belang om voldoende financiële speelruimte te creëren. Dat betekent dat het potentieel bij bezuinigingen op alle gebieden ook volledig moet worden benut. De rol van de overheidsinvesteringen mag daarbij niet in het geding komen. Deze investeringen dienen echter wel gericht te gebeuren, aan de hand van strategische doelstellingen, en mogen geen drempel opwerpen voor particuliere investeringen.
De evaluatie van de eigen sterke punten betekent ook dat de structurele hervormingen van de kapitaalproducten en de arbeidsmarkten in de lidstaten worden voortgezet. Tijdens de Top in Stockholm is het niet gelukt concrete afspraken te maken over de liberalisering van de Europese elektriciteits- en gasmarkten. Ik betreur dat ten zeerste. Wij moeten ons tot het uiterste inspannen om de liberalisering in de resterende sectoren wel te realiseren. Dat is namelijk een fundamentele voorwaarde om de zelf gestelde doelstelling te verwezenlijken en van de Europese Unie in 2010 de meest concurrerende en dynamische kenniseconomie ter wereld te maken.
Tegelijkertijd moet men extra inspanningen ondernemen om de interne markt te voltooien. Ik wil in dat verband twee belangrijke voorbeelden noemen. In de eerste plaats moet eindelijk overeenstemming worden bereikt over het communautair octrooi. In de tweede plaats moeten, in de mate van het mogelijke, de communautaire regels inzake openbare aanbestedingen ook van toepassing zijn op defensie.
Juist in een periode waarin de Europese Unie stappen onderneemt om een gemeenschappelijk defensiebeleid te ontwikkelen, is een afbakening van de nationale defensiemarkten inefficiënt, anachronistisch en gewoonweg te duur.
Mevrouw de Voorzitter, het is u bekend dat op dit moment de Conferentie van de Verenigde Naties over handel en ontwikkeling plaatsvindt in onze gebouwen te Brussel. Het is u misschien niet bekend dat er twee vertegenwoordigers van de Birmaanse militaire junta aan die conferentie deelnemen. Zoals u weet, mogen er volgens het gemeenschappelijke standpunt van de Europese Unie, dat door dit Parlement wordt gesteund, geen inreisvisa aan leden van de Birmaanse militaire junta worden verleend. Toch zijn ze aanwezig in onze eigen gebouwen.
Ik begrijp dat de Raad het verbod voor deze conferentie naast zich neergelegd heeft met het oog op zijn verplichtingen jegens de Verenigde Naties. Als dat zo is, verzoek ik u, mevrouw de Voorzitter, om de Raad of de heer Solana te vragen een verklaring af te leggen waarin wordt duidelijk gemaakt dat het hier een uitzondering betrof en dat het besluit inzake de niet-verlening van visa en het gemeenschappelijke standpunt nog steeds van toepassing zijn.
Dank u, mijnheer Corbett. Ik zal deze kwestie bespreken met de heer Solana. Ik denk overigens dat mevrouw de minister zeer aandachtig heeft geluisterd en heel goed nota heeft genomen van wat u heeft gezegd. Ik weet niet of zij wenst te antwoorden... Niet op dit moment, goed. We hebben in ieder geval goed geluisterd, mijnheer Corbett, en van mijn kant zal ik de nodige stappen zetten in deze zaak.
Mevrouw de Voorzitter, ik zou een beroep willen doen op het Reglement. Ik wil graag de aandacht vestigen op enkele andere ongewenste bezoekers binnen onze gebouwen. Gisteren vond er een schandelijke demonstratie van communisten plaats in de binnenplaats van het torengebouw. Zo' n binnendringing in onze parlementsgebouwen is zeer intimiderend voor parlementsleden. Zou u hier eens naar kunnen kijken? Welke grenzen kunnen hieraan worden gesteld en over welke rechten beschikken wij om dergelijke lieden uit onze gebouwen te weren?
Ik zal onmiddellijk het woord geven aan mevrouw Banotti, omdat ik het gevoel heb dat ze een antwoord wil geven op uw vraag, waarvoor ik haar bedank.
Mevrouw de Voorzitter, zoals u weet, heb ik vorige week bij het Bureau de kwestie aangekaart van een uitermate intimiderende en opdringerige demonstratie voor de gebouwen van het Parlement te Brussel. Vandaar dat ik gisteren eveneens verbaasd was te zien dat weer precies hetzelfde gebeurt.
De binnenplaats van het Parlement schijnt een openbare ruimte te zijn, die onder de gendarmerie van Straatsburg valt en kennelijk is er sprake van een communicatiestoornis. Het Parlement was er niet van op de hoogte gesteld dat deze demonstratie gisteren plaats zou vinden. Ik ben het eens met de heer Van Orden. Iedereen heeft recht op zijn eigen democratische mening, maar dit was intimiderend voor parlementsleden en bezoekers die met honderden tegelijk het Parlement wilden binnengaan. Ik hoop dan ook ten zeerste dat de autoriteiten van Straatsburg erop zullen toezien dat we dit niet nog eens moeten meemaken.
Ik doe geen uitspraken over het onderwerp van de demonstratie, maar dit is de tweede keer dat door dezelfde demonstranten personen worden gehinderd bij het betreden van het Parlement.
Mevrouw de Voorzitter, maandagavond, na uw mededeling over de zaak-Berlusconi in Spanje, heb ik u gevraagd of u ons alle documenten kon doen toekomen die u hebt ontvangen van de Spaanse politieke en rechterlijke autoriteiten. U heeft mij toen geantwoord dat u daar onmiddellijk voor zou zorgen. Het is woensdagochtend en ik heb deze documenten nog steeds niet ontvangen.
Dat is volstrekt onaanvaardbaar, mijnheer Caudron. Ik zal onmiddellijk uitzoeken wat er gebeurd is. Ik heb dit tweemaal nagevraagd bij de diensten van het Parlement en ze hebben me verzekerd dat men deze documenten heeft doen toekomen aan alle collega's van het Parlement. U kunt er zeker van zijn dat ik deze zaak niet zal laten rusten.
Voorzitter, ik had dezelfde opmerking als de heer Corbett. Ook wij hebben het bericht gekregen dat officiële Birmese afgevaardigden van hoog niveau in Brussel zijn. Er is een officieel beleid van de Europese Unie om geen regeringspersonen uit Birma toe te laten vanwege het schandelijke regime daar. Nota bene mevrouw Aung San Suu Kyi die hier de Sacharov-prijs heeft ontvangen, wordt daar nog altijd in detentie gehouden. Ik vind het een ongelooflijke schande dat deze mensen hier kunnen zijn en in ons eigen Parlement het woord kunnen voeren. Ik wil me dus helemaal aansluiten bij de heer Corbett en vragen of terstond actie kan worden ondernomen.
Voorzitter, verder over de zaak Berlusconi. Eerst een goed punt. Ik moet u meedelen, en ook aan de heer Caudron, dat de documentatie die u ons beloofd hebt wel degelijk verstuurd is door de diensten. We hebben die gisteren, weliswaar na negen uur, gekregen per e-mail in alle talen, dus ik denk dat een aantal collega's hun e-mail vandaag nog niet geopend hebben.
Maar nu een tweede zaak, mevrouw de Voorzitter. Ik heb hier voor mij een telegram dat u aan de heer Berlusconi hebt gestuurd, de president van Forza Italia. U feliciteert de heer Berlusconi, weliswaar op persoonlijke titel, maar ik moet zeggen dat ik verwonderd ben over de toch wel zeer hartelijke wijze waarop u hem toewenst dat Italië met zijn verkiezingsprogramma een nieuw elan zal nemen. Ik moet u eraan herinneren, mevrouw de Voorzitter, en beklemtonen dat Berlusconi's verkiezingsoverwinning hem niet boven verdenking plaatst voor de aantijgingen inzake corruptie en machtsmisbruik. Ik wil hier heel duidelijk stellen dat over de herkomst van zijn fortuin de grootste onduidelijkheid bestaat. Bovendien vormt de monopolistische greep op de media een gevaar voor de Italiaanse democratie, mevrouw de Voorzitter. U weet dat Berlusconi een groot deel van de Italiaanse pers controleert. Ik vind dit niet aanvaardbaar. Ik zou eigenlijk willen hopen dat de Commissie snel een onderzoek gelast naar deze inbreuk op het Europees mededingingsrecht.
Mevrouw de Voorzitter, ik had gehoopt dat u, ondanks de lieve woorden die u aan Berlusconi toestuurt, toch het voortouw zou nemen in deze actie om duidelijk te maken dat wat nu gebeurt in Italië toch niet zo kosjer is.
Mijnheer Staes, dank u voor de mededeling dat u deze documenten gisteravond wel degelijk hebt ontvangen, en ik kan mijnheer Caudron alleen maar verzoeken zijn e-mail na te kijken.
Wat mijn telegram aan de heer Berlusconi betreft, zult u zeker hebben opgemerkt, mijnheer Staes, dat ik hem heb gefeliciteerd op persoonlijke titel. Ik heb het Parlement uiteraard niet betrokken bij dit felicitatietelegram, waarin ik enkel heb uitgedrukt wat ik meende te moeten uitdrukken op persoonlijke titel.
Mevrouw de Voorzitter, ook een kalm en gematigd persoon als ik verliest uiteindelijk zijn geduld. We zijn getuige geweest van een reeks persoonlijke aanvallen op een partijleider, aanvallen gebaseerd op krantenberichten waarvan het waarheidsgehalte nog moet worden aangetoond. Wij zijn een instelling, en een instelling heeft recht op respect van al haar leden, iets wat ze de afgelopen twee maanden niet heeft gekregen. Het Italiaanse volk heeft een duidelijke, onbetwistbare keuze gemaakt. Er is een staatshoofd in ons midden. Laat iedereen zijn eigen opvattingen erop na houden, dat is ieders recht, maar laten we ons bij de vergaderingen behoorlijk gedragen!
Mevrouw de Voorzitter, enkele uren geleden werd een aanslag gepleegd op de heer Landaburu, een Baskisch journalist die veel aanzien geniet, zowel door zijn professionele activiteiten als zijn engagement voor de democratie en tegen het franquisme. Gelukkig heeft hij zijn eigen leven kunnen redden, maar dat maakt deze aanslag niet minder schokkend, enkele dagen na de verkiezingen in Baskenland die, afgezien van de resultaten, vooral in positieve zin zijn opgevallen door het feit dat 80% van de Baskische burgers eraan heeft deelgenomen.
Mevrouw de Voorzitter, gisteren heeft zich hier naar aanleiding van het debat over de positie van de Turkse gevangenen een klein incident voorgedaan. In verband hiermee stelde onder andere de waarnemend ondervoorzitter dat de Begrotingscommissie de uitbreiding van de veiligheidsdiensten zou tegenhouden. Ik stel hier als bevoegd rapporteur vast dat deze posten in overeenstemming met het Bureau in de reserve zijn opgenomen en dat het Bureau tot op heden geen verzoek heeft ingediend om ze uit de reserve te halen. Het verwijt dat de Begrotingscommissie een uitbreiding tegenhoudt die nodig zou zijn om de veiligheid in het Parlement te verbeteren, wijs ik beslist van de hand. Het Bureau is verzocht een aanvraag in te dienen om de middelen hiervoor over te maken.
Mijnheer Ferber, uw betoog is niet helemaal, of beter gezegd helemaal niet, van toepassing op de notulen die hier besproken worden. U brengt het incident ter tafel dat zich hier gisteren heeft afgespeeld. Ik kan u mededelen dat wij de nodige aandacht aan dit incident hebben besteed. Onze quaestoren zijn reeds bijeengekomen om zich over dit vraagstuk te buigen. Ik wil hierbij opmerken dat de groep op uitnodiging van een van onze collega's is gekomen, maar dat de bewuste collega en zijn assistent niet meer aanwezig waren. De groep werd dus niet begeleid. Dat is punt één.
Verder doet het mij genoegen dat u hier het Bureau ter sprake brengt. Momenteel bezint het Bureau zich op uiterst strenge veiligheidsmaatregelen. Veel collega's willen immers dat dergelijke maatregelen in het belang van onze instelling getroffen worden. Wat zich hier gisteren heeft afgespeeld is tot daar aan toe, maar het is niet ondenkbaar dat er zich andere incidenten zullen voordoen. Iedereen is zich daar terdege van bewust. Uiteraard wil het Bureau met de Begrotingscommissie samenwerken. Wij hopen zo snel mogelijk een oplossing te vinden.
Mevrouw de Voorzitter, het incident van gisteren heeft niets te maken met het feit dat er nog geen toestemming voor bepaalde posten is. Het een heeft niets met het ander te maken.
Ten eerste gaat het om een fout bij de controle bij de ingang van de plenaire vergaderzaal. De controleurs zijn er, extra posten zijn hier niet nodig. Ten tweede gaat het er om dat eigenlijk de veiligheidsdienst verantwoordelijk was, die wij met de bewaking aan de ingang hebben belast. Tussen deze veiligheidsdienst en de posten bestaat evenmin samenhang. Wel is het van belang dat wij op het terrein van de veiligheid iets ondernemen. Op dit punt heeft collega Ferber gelijk. Er bestaat echter geen direct verband met het incident van gisteren.
U hebt volkomen gelijk, mijnheer Schmid. Zoals ik al aangaf: het incident van gisteren is één ding. Wij dienen ons evenwel te buigen over een oplossing voor het algemene veiligheidsvraagstuk.
Mevrouw de Voorzitter, ik wil het ook hebben over punt 23 in de notulen van gisteren, dat over veiligheid gaat.
We zijn allemaal erg dankbaar voor de uitleg die u heeft gegeven over wat er gisteren gebeurde en het is heel belangrijk dat het Parlement inziet wat u ook al duidelijk maakte, namelijk dat dit een onderwerp is dat het Bureau momenteel ook bespreekt. De kwestie is buitengewoon ernstig en van wezenlijk belang, omdat de veiligheid in dit Parlement niet goed genoeg is.
Wat gisteren gebeurde ligt echter een beetje anders. Daar ging het namelijk om de status en de verantwoordelijkheid van de leden ten aanzien van degenen die zij in dit Parlement uitnodigen.
We hebben vanmorgen een zeer levendige discussie over deze zaak gehad in onze eigen politieke fractie en ik ga u vragen, mevrouw de Voorzitter, om een speciale vergadering van het Bureau te beleggen, zodat al deze zaken besproken kunnen worden. Ik weet dat het al op de agenda van het Bureau staat en dat het een voortgaande discussie is, maar het is zó belangrijk dat we de tijd hebben om goed over de kwestie na te denken, dat een speciale vergadering van het Bureau naar mijn mening wel op zijn plaats is. Ik verzoek u dan ook om die vergadering te beleggen.
Hartelijk dank, mijnheer Provan. Wij zullen bekijken of dat morgenochtend kan worden geregeld. Nee, alle gekheid op een stokje: op 30 mei zullen we alle aspecten van dit vraagstuk bekijken. Ik geloof dat de heer Provan niet heeft begrepen dat hij bij deze is uitgenodigd.
Mevrouw de Voorzitter, allereerst wil ik de heren Ferber en Schmid hartelijk danken voor het feit dat ze dit incident niet op de spits willen drijven. Ook ik betreur dit incident ten zeerste. Ik heb dan ook onmiddellijk onderzocht hoe de demonstranten de vergaderzaal hebben kunnen binnendringen. Een lid van mijn fractie is hier in de maling genomen. Ik kan u verzekeren dat mijn collega te goeder trouw heeft gehandeld. Uiteraard heeft hij een dergelijk incident geenszins willen laten plaatsvinden.
U zal u vertellen wat er gebeurd is. De drie genoemde personen...
hadden verzocht om in het Parlement ontvangen te worden aangezien de moeder van één van hen deel uitmaakt van de hongerstakers in Turkije en zich in een kritieke toestand bevindt. Mijn collega heeft ze op zijn werkkamer ontvangen en bij het afscheid van de delegatie hebben deze drie personen in een moment van onoplettendheid de vergaderzaal kunnen binnendringen.
Ik wil u laten weten dat mijn collega - die ik onmiddellijk van de gebeurtenissen op de hoogte heb gesteld - mij vanochtend een brief heeft gestuurd, waarin hij de gebeurtenissen uiteenzet. Hij geeft blijk van zijn ontzetting en biedt het Parlement zijn excuses aan. Ik zal u de brief overhandigen, mevrouw de Voorzitter. Deze gebeurtenissen zijn temeer betreurenswaardig daar de mannen en vrouwen die dagelijks in Turkije sterven, niet bij deze situatie gebaat zijn. Dat vind ik eigenlijk het ergste van alles.
Ik verklaar de zitting van het Europees Parlement, die op donderdag 17 mei 2001 werd onderbroken, te zijn hervat.
Geachte collega' s, op 24 mei jongstleden is Santiago Oleaga, financieel directeur van het Baskische dagblad El Diario Vasco, in San Sebastian met zes schoten in de rug vermoord.
De dag daarvoor hadden terroristen al geprobeerd een veiligheidsbeambte van de universiteit van Baskenland te doden met een bom die onder zijn auto was geplaatst. Deze is gelukkig niet afgegaan.
Onmiddellijk na de bekendmaking van de moord op Santiago Oleaga heb ik uit eigen naam en namens het Parlement mijn medeleven en solidariteit betuigd aan zijn familie en collega' s.
De ETA heeft met deze aanslag wederom zijn werkelijke gezicht laten zien, het gezicht van blind terrorisme dat democratie afwijst en alle vrijheden vertrapt, ook een van de meest fundamentele vrijheden, namelijk de vrijheid van meningsuiting.
Ik verzoek u een minuut stilte in acht te nemen.
Aan de orde is de regeling van de werkzaamheden. De ontwerpagenda is rondgedeeld en de volgende wijzigingen zijn voorgesteld of aangebracht (artikel 111 van het Reglement).
Ik heb allereerst twee mededelingen. De mededeling van de Commissie, die zal worden gedaan door de heer Busquin, heeft betrekking op twee onderwerpen. Ten eerste het specifiek programma voor de tenuitvoerlegging van de kaderprogramma' s 2000-2006 van de Europese Gemeenschap voor werkzaamheden op het gebied van onderzoek, technologische ontwikkeling en demonstratie. Ten tweede het specifiek programma voor de tenuitvoerlegging van de kaderprogramma' s 2000-2006 van de Europese Gemeenschap voor Atoomenergie voor werkzaamheden op het gebied van onderzoek en opleiding.
Tevens deel ik u mede dat het verslag van de heer Mayer, namens de Commissie juridische zaken en interne markt, van de agenda is geschrapt omdat het nog niet is goedgekeurd in de bevoegde commissie.
Aangaande de gecombineerde behandeling van het milieubeleid heeft de Raad laten weten dat de Zweedse minister van Milieuzaken, de heer Larsson, bij het debat over het verslag van mevrouw Hulthén aanwezig wenst te zijn. In overleg met de fracties wordt de gecombineerde behandeling daarom eerder op de agenda ingeschreven. Deze zal nu plaatsvinden vóór het verslag van mevrouw Myller, dat ook namens de Milieucommissie is opgesteld en gaat over een communautair actieprogramma voor het milieu.
Tenslotte wijs ik u erop dat de termijn voor de indiening van verzoeken om aparte stemming, stemming in onderdelen en hoofdelijke stemming is vervroegd tot vandaag, 16.00 uur. Dit op verzoek van en in overleg met alle fracties.
Mevrouw de Voorzitter, onlangs is overeenstemming bereikt over een Europees wetsontwerp ter bestrijding van pedofilie. Dat heeft wel wat lang geduurd, na de duizenden handtekeningen die we u hierover hebben aangeboden, en ondertussen heeft het verschijnsel zich verder verspreid. Onlangs is in Italië bijvoorbeeld een zaak bekend geworden waarvan honderden kinderen het slachtoffer zijn geworden.
We willen dat justitie sneller te werk gaat en dat er strengere wetten worden aangenomen: te vaak zitten er economische belangen achter deze weerzinwekkende misdaad, die het leven van duizenden kinderen voorgoed verwoest, vaak met de stilzwijgende instemming van de politiek.
We willen dat dit Parlement er bij de Commissie en de Raad van ministers op aandringt de bestrijding van pedofilie op te voeren en regels op te leggen voor het gebruik van Internet, dat in te veel gevallen door criminele pedofielen wordt gebruikt. Kinderen uit de hele wereld, maar vooral uit Europa in dit geval, vragen dit Parlement zijn stem te laten horen. We kunnen ons niet alleen verlaten op documenten die te laat komen of restrictief zijn: we moeten nu doelmatige maatregelen treffen!
Mevrouw de Voorzitter, gisteren heeft de Raad van ministers van Justitie en Binnenlandse Zaken tijdens een zeer belangrijke bijeenkomst een aantal besluiten genomen inzake de privacy en de individuele rechten van burgers op het gebied van de telecommunicatie.
Dit is het zogenaamde ENFOPOL 29. In dit Parlement is tot nog toe niet over dit onderwerp gesproken. Wel is er ooit een discussie geweest over ENFOPOL 98, waarbij het ging over het herschrijven van de internationale gebruiksvoorschriften. Hierbij gaat het echter om iets heel anders, namelijk over de wijze waarop de bestaande voorschriften in de EU worden geïnterpreteerd en toegepast. Het is mijns inziens totaal onaanvaardbaar dat de Raad van ministers van Justitie en Binnenlandse Zaken zulke belangrijke besluiten heeft genomen terwijl het Parlement nog niet over dit onderwerp heeft gedebatteerd. Hun beslissingen hebben gevolgen voor alle burgers, zowel binnen als buiten dit Parlement. Deze verliezen hierdoor immers hun recht op privacy. Het is dus een kwestie die iedereen aangaat en die derhalve dient te worden besproken. Het gaat hier per slot van rekening om de grondrechten van de Europese burger.
Mevrouw de Voorzitter, ik wil iets over hetzelfde onderwerp zeggen. Het kwalijke van deze ENFOPOL-plannen is dat zij veel verder gaan dan wat drie jaar geleden was gepland. Er is niet alleen meer sprake van toezicht op traffic data en content data - dat wil zeggen van de header en de inhoud van e-mail, maar er worden veel meer gegevens in de gaten gehouden, zoals de gegevens van credit cards en IP-ports, waardoor de computer volledig wordt geobserveerd. Dat betekent dat de communicatie helemaal niet meer aan het toezicht kan worden onttrokken. Bij de Raad bestaat hierover niet eens een echt document en het is voor ons onmogelijk om toegang te krijgen tot de nodige informatie! Vooralsnog is er geen definitief besluit genomen, naar het schijnt vanwege een vormfout. Maar het besluit kan elk moment genomen worden - daar is geen bijkomende vergadering meer voor nodig.
Ik wil onze eis herhalen dat hierover een debat wordt gevoerd. Wij hebben een enquêtecommissie over Echelon opgezet en wij ergeren ons aan het feit dat de NSA en andere geheime diensten de grondrechten schenden. Tezelfdertijd wordt er in de Europese Unie iets veel ergers gepland, namelijk dat alles in de gaten kan worden gehouden!
Aan de orde is het verslag (A5/0173/2001) van mevrouw Hautala, namens de Commissie rechten van de vrouw en gelijke kansen over het voorstel voor een richtlijn van het Europees Parlement en de Raad tot wijziging van richtlijn 76/207/EEG betreffende de tenuitvoerlegging van het beginsel van gelijke behandeling van mannen en vrouwen ten aanzien van de toegang tot het arbeidsproces, de beroepsopleiding en de promotiekansen, en ten aanzien van de arbeidsvoorwaarden (COM(2000) 334 - C5-0369/2000 - 2000/0142(COD)).
Mijnheer de Voorzitter, de Europese Unie heeft al een traditie van 25 jaar op het gebied van wetgeving die de gelijke behandeling van vrouwen en mannen in het beroepsleven verplicht stelt. De richtlijn die wij vandaag behandelen heeft haar oorspronkelijke vorm al in 1976 gekregen. Wij kunnen constateren dat onze samenlevingen zich in deze meer dan 25 jaar in menig opzicht sterk hebben ontwikkeld en het wordt dan ook tijd onze standpunten over de gelijke behandeling van vrouwen en mannen in het beroepsleven te toetsen aan de eisen van deze tijd. Daartoe worden wij ook verplicht door het Verdrag van Amsterdam dat onder andere voorschrijft dat in alle communautaire werkzaamheden uitvoerig rekening moet worden gehouden met de gelijke behandeling van vrouwen en mannen.
Wij kennen geheel nieuwe uitdagingen die door regelgeving moeten worden aangepakt. Met deze richtlijn van de Europese Unie krijgen de lidstaten voor het eerst bindende maatregelen opgelegd om seksuele intimidatie te bestrijden. Seksuele intimidatie op de werkplek komt veel voor: volgens onderzoeken in de Europese Unie heeft een op de twee vrouwen op haar werkplek er last van. Natuurlijk kunnen ook mannen er af en toe last van hebben, ook mannen kunnen het slachtoffer van seksuele intimidatie zijn, maar vandaag de dag zijn het nog hoofdzakelijk vrouwen die eraan ten prooi vallen. In dat verband stelt de Commissie rechten van de vrouw en gelijke kansen voor dat wij iets verder gaan dan wat de Commissie oorspronkelijk heeft bedoeld. De commissie wil dat de lidstaten met preventieve maatregelen seksuele intimidatie gaan bestrijden en dat de werkgevers worden verplicht arbeidsomstandigheden te creëren waarin seksuele intimidatie geen kans krijgt. Ik heb ook onderstreept dat dat de positie van de werkgever kan verbeteren; als hij immers kan aantonen dat hij dergelijke preventieve maatregelen heeft genomen, staat hij in conflictsituaties beslist sterker.
Ook de bescherming van het moederschap moet extra worden versterkt. Ik kom zelf uit Finland, en vaak wordt gedacht dat Finland een echt modelland voor gelijke behandeling is. Ik kan u echter vertellen dat ook in ons land bijvoorbeeld dertigjarige vrouwen zich vaker laten aborteren dan nodig is. Toen werd onderzocht wat daarvan de oorzaak was, is vastgesteld dat de moordende concurrentie op de werkplek een mogelijke oorzaak is: werkgevers nemen geen vrouwen in dienst die op een leeftijd zijn waarop ze waarschijnlijk kinderen nemen. Dat willen wij nu definitief verbieden. Het is discriminatie op grond van geslacht, en dat is verboden.
In deze richtlijn worden slachtoffers van discriminatie op grond van geslacht ook betere middelen voor juridische bescherming geboden en wordt ook geëist dat, ook wanneer het dienstverband al is beëindigd, het slachtoffer van discriminatie op grond van geslacht juridische stappen kan ondernemen. Daarbij kan hij of zij steun krijgen van onafhankelijke overheidsinstanties die overeenkomstig deze richtlijn moeten worden opgericht.
In verscheidene lidstaten bestaat waarschijnlijk al een onafhankelijke autoriteit die zorg draagt voor gelijke behandeling, maar ik wil onderstrepen hoe belangrijk deze kwestie is met het oog op de situatie in de kandidaat-lidstaten. De Commissie rechten van de vrouw en gelijke kansen heeft er in een ander verband op gewezen dat kwesties van gelijke behandeling van mannen en vrouwen in de kandidaat-lidstaten lang niet zo expliciet in de lidmaatschapsonderhandelingen naar voren zijn gekomen als eigenlijk had gemoeten. Deze omissie kan onder andere worden hersteld door voldoende instellingen in het leven te roepen die de wettige taak hebben de gelijke behandeling te verwezenlijken en te bevorderen.
Ik wil onderstrepen dat de maatschappelijke ontwikkeling nieuwe kwesties van gelijke behandeling met zich mee heeft gebracht. Wij hebben in onze commissie een levendig debat gevoerd over de vraag of ook jonge mannen en vaders meer bescherming nodig hebben tegen seksuele intimidatie. Ik denk dat wij een goed compromis hebben gevonden waarmee wij ook de vaders en hun rechten in deze richtlijn hebben opgenomen. Naar mijn mening is dat zeer actueel, aangezien het debat over gelijke behandeling ook vaker gaat over de vraag hoe mannen hun verplichtingen ten opzichte van het gezin kunnen nakomen. Op die manier kunnen wij tot een werkelijke gelijke behandeling komen.
Mijnheer de Voorzitter, de Commissie werkgelegenheid en sociale zaken is van mening dat er ondanks belangrijke wijzigingen in de wetgeving nog steeds sprake is van salarisdiscriminatie en segmentering van de arbeidsmarkt. In bepaalde traditionele sectoren blijven de lonen laag, en dat geldt vaak ook voor de diensten en de zogenaamde "nieuwe economie" . De werkgelegenheid voor vrouwen is toegenomen, maar 40% van die nieuwe banen zijn deeltijdbanen of banen in de onafhankelijke sector, waarbij het minimumloon als basisloon geldt. Het alternatief is dan geen baan, en zelfs als we ervan uitgaan dat vaak alleen dit type werk verenigbaar is met het familieleven, is er hier toch sprake van een soort indirecte discriminatie die in de statistieken niet duidelijk als zodanig naar voren komt. Datzelfde geldt voor mensen die werk verrichten waarvoor ze eigenlijk te hoog gekwalificeerd zijn.
De sociale partners moeten via de structuurfondsen worden aangespoord om gelijkheidspacten te sluiten. De besluiten van de Raad van Lissabon, de werkgelegenheidsrichtsnoeren voor het jaar 2001, de sociale agenda en het opnieuw geredigeerde Verdrag benadrukken allemaal het belang van meer en betere banen voor vrouwen. Het gaat niet alleen om het concretiseren van een recht, het gaat er ook om een economisch evenwicht te vinden en de pensioenen veilig te stellen. De huidige situatie moet hoe dan ook rechtgezet worden, ook als dat niet op de meest elegante manier kan geschieden.
De Commissie werkgelegenheid en sociale zaken doet in haar teksten voorstellen voor nieuwe omschrijvingen van de begrippen positieve actie en indirecte discriminatie met één of meer slachtoffers. Intimidatie wordt gezien als onderwerping en vernedering, al dan niet verergerd door direct seksueel misbruik. Met andere woorden: we hebben gezocht naar een betere begripsomschrijving die een ruimer aantal gedragingen en situaties omvat.
De afgevaardigden waren er unaniem voor dat de bescherming van vaders en moeders verbeterd moet worden. Ook de bescherming van zwangere vrouwen en in een adoptieproces verwikkelde ouders moet beter. Daarom dringen wij er - net als dit Parlement - opnieuw op aan dat richtlijn 92/85/EG herzien wordt. Met het recht op terugkeer naar het werk, zoals bedoeld in richtlijn 76/207/EEG, garanderen wij dat vrouwen na de bevalling gelijkwaardig werk krijgen, in die gevallen waarin de oorspronkelijke baan is vervallen of van inhoud is gewijzigd. In dat opzicht wijken wij af van het verslag van mevrouw Hautala ...
Mijnheer de Voorzitter, binnenkort spreken we al zes jaar over wijziging van de richtlijn van 1976, ingevoerd na het veelbesproken arrest van het Hof van Justitie van de Europese Gemeenschappen van 17 oktober 1975, betreffende de gelijke behandeling van mannen en vrouwen ten aanzien van de toegang tot het arbeidsproces, de beroepsopleiding en de promotiekansen en ten aanzien van de arbeidsvoorwaarden.
De Commissie heeft gemeend ons in 1996 een voorstel tot wijziging van deze richtlijn voor te moeten leggen, een richtlijn die toch concreet heeft bijgedragen tot meer gelijkheid van mannen en vrouwen op het werk op de betrokken gebieden.
Het wijzigingsvoorstel van 1996 had uitsluitend tot doel de positieve acties veilig te stellen die in gevaar waren gekomen door het arrest van 1975. Als rapporteur over dat wijzigingsvoorstel, dat me niet echt geruststelde, heb ik gemeend dat het goed zou zijn een ander arrest van het Hof betreffende een vergelijkbaar geval in aanmerking te nemen: de zaak-Marshall, waarin in november 1997 uitspraak is gedaan. In dit geval is de klager, de heer Marshall, die meende gediscrimineerd te zijn vanwege een positieve actie ten gunste van een collega, niet in het gelijk gesteld. Wij hebben een aantal aspecten opnieuw bekeken teneinde vast te stellen of de positieve acties inderdaad niet discriminerend zijn, daar er sprake was van een ommezwaai bij het Hof.
In het besef dat het nu eenmaal zo is dat we in laatste instantie uiteindelijk allemaal gelijk zijn voor God, hebben de Commissie rechten van de vrouw en gelijke kansen en onze parlementaire commissie van destijds zich achter mij geschaard en de Commissie verzocht haar gewraakte voorstel in te trekken, vooral omdat in de tussentijd het Verdrag van Amsterdam was ondertekend. Aldus hebben wij op 8 maart 1999 de Commissie in deze vergaderzaal niet alleen gevraagd haar voorstel in te trekken, maar ook verzocht een nieuw voorstel voor te leggen op basis van het geratificeerde Verdrag van Amsterdam. Ter ondersteuning van dit verzoek hebben wij erop gewezen dat het beginsel van gelijkheid tussen mannen en vrouwen krachtens de artikelen 2, 3 en 141 van het Verdrag van Amsterdam beschouwd dient te worden als een fundamenteel recht in een democratische samenleving, op grond waarvan die gelijkheid in praktijk gebracht dient te worden via een pakket actieve maatregelen in het kader van de positieve acties.
Onze boodschap was duidelijk. De ontwerprichtlijn moest een dwingende juridische volmacht bevatten om positieve maatregelen te nemen daar waar die nodig zijn om de gelijkheid van mannen en vrouwen tot stand te brengen en om een einde te maken aan de ondervertegenwoordiging van vrouwen in de besluitvorming.
De Commissie heeft met tegenzin gehoor gegeven aan ons verzoek. Bijna een jaar geleden inmiddels heeft ze ons een voorstel voorgelegd tot wijziging van de richtlijn van 1976. Persoonlijk had ik liever gezien dat ze een geheel nieuwe versie voorgelegd had in plaats van lukraak wat wijzigingen aan te brengen in de bestaande richtlijn, aangezien haar tekst van de zijde van de rapporteur en de verschillende betrokken commissies bijna 200 amendementen heeft uitgelokt, die veelal zijn opgesteld zonder kennis van de basistekst en met de - zonder meer prijzenswaardige - bedoeling in deze richtlijn het gehele beleid inzake gelijkheid te herdefiniëren, terwijl dat op een groot aantal terreinen toch al geregeld is in andere richtlijnen. Die zijn stellig voor verbetering vatbaar, maar deze wijziging heeft met die richtlijnen niets te maken.
Een en ander heeft mijn taak als voormalig rapporteur en als fictief rapporteur, ditmaal voor mijn fractie, er niet eenvoudiger op gemaakt, aangezien ik nu eenmaal niet bereid was af te zien van de reeds genoemde boodschap in mijn verslag van 1999. Persoonlijk ben ik van mening dat in de tekst die is voorgesteld door de Commissie rechten van de vrouw en gelijke kansen de lat te hoog gelegd wordt. Verder is de tekst op enkele punten in juridisch opzicht te weinig onderbouwd en beantwoordt hij niet aan de verwachtingen van de Raad en de Commissie ten aanzien van het verantwoordelijkheidsbesef van de medewetgever die het Parlement is.
Ik heb getracht mijn collega' s op andere gedachten te brengen, maar daarin ben ik slechts gedeeltelijk geslaagd. Ik betreur vooral de amendementen waarin wordt voorbijgegaan aan artikel 141 van het Verdrag. Ik betreur ook de amendementen waarin zogenaamde definities geïntroduceerd worden. En ik betreur het allegaartje op het gebied van bescherming van het moederschap en de verwarring tussen moederschapsverlof voor vrouwen, ouderschapsverlof, ...
Mijnheer de Voorzitter, in de eerste plaats wil ik de rapporteur, mevrouw Hautala, bedanken voor haar serieuze werk en voor haar bereidwilligheid om bij een zo delicate materie rekening te houden met alle bijdragen en suggesties van alle fracties. Uit de woorden van de vorige spreekster blijkt hoe geanimeerd de discussie in de Commissie rechten van de vrouw en gelijke kansen is geweest. Het is wel waar dat de richtlijn van 1976 een buitengewone rol heeft gespeeld, maar vijfentwintig jaar na dato zijn de sociale verhoudingen en de rol van de vrouw veranderd. We zijn een groot aantal arresten van het Hof van Justitie verder en vooral hebben we nu ook het Verdrag van Amsterdam dat ons de mogelijkheid biedt de juridische instrumenten te consolideren en doeltreffender in te zetten. Het is waar, dat zijn maar instrumenten, maar ze zijn onmisbaar voor een actief beleid en om het beginsel van de gelijke kansen, ook op de arbeidsmarkt, concreet af te dwingen.
De verleiding was groot om bij deze wijziging van de richtlijn allerlei andere openstaande vrouwenproblemen mee te nemen - wat dat betreft heeft mevrouw Lulling gelijk. Toch geloof ik dat het resultaat van onze werkzaamheden uit juridisch oogpunt geheel in overeenstemming is met de voorstellen en de doelstellingen van de ontwerpwijziging die de Commissie ons heeft voorgelegd. Ik geloof dat de definities van "directe discriminatie" en "indirecte discriminatie" die we hebben geperfectioneerd, voortbouwend op het voorstel van de Commissie, vanuit juridisch oogpunt nu duidelijk aangeven hoe dat instrument kan worden gebruikt. Waarom molestaties en seksuele intimidatie als een vorm van discriminatie zijn opgenomen, is zonder twijfel ook duidelijk, net als de precisering dat het recht op moederschap en op vaderschap geen grond voor discriminatie mogen zijn. Positieve discriminatie, zoals ook is voorzien in artikel 141, lid 4 van het Verdrag, is een concreet middel waarmee de richtlijn daadwerkelijk een aanvulling kan worden op de instrumenten die de Europese Unie in al deze jaren de lidstaten ter beschikking heeft gesteld, en ik hoop dan ook dat ze voor het einde van dit jaar in werking kan treden en een extra instrument wordt dat alle lidstaten, alle vrouwen, alle organisaties kunnen benutten.
Door sommigen is daartegen ingebracht dat de Europese Unie zich mogelijk te zeer in de zaken van de lidstaten mengt en het subsidiariteitsbeginsel wordt geschonden. Ik geloof echter dat dit argument door niemand als uitvlucht kan worden gebruikt. Hier worden immers de juridische middelen die ingezet kunnen worden gedetailleerd beschreven. In enkele gevallen betekenen die een inperking, in andere een uitbreiding van de mogelijkheden, al naar gelang de rechtsorde van de lidstaten. Ik persoonlijk hoop van harte dat het Parlement vandaag het verslag van mevrouw Hautala met een grote meerderheid zal aannemen. Het verslag heeft de instemming van de overgrote meerderheid van de Commissie rechten van de vrouw. Ik geloof namelijk dat het een stap vooruit zal betekenen bij de concrete tenuitvoerlegging van een van de grondbeginselen van onze Gemeenschap: gelijke kansen.
Ik verklaar de zitting van het Europees Parlement, die op donderdag 31 mei 2001 werd onderbroken, te zijn hervat.
De notulen van de vergadering van donderdag 31 mei 2001 zijn rondgedeeld.
Mevrouw de Voorzitter, geachte collega's, ik heb een opmerking over de notulen. In de bijlage bij de notulen, de aangenomen teksten, staat ergens over het verslag-Méndes de Vigo - ik zoek even mijn documenten, en ik kan ze natuurlijk niet vinden - dat er een Europese grondwet moet komen. Dat is gebaseerd op een amendement van de heer Brok. Ik heb dat met hem besproken, en hij heeft bevestigd dat deze formulering in zijn amendement nergens stond. Daarom vraag ik u om de amendementen nog eens te bestuderen en te zien of het definitieve verslag-Méndes De Vigo in alle talen correct is vertaald. We willen natuurlijk alle foute interpretaties vermijden.
Heel goed, mijnheer Ferber. Wij willen deze situatie heel graag natrekken.
Aan de orde is de definitieve ontwerpagenda die door de Conferentie van voorzitters is opgesteld, overeenkomstig artikel 110 van het Reglement.
Voor de maandag en de dinsdag heb ik geen voorstellen tot wijziging.
woensdag 13 juni Ik heb een verzoek ontvangen van de PPE-DE-Fractie om uitstel tot een volgende vergaderperiode van de gecombineerde behandeling van het jaarverslag dat de heer Wuori namens de Commissie buitenlandse zaken, mensenrechten, gemeenschappelijke veiligheid en defensiebeleid heeft ingediend over de mensenrechten in de wereld in 2000 en het mensenrechtenbeleid van de Europese Unie, en de verklaring van de Raad over de strategie van de Unie binnen de internationale organisaties.
Wij gaan luisteren naar een vertegenwoordiger van de PPE-DE-Fractie die zal verzoeken om uitstel van dit debat teneinde het Parlement in de gelegenheid te stellen in het kader van het debat over de voorbereiding van de Top van Göteborg, in aanwezigheid van de Raad, de uitslag van het referendum in Ierland over het Verdrag van Nice te behandelen.
Mevrouw de Voorzitter, we hebben dit voorstel werkelijk pas na rijp beraad gedaan, want we willen voor zover dat in de politiek mogelijk is zeker goed samenwerken met mevrouw Hautala. We hebben echter voldoende tijd nodig voor het debat over Göteborg. Daarom hebben we voorgesteld om het verslag-Wuori tijdens de zitting in Brussel te behandelen. Ik heb geen moeite met de inhoud, maar wil meer tijd wijden aan de voorbereiding van de belangrijke top in Göteborg.
Mevrouw de Voorzitter, ik wil een beroep doen op collega Poettering en alle anderen die voornemens zijn de behandeling van het mensenrechtenverslag van collega Wuori op te schorten. Telkens als het Parlement een standpunt over de mensenrechten inneemt, gebeurt dat namelijk op een zeer theoretisch niveau. Als er echter daadwerkelijk iets gedaan kan worden, wil men de zaken uitstellen.
Ik verzoek de heer Poettering te overwegen het verslag van collega Wuori op de agenda te handhaven en stel voor in het debat over de Top van Göteborg toch kort over het referendum in Ierland te debatteren. Het zou zeer jammer zijn als het verslag van collega Wuori - ongetwijfeld het hoogtepunt van deze week - nu plotseling wordt teruggenomen. Vorige week wilde niemand van u dat. Men had natuurlijk kunnen voorzien dat het referendum in Ierland aanleiding zou geven tot discussie, maar dat heeft men dus niet gedaan.
Mevrouw de Voorzitter, mijn fractie is bereid om het verzoek tot uitstel van het debat over de mensenrechten te steunen op voorwaarde dat het debat tijdens de vergaderperiode van de maand juli wordt gehouden en niet voor onbepaalde tijd wordt verdaagd. Wij hechten weliswaar bijzonder belang aan de behandeling van het desbetreffende verslag, maar anderzijds zijn wij ons ervan bewust dat aan de vooravond van de Top van Göteborg de nodige aandacht moet worden besteed aan ontwikkelingen zoals die welke zich in Ierland hebben voorgedaan.
Ik wens hier overigens nog een nieuw gegeven aan toe te voegen: als de informatie waarover ik beschik juist is, zal de Belgische premier, de heer Verhofstadt, tijdens de volgende vergaderperiode voor het Parlement verschijnen. Als lid van de Eerste Kamer van het Koninkrijk België trad de heer Verhofstadt op als rapporteur van de Rwanda-commissie, die belast was met het onderzoek naar de verantwoordelijkheid van België in het Rwandese drama. Momenteel vindt er in Brussel een historisch proces plaats waarin de universele dimensie van de genocide wordt vastgesteld. Ik meen dat dit initiatief België en de Europese Unie tot eer strekt. Het lijkt mij dan ook bijzonder interessant om hier het standpunt van de Belgische premier betreffende dit fundamentele vraagstuk te vernemen.
Hartelijk dank, mijnheer Barón Crespo. Als ik het goed begrepen heb, gaat de heer Poettering ermee akkoord dat het verslag wordt ingeschreven op de agenda van de vergaderperiode van juli.
De heer Poettering heeft zijn verzoek ingediend, mevrouw Hautala is tegen. Wij gaan nu luisteren naar een voorstander, aangezien de heer Poettering het verzoek heeft ingediend. De heer Barón Crespo is voor het voorstel, op voorwaarde dat het verslag in juli wordt behandeld. Wij kunnen dus het woord geven aan een andere voorstander van het uitstel.
Mevrouw de Voorzitter, laat mij een alternatief voorstel doen. Ik stel voor dat het mensenrechtenverslag van collega Wuori op de agenda gehandhaafd blijft en dat bovendien de Raad en de Commissie wordt gevraagd om in het Göteborg-debat een verklaring over het referendum in Ierland te geven. Dat is goed mogelijk. Wij hebben de hele ochtend voor deze twee debatten.
Ik moet helaas beginnen met een vervelende mededeling. U zult zelf ook wel gemerkt hebben dat de presentielijsten nog niet bij de ingang van de zaal hangen. Er zijn technische problemen met de computer die de lijsten moet printen. Ik moet u daarom helaas verzoeken om de presentielijst iets later - bijvoorbeeld bij de stemming vanmiddag - te tekenen. Het is helaas niet anders.
(Interruptie van de heer Ferber: Dat is allemaal de schuld van de ondervoorzitter!)
Geachte collega Ferber, in dergelijke gevallen ligt de schuld altijd automatisch bij ambtenaar Rømer hier naast me!
Mijnheer de Voorzitter, ik wil hierbij meedelen dat ik gisteren aanwezig was. Om 18.00 uur was ik in het Parlement, maar omdat ik het te druk had, heb ik de presentielijst helaas niet getekend.
Mijnheer Sacrédeus, onze diensten zullen uitzoeken wat we daarmee aan moeten.
Voorzitter, gisteren heb ik namens onze fractie over de doodstraf gesproken en ik heb toen ook gezegd dat er in onze ogen een botsing is tussen het waardesysteem van Europa en het waardesysteem dat op dit moment ten aanzien van dit onderwerp in Amerika wordt aangekleefd. Ik heb ook gezegd dat dit van groot belang is met name in verband met de reis van de heer Bush deze week naar Europa. Die twee elementen, de botsing tussen de twee waardesystemen en de positie van president Bush en de reis deze week in Europa, worden bij dat punt in de notulen niet vermeld. Ik zou die graag opgenomen zien.
Mijnheer de Voorzitter, ik heb gisteren de kwestie van het vragenuur aan de orde gesteld. De Voorzitter - en zo staat het ook in de notulen - gaf als antwoord dat er aan twee commissarissen te weinig vragen waren gesteld, zodat deze van de sprekerslijst zijn afgevoerd. Ik heb dat gecontroleerd. Er was slechts één vraag voor de heer Kinnock. Hij staat echter nog steeds op de lijst. Ik had zelf een vraag voor mevrouw Schreyer, maar zij staat niet meer op de lijst, hoewel andere collega's ook vragen aan mevrouw Schreyer hadden gesteld, zoals bijvoorbeeld de heer Trakatellis. Ergens klopt er iets niet in dit hele verhaal. Ik verzoek u dan ook om dit te onderzoeken, zodat u mij morgen een duidelijk antwoord kunt geven waarom het vragenuur ingekort werd.
Mijnheer de Voorzitter, de Commissie landbouw en plattelandsontwikkeling heeft gisteravond met meerderheid van stemmen voor de urgentie gestemd. Met de goedkeuring van het verslag hebben wij dus gisteravond de voorwaarden geschapen - indien de plenaire vergadering ook instemt met het verzoek om toepassing van de urgentieprocedure - om het nog deze week in stemming te kunnen brengen.
Voorstel voor een besluit van de Raad betreffende aanvullende uitzonderlijke financiële bijstand aan Kosovo (COM(2001) 81 - C5-0138/2001 - 2001/0045(CNS))
Mijnheer de Voorzitter, de Commissie en de Raad hebben om een urgentieprocedure verzocht. Dit is een dringende kwestie omdat we daar snel de gepaste hulp moeten kunnen bieden. De Commissie buitenlandse zaken heeft gisteren al over het verslag gestemd, zodat we de urgentieprocedure kunnen aanbevelen.
Voorstel voor een besluit van de Raad tot toekenning van macro-financiële bijstand aan de Federale Republiek Joegoslavië (COM(2001) 277 - C5-0231/2001 - 2001/0112(CNS))
Mevrouw de Voorzitter, ik wil u en dit Parlement erop wijzen dat twee van mijn landgenoten uit mijn regio - Castilla y Léon - in Georgië zijn ontvoerd en sinds 30 november vorig jaar worden vastgehouden.
De heren José Antonio Tremiño Gómez en Francisco Jesús Rodríguez Cabal zijn zes maanden geleden naar Georgië gereisd en worden sindsdien op een onbekende plaats vastgehouden zonder dat iemand aldaar enige informatie heeft verstrekt. Mevrouw de Voorzitter, ik wil u verzoeken nota te nemen van dit ernstige probleem van deze twee Europese burgers en hun gezinnen. Ik wil u verzoeken er bij de Georgische autoriteiten op aan te dringen dat zij deze twee Spaanse burgers, aan wie het primaire grondrecht van de vrijheid wordt onthouden, onmiddellijk opsporen en bevrijden.
Met genoegen, mevrouw Redondo Jiménez. Wij zullen eerst de situatie goed onderzoeken en dan zien hoe wij uw landgenoten het beste kunnen helpen.
Aan de orde zijn de verklaringen van de Raad en van de Commissie over de voorbereiding van de Europese Raad van Göteborg van 15-16 juni 2001.
Ik geef direct het woord aan de fungerend voorzitter van de Raad, mevrouw Lindh.
Mevrouw de Voorzitter, geachte afgevaardigden, bijna een half jaar geleden sprak ik voor het eerst in het Parlement over de doelstellingen van het Zweedse voorzitterschap. Sindsdien hebben wij een intense en constructieve discussie gevoerd over de problemen rond de toekomst van Europa, over de "drie E' s" , dat wil zeggen Enlargement, Employment en Environment, over openheid en hervormingsactiviteiten, over crisisaanpak en conflictpreventie, over de toekomst van de Unie, over democratie, ontwikkeling en mensenrechten. Ik moet tot mijn spijt vaststellen dat het Parlement het voor vandaag geplande debat over mensenrechten heeft afgelast; een debat dat zoals bekend een belangrijke prioriteit voor het Zweedse voorzitterschap was.
De vraagstukken rond de toekomst van Europa zullen natuurlijk ook hun stempel drukken op de Europese Raad in Göteborg. Eerst wil ik iets zeggen over de uitbreiding - de historische verplichting voor Europa, en de allerbelangrijkste kwestie voor onze toekomst. Het is een kwestie van geloofwaardigheid voor de hele Unie dat ons actieprogramma, dat zes maanden geleden nog als zeer ambitieus werd beschouwd en door sommigen zelfs voor onrealistisch werd gehouden, wordt uitgevoerd. Er zijn gemeenschappelijke EU-standpunten bepaald in alle negen hoofdstukken van de roadmap van het Zweedse voorzitterschap, met inbegrip van verscheidene moeilijke vraagstukken zoals het vrije verkeer van personen, het verwerven van onroerend goed en vooral vraagstukken op milieugebied. Wij hebben het hoofdstuk over het vrije verkeer van personen kunnen afsluiten met twee kandidaat-landen, en dat over het vrije verkeer van kapitaal met zeven kandidaat-landen. Het milieuhoofdstuk is afgesloten met maar liefst vier kandidaat-landen. Wij kunnen dan ook spreken over werkelijke doorbraken in de onderhandelingen. Het hele gebied van de interne markt is geregeld. De vier fundamentele vrijheden van de Unie kunnen nu in een paar landen worden doorgevoerd.
Wij hebben ook een goede basis gelegd voor de oplossing van centrale vraagstukken zoals nucleaire veiligheid, voedselveiligheid en vervoer over land, en wij hebben enige hoofdstukken afgesloten die volgens onze roadmap eigenlijk pas deze herfst gereed hoefden te zijn. Met sommige van de landen die vorig jaar met onderhandelen zijn begonnen, zullen dan al onderhandelingen op alle gebieden zijn geopend. Zo kunnen wij het differentiatiebeginsel bevestigen. Elk kandidaat-land wordt beoordeeld op zijn eigen verdiensten en bepaalt zelf het tempo van de onderhandelingen.
Afgelopen maandag en dinsdag hebben wij ministervergaderingen gehouden met alle kandidaat-landen. Deze waren over het algemeen zeer verheugd over de vorderingen die tijdens de onderhandelingen zijn gemaakt. Tegelijkertijd konden wij bij veel landen echter ongerustheid vaststellen naar aanleiding van de uitslag van het referendum in Ierland. Uiteraard ben ik, zoals velen met mij, teleurgesteld over het resultaat van dat referendum, maar dat maakt het des te belangrijker dat de inspanningen voor ratificatie van het Verdrag van Nice worden voortgezet, omdat dat de eigenlijke grondslag vormt voor de onderhandelingen over de uitbreiding. Des te belangrijker is het ook dat de onderhandelingen met de kandidaat-landen met onverminderde energie worden voortgezet. De onzekerheid die het referendum mogelijk met zich heeft meegebracht, moeten wij bestrijden door nog duidelijker naar voren te brengen dat de uitbreiding moet voortgaan.
De vooruitgang die is geboekt tijdens de onderhandelingen met de kandidaat-landen was niet mogelijk geweest als deze landen geen diepgaande hervormingen hadden doorgevoerd en geen grote inspanningen hadden geleverd om aan onze eisen te voldoen. Dat maakt de regeringen in de kandidaat-landen die de EU welgezind zijn natuurlijk extra kwetsbaar voor populistische aanvallen als de uitbreiding tot stilstand zou komen.
Mijns inziens moeten wij drie conclusies trekken uit 'Nice' . Ten eerste moeten wij op de Top van Göteborg duidelijke signalen afgeven dat de uitbreiding zal worden voortgezet. Ten tweede is het ons aller verantwoordelijkheid om duidelijk te maken dat het noodzakelijk is dat het Verdrag van Nice ten uitvoer wordt gelegd en dat het ratificatieproces in andere landen wordt voortgezet. Ten derde moeten wij ons allen inspannen om bij de burgers meer vertrouwen in de EU te wekken. In dat verband kunnen wij ook het debat over de toekomst gebruiken om een breed debat over Europa te voeren, en daar ligt voor ons allen een verantwoordelijkheid.
Hier in het Parlement hebben wij de toekomstproblemen voor het laatst besproken op 30 mei. Ik zou alleen nog willen zeggen dat het verslag dat is opgesteld met het oog op de Top van Göteborg alle initiatieven beschrijft van lidstaten, kandidaat-landen en instellingen. Van deze initiatieven was de resolutie van het Parlement van 13 mei een van de belangrijkste. Wat de voortzetting van het proces betreft stellen wij ook vast dat velen voor een conventie in de voorbereidende fase zijn. Velen zijn ook van mening dat een dergelijke conventie gecombineerd moet worden met andere maatregelen. Dat is ook het standpunt van Zweden, en wij willen deze richting graag in Göteborg kunnen aangeven. De vraag hoe een en ander moet worden vormgegeven, moet echter worden beantwoord in Laken.
In Göteborg zullen wij ook aandacht besteden aan de derde "E" van het Zweedse voorzitterschap, namelijk Environment. Wij zullen enkele belangrijke stappen nemen om het beleid van de EU aan te passen aan een ecologische, duurzame ontwikkeling gericht op de lange termijn, door concrete doelen, concrete maatregelen en een doelmatige follow-up vast te stellen. In dat verband zullen wij voortbouwen op het verslag van de Commissie, waarin onder andere maatregelen worden voorgesteld tegen klimaatveranderingen en gezondheidsrisico' s, voor een gewetensvolle omgang met natuurlijke hulpbronnen en voor verbeterde vervoerssystemen.
De EU is eigenlijk de enige wereldmacht die op mondiaal niveau een beleid kan voeren op het gebied van milieuvraagstukken en duurzame ontwikkeling. Het is dan ook niet meer dan natuurlijk dat de klimaatvraagstukken en het Protocol van Kyoto aan de orde worden gesteld tijdens de topconferentie met de Amerikaanse president in Göteborg, en dat zullen wij ook doen. Tegelijkertijd weten we dat als wij een leidende rol in de wereld willen spelen, wij ons huiswerk ook goed moeten doen.
Dat geldt ook voor andere internationale vraagstukken. Op dit moment ontwikkelt de Unie instrumenten om invloed te kunnen uitoefenen op deze vraagstukken, en wordt ze steeds eensgezinder in haar optreden.
Het gemeenschappelijk veiligheids- en defensiebeleid is daarbij een van de allerbelangrijkste processen. Wij hebben een aanpak voor conflictpreventie, een aanpak voor civiele crises en een aanpak voor militaire crises, die samen één geheel vormen. Wij vullen nu de positieve ontwikkeling op militair gebied aan door ook de civiele crisisbeheersing uit te bouwen met politie, justitie en civiele administratie. Wij hebben ook meer inspanningen geleverd ter voorkoming van gewapende conflicten. De Top van Göteborg krijgt zowel een verslag over de vorderingen binnen het Europees veiligheids- en defensiebeleid voorgelegd als een Europees programma voor conflictpreventie.
De VN zijn in dezen onze belangrijkste partner. Tijdens ons werkdiner met VN-secretaris-generaal Koffi Annan in mei hebben wij een aantal prioriteiten vastgesteld voor de samenwerking inzake conflictpreventie en crisisbeheersing, waarbij onze groeiende militaire en civiele capaciteiten een reële steun voor de VN betekenen. Wij versterken de samenwerking ter plekke door gemeenschappelijke fact finding-missies en door samenwerking tussen speciale vertegenwoordigers. De Balkan, het Midden-Oosten en Afrika krijgen speciale prioriteit. Vanzelfsprekend ontwikkelen wij ook de samenwerking met de NAVO, zoals vooral te zien is geweest tijdens de actuele crises in Macedonië en in Zuid-Servië.
In Göteborg zullen wij ook belangrijke kwesties bespreken op het gebied van het buitenlands beleid, zoals het Midden-Oosten, waar de EU een zeer actieve rol heeft gespeeld. Minister-president Göran Persson is er op bezoek geweest en de Hoge Vertegenwoordiger voor het gemeenschappelijk buitenlands en veiligheidsbeleid, de heer Javier Solana, heeft een groot aantal reizen gemaakt om met de betrokken partijen te overleggen. Hij zal naar verwachting in Göteborg een roadmap presenteren betreffende de voortzetting van de betrokkenheid van de EU bij het Midden-Oosten en de activiteiten van de Unie aldaar.
Wij zullen discussiëren over het westen van de Balkan, waar de ontwikkelingen in de Voormalige Joegoslavische Republiek Macedonië, FYROM, verontrustend blijven. Het voorzitterschap zelf heeft zich, samen met de heer Javier Solana, actief ingespannen om de coalitieregering te behouden, de extremisten te isoleren, het hervormingsproces gaande te houden teneinde de positie en de rechten van de minderheden te verbeteren en de toenadering tot de EU voort te zetten. Maar zoals wij allen weten, is de situatie nog steeds zeer kritiek.
Wat Zuid-Servië betreft is de ontwikkeling positiever. Dat bewijst ook dat wanneer de EU en de NAVO nauw samenwerken, wij ook conflicten kunnen aanpakken.
Mevrouw de Voorzitter, wij naderen het eind van ons voorzitterschap, maar er staat ons nog heel wat te doen en wij hopen enige beslissende stappen te kunnen nemen op de Top van Göteborg - met betrekking tot de uitbreiding, de werkgelegenheid en het milieu, en met betrekking tot de rol van de Unie op wereldniveau. Wij rekenen op een actieve inzet van alle betrokkenen en wij weten dat we ten aanzien van alle vraagstukken die wij bespreken de actieve steun van het Parlement nodig hebben.
Mevrouw de Voorzitter van het Parlement, mevrouw de minister van Buitenlandse Zaken, geachte afgevaardigden, dames en heren, morgen komt de Europese Raad bijeen in Göteborg. De Raad heeft een volle agenda. Ik wil me concentreren op slechts twee agendapunten: de uitbreiding en duurzame ontwikkeling. In Göteborg zal echter ook over een ander belangrijk thema worden gesproken, namelijk over de uitslag van het Ierse referendum over het Verdrag van Nice.
2. over het voorstel voor een verordening van de Raad tot wijziging, wat de structurele maatregelen betreft, van Verordening (EEG) nr. 1600/92 houdende specifieke maatregelen voor bepaalde landbouwproducten ten behoeve van de Azoren en Madeira (COM(2000) 774 - C5-0749/2000 - 2000/0308(CNS))
3. over het voorstel voor een verordening van de Raad tot wijziging, wat de structurele maatregelen betreft, van Verordening (EEG) nr. 1601/92 houdende specifieke maatregelen voor bepaalde landbouwproducten ten behoeve van de Canarische eilanden (COM(2000) 774 - C5-0750/2000 -2000/0309 (CNS))
(Het Parlement neemt bij opeenvolgende stemmingen de drie wetgevingsresoluties aan)
Verslag (A5-0197/2001) van de heer Martínez Martínez, namens de Commissie landbouw en plattelandsontwikkeling,
1. over het voorstel voor een verordening van de Raad houdende specifieke maatregelen voor bepaalde landbouwproducten ten behoeve van de Franse overzeese gebieden (COM(2000) 791 - C5-0744/2000 - 2000/0313 (CNS))
2. over het voorstel voor een verordening van de Raad houdende specifieke maatregelen voor bepaalde landbouwproducten ten behoeve van de Azoren en Madeira (COM(2000) 791 en COM(2001) 156 - C5-0745/2000 - 2000/0314(CNS))
3. over het voorstel voor een verordening van de Raad houdende specifieke maatregelen voor bepaalde landbouwproducten ten behoeve van de Canarische eilanden (COM(2000) 791 - C5-0746/2000 - 2000/0316(CNS))
4. over het voorstel voor een verordening van de Raad tot wijziging van verordening (EG) nr. 1254/1999 houdende een gemeenschappelijke ordening der markten in de sector rundvlees (COM(2000) 791 - C5-0747/2000 - 2000/0317 (CNS))
(Het Parlement neemt bij opeenvolgende stemmingen de vier wetgevingsresoluties aan)
Verslag (A5-0189/2001) van de heer Poignant, namens de Commissie visserij, over het voorstel voor een verordening van de Raad houdende wijziging van verordening (EG) nr. 2792/1999 tot vaststelling van de uitvoeringsbepalingen en voorwaarden voor de structurele acties van de Gemeenschap in de visserijsector (COM(2000) 774 - C5-0751/2000 - 2000/0310(CNS))
Verslag (A5-0190/2001) van mevrouw Fraga Estévez, namens de Commissie visserij, over het voorstel voor een verordening van de Raad houdende afwijking van enkele bepalingen van verordening (EG) nr. 2792/1999 tot vaststelling van de uitvoeringsbepalingen en voorwaarden voor de structurele acties van de Gemeenschap in de visserijsector (COM(2001) 62 - C5-0077/2001 - 2001/0035(CNS))
Verslag (A5-0199/2001) van de heer Galeote Quecedo, namens de Commissie buitenlandse zaken, mensenrechten, gemeenschappelijke veiligheid en defensiebeleid, over de mededeling van de Commissie over de ontwikkeling van de buitenlandse dienst (COM(2000) 456 - C5-0629/2000 - 2000/2292(COS))
Galeote Quecedo (PPE-DE). (ES) Mijnheer de Voorzitter, dit verslag is opgesteld uit hoofde van de Hughes-procedure, en de Begrotingscommissie heeft ons geattendeerd op een duidelijke tegenstrijdigheid tussen de paragrafen 3 en 12, waarin sprake is van meer personeel voor de buitenlandse dienst, en paragraaf 28 die afkomstig is van de Begrotingscommissie en waarin wordt benadrukt dat extra personeel enkel te rechtvaardigen is binnen het kader van de huidige begroting. Om het voorstel van de Commissie buitenlandse zaken in overeenstemming te brengen met dat van de Begrotingscommissie wil ik een mondeling amendement voorstellen waarin uitdrukkelijk wordt aangegeven dat de in paragraaf 28 vastgelegde begrotingslimieten van toepassing zijn op het in de paragrafen 3 en 12 gevraagde personeel. Ik doe dit voorstel bij wijze van uitzondering vóór de stemming, om er zeker van te kunnen zijn dat de fracties dit voorstel niet gaan verwerpen. Dat zal de socialistische fractie in staat stellen om opnieuw te verzoeken om een aparte stemming over de paragrafen 3 en 12.
Verslag (A5-0163/2001) van de heer Linkohr, namens de Commissie industrie, externe handel, onderzoek en energie, over de mededeling van de Commissie over de olievoorziening van de Europese Unie (COM(2000) 631 - C5-0739/2000 - 2000/2335(COS))
(Het Parlement neemt de resolutie aan)De Voorzitter. Hiermee is de stemming beëindigd.
Mijnheer de Voorzitter, gisteren had ik niet alleen mijn vrouw en mijn zus, maar ook mijn moeder, Maria Fatuzzo, te gast in het Europees Parlement. Zij heeft de werkzaamheden van het Parlement gevolgd en mij gezegd: "Zoonlief, je legt te veel stemverklaringen af. Je moet het wat rustiger aan doen!"
Dus heb ik besloten - het is en blijft tenslotte mijn moeder! - dat ik vandaag slechts zes stemverklaringen zal afleggen in plaats van vijftien. De eerste gaat over het verslag-Hughes, waarin onder andere de naam van Galileo Galilei voorkomt, de naam die aan het satellietnavigatiesysteem is gegeven. Ik hoop dat dit systeem gebruikt gaat worden om vrachtwagens te volgen en te controleren of ze zich aan de normen voor arbeidstijden houden die in het verslag van de heer Hughes terecht worden vastgesteld.
Dank u zeer en doet u uw moeder de groeten!
Ik verklaar de zitting van het Europees Parlement, die op donderdag 14 juni 2001 werd onderbroken, te zijn hervat.
Ik wil u laten weten dat vanaf heden, 2 juli 2001, de heer Michael Holmes geen lid meer is van de Fractie voor een Europa van Democratie en Diversiteit, maar voortaan deel uitmaakt van de Niet-ingeschrevenen.
Verder wil ik kwijt dat overeenkomstig artikel 7, lid 2 van het Reglement de Commissie juridische zaken en interne markt de geloofsbrieven van mevrouw Olga Zrihen Zaari en de heer Miguel Mayol i Raynal heeft onderzocht. Ik stel u derhalve voor de mandaten van beiden te bekrachtigen.
De heer Holmes is de leider van de Onafhankelijkheidspartij van het Verenigd Koninkrijk. Betekent dit nu dat die gehele partij of in ieder geval de twee partijleden die hier vandaag aanwezig zijn voortaan tot de andere fractie behoren?
Aan de orde is de definitieve ontwerpagenda zoals die door de Conferentie van voorzitters op donderdag 28 juni is vastgesteld.
Mevrouw de Voorzitter, het spijt me dat ik telkens weer hetzelfde moet zeggen over de vergadering op woensdag, maar we hebben ook telkens dezelfde wantoestand. Ik zie dat het vragenuur al weer is uitgesteld en ingekort. Telkens protesteer ik, en telkens luidt het antwoord dat dit een uitzondering is. De uitzondering wordt zo langzamerhand de regel, omdat we zo dom zijn geweest de vergadering op vrijdag af te schaffen en te veel op de agenda van woensdag plaatsen. Het probleem van de vrijdagen kunnen we nu niet oplossen, maar ik zou u wel willen vragen om ervoor te zorgen dat we op woensdag weer een normale agenda krijgen. Dat betekent dat we niet minder dan anderhalf uur voor het vragenuur moeten krijgen. Het recht om vragen te stellen is een elementair recht van iedere afgevaardigde.
Mijnheer Posselt, ik verzeker u dat dit de laatste keer is ...
Mevrouw de Voorzitter, ik moet u nogmaals wijzen op de strubbelingen waarmee onze reis naar Straatsburg gepaard gaat. Voor vanmorgen was een vlucht gepland vanaf Malpensa met een vliegtuig met 18 plaatsen. Mevrouw Morgantini was een van de collega' s die "overbooked" was en uiteindelijk geen plaats kreeg. Ofschoon zij om 7.30 uur uit Rome was vertrokken, kon zij niet op tijd hier in Straatsburg zijn. Ik moet nogmaals wijzen op dit enorme ongemak. Ik weet wel dat de luchtvaartmaatschappijen geen wonderen kunnen verrichten, maar Air France kan toch wel op de maandag van de Straatsburgweek een vliegtuig inzetten met meer dan 18 plaatsen, mevrouw de Voorzitter! Op die manier wordt het Parlement het werken onmogelijk gemaakt.
Hartelijk dank, mevrouw Napoletano, dat u dit punt aan de orde stelt. Zoals u weet stellen wij alles in werking om verbetering in de situatie aan te brengen. Als ik mij niet vergis is er al sprake van enige verbetering. Ik hoop dat sommige afgevaardigden hier dat reeds geconstateerd hebben, maar ik ben mij er terdege van bewust dat er nog veel werk moet worden verzet. Ik neem dan ook kennis van uw opmerking.
Voorzitter, hedenmorgen is in Amsterdam helemaal geen vliegtuig vertrokken naar Straatsburg. De vlucht was wederom gecanceld. Ik heb hier reeds verschillende malen uw aandacht voor gevraagd. Het aantal vluchten, dat eerst drie per dag was, is teruggebracht naar twee. Toen dachten wij dat die vluchten wel zouden gaan, maar wederom heeft Air France besloten om het vliegtuig helemaal niet te laten vliegen. Daar wil ik graag uw aandacht voor vragen. Nu moesten wij allemaal weer via Parijs of via Brussel of via Frankfurt vliegen en kwamen we heel laat hier aan, ofschoon wij al vóór achten op de luchthaven waren.
Hartelijk dank, mevrouw Plooij-van Gorsel. Ik betreur de door u geschetste situatie. U hebt dit punt al regelmatig in dit Parlement aan de orde gesteld. Ik zal mijn uiterste best doen om verandering in deze situatie aan te brengen.
Europese Raad van 15 en 16 juni - Conclusies van het Zweeds voorzitterschap
het verslag van de Europese Raad en de verklaring van de Commissie over de bijeenkomst van de Europese Raad van 15 en 16 juni 2001 te Göteborg;
de verklaring van de fungerend voorzitter van de Europese Raad over de conclusies van het Zweeds voorzitterschap.
Het doet mij plezier direct het woord te mogen geven aan de fungerend voorzitter van de Raad, de heer Persson.
Mevrouw de Voorzitter, geachte leden van deze belangrijke Vergadering, staat u mij toe om u allereerst te bedanken voor de goede samenwerking tijdens het Zweedse voorzitterschap. Het is van belang dat de verschillende instellingen van de Unie elkaar steunen, dat zij samenwerken, elkaar inspireren en bekritiseren, maar dat zij nooit vergeten dat wij een gemeenschappelijke opdracht hebben, namelijk het verder ontwikkelen van de Unie.
Het Zweedse voorzitterschap had zich ten doel gesteld om van het nemen van belangrijke besluiten over te gaan tot het uitvoeren van deze besluiten. Wij hadden niet de ambitie om met nieuwe besluiten te komen, maar om reeds genomen besluiten uit te voeren. Wij wilden ons concentreren op drie gebieden, zoals ik hier in het Parlement aan het begin van het voorzitterschap kon meedelen. Dat waren de uitbreiding van de Unie, de werkgelegenheidsproblematiek en de milieuproblematiek. Bovendien wilden wij het gemeenschappelijk buitenlands en veiligheidsbeleid van de Unie verder ontwikkelen.
Ik pretendeer niet het hele Zweedse voorzitterschap in deze uiteenzetting te behandelen, maar ik wil enige gedachten naar aanleiding van het afgelopen halfjaar naar voren brengen. Wij hebben er samen met de Commissie ongelooflijk hard aan gewerkt om vaart te zetten achter de uitbreidingsonderhandelingen. Die inspanningen hadden tot doel om aan te tonen dat het door de Commissie opgestelde plan inzake de uitbreidingsonderhandelingen realistisch was. Wij kunnen nu zien dat wij tijdens het Zweedse voorzitterschap alles verwezenlijkt hebben wat wij moesten verwezenlijken, en zelfs nog iets meer dan dat. Het is gebleken dat het zeer ambitieuze tijdschema van de Commissie realistisch is. Dat vormde de grondslag voor de Europese Raad in Göteborg, toen wij zeiden dat wij verwachtten vóór het eind van het jaar 2002 klaar te zullen zijn met de onderhandelingen met de best voorbereide landen, en tevens dat wij verwachten dat de eerste van de huidige kandidaat-landen als lidstaten van de Unie zullen deelnemen aan de Europese verkiezingen van 2004. Wij hebben het door ons gewenste duidelijke signaal inzake de uitbreiding inderdaad gekregen. Wij hebben dat signaal gekregen omdat de onderhandelingen succesvol waren verlopen. Hiermee is het uitbreidingsproces natuurlijk nog niet verwezenlijkt, maar er is een belangrijke stap gezet. Wij moeten ons blijven concentreren, wij moeten het werk van de Commissie blijven steunen, de komende voorzitterschappen blijven steunen, maar wij moeten ook inzien dat veel van de moeilijkheden die het uitbreidingsproces aan het licht brengt, feitelijk al aanwezig zijn in de huidige Unie en geen verband houden met de kandidaat-landen. Het uitwerken van gemeenschappelijke standpunten van de vijftien lidstaten is de zwaarste taak voor ons binnen de Unie. Daarnaast is er nog een andere veeleisende taak. Onze vrienden en collega' s in de kandidaat-landen hebben de opdracht om in hun landen zodanige hervormingen door te voeren dat ze voorbereid zijn op het lidmaatschap van de Unie. Wij mogen echter niet vergeten dat wij zelf een intern debat in de Unie moeten voeren, dat vanuit politiek perspectief minstens zo moeilijk is als de hervormingsactiviteiten die onze vrienden in de kandidaat-landen moeten uitvoeren.
Wij hebben in Göteborg gezegd dat de uitbreiding een feit zou zijn in 2004. Een onherroepelijk proces, zoals de Franse president het project noemde. Toen wij dat zeiden, zeiden wij ook dat wij in dat verband realistisch moesten zijn en moesten begrijpen dat er bepaalde landen zijn die extra steun nodig hebben bij hun voorbereidingen. Dat zijn landen als Roemenië en Bulgarije. Wij hebben het dan niet over extra financiële steun, maar over steun bij de onderhandelingen.
Toen Zweden het voorzitterschap overnam, hadden wij ook de ambitie om het buitenlands en veiligheidsbeleid verder te ontwikkelen. Wij benadrukten dat overigens niet zozeer in ons voorzitterschapsprogramma, al noemden wij het wel. Wij hebben daarentegen gekozen voor de strategie om actief te handelen. Ik ben ervan overtuigd dat hetgeen wij hebben weten te bereiken op het gebied van het buitenlands beleid, tijdens het komende voorzitterschap verder zal uitgroeien. De ontwikkeling op het gebied van de buitenlandse betrekkingen is gunstig voor de Unie.
Ik denk vooral aan drie belangrijke factoren. Ten eerste wordt buitenlands politiek optreden steeds meer bepaald door humanitaire waarden, democratie en mensenrechten. Ten tweede is het buitenlands politiek optreden steeds vaker gekoppeld aan economische betrekkingen, vooral op het gebied van handel. En ten derde is het buitenlands politiek optreden steeds vaker gekoppeld - en zal wat ons betreft ook gekoppeld blijven - aan een progressief en rechtvaardig steunbeleid. Het laatste is iets waar wij te weinig tijd en aandacht aan besteden. Het is een onderschatte factor in de buitenlandse betrekkingen. Deze drie factoren wijzen op een ontwikkeling die in de richting gaat van waar de Unie voor staat. Als wij vervolgens gezamenlijk kunnen optreden op basis van onze humanitaire waarden, dan kunnen wij ook druk uitoefenen.
Wij hebben tijdens het Zweedse voorzitterschap de betrekkingen met Rusland verder ontwikkeld. Geen moment hebben wij onze kritiek op de situatie in bijvoorbeeld Tsjetsjenië onder stoelen of banken gestoken. Wij hebben niet verzwegen wat wij vinden van de situatie op het gebied van de vrije media in Rusland, maar wij hebben tegelijkertijd onze betrekkingen aangehaald om een dialoog op basis van vertrouwen te voeren en om in economisch opzicht samen te werken.
Wij hebben ook gezegd dat betrekkingen met Rusland niet voldoende zijn. Rusland is slechts één belangrijke factor. In dat deel van Europa gaat het ook om het ontwikkelen van de betrekkingen met Oekraïne, een groot land, een in strategisch opzicht belangrijk land, een land met een Europese identiteit, een land dat een optie op Europa moet hebben. Oekraïne is volgens de conclusies van de Top van Göteborg een land dat in de toekomst samen met Moldavië uitgenodigd zal worden om deel te nemen aan de Europese conferentie. Op die manier ontwikkelt de Unie ook die betrekking, dat wil zeggen de betrekking op het gebied van het buitenlands beleid.
Wij hebben tijdens het Zweedse voorzitterschap ook voor de eerste keer de Amerikaanse president in de groep van vijftien ontmoet. De vijftien lidstaten hebben een directe dialoog met de Amerikaanse president gevoerd, op dezelfde wijze als toen wij de Russische president ontmoetten. In dat verband is de kwestie-Kyoto natuurlijk uitvoerig aan de orde gekomen. Daarover verschillen wij zoals bekend volstrekt van mening, en het heeft geen enkele zin dat te verbergen. Integendeel, er is alle aanleiding om een zeer open en hard debat te voeren, omdat wij vinden dat de Verenigde Staten zich niet houden aan de verplichtingen die ze, naar ze eerder aangaven, bereid waren aan te gaan. Ik ben blij dat de Europese Unie in de dialoog met de Verenigde Staten inzake Kyoto een eenstemmig standpunt innam. Dat was ongelooflijk belangrijk.
De betrekkingen met de Verenigde Staten hebben niet alleen te maken met Kyoto. Ze gaan natuurlijk ook over de situatie op de Balkan, de situatie in het Midden-Oosten en andere internationale kwesties waarbij wij gemeenschappelijke belangen hebben en alle reden hebben om samen te werken. Tijdens het Zweedse voorzitterschap heeft zoals bekend ook het plaatselijk optreden van de Unie in het Midden-Oosten nadruk gekregen. Dat is belangrijk. Het Midden-Oosten grenst aan de Europese Unie. Als de crisis in het Midden-Oosten verder escaleert, en zoals wij allen kunnen zien is daar een zeer groot gevaar voor, dan zal het ook onze crisis worden, hetgeen met alle ter beschikking staande politieke middelen moet worden tegengegaan. Ook wat het Midden-Oosten betreft hebben wij van de kant van het voorzitterschap samen met de Commissie, maar ook met de secretaris-generaal, hoge vertegenwoordiger Solana, een buitengewone periode achter ons.
Zo kunnen we activiteiten op het gebied van het buitenlands beleid opsommen. Denkt u bijvoorbeeld ook aan Noord- en Zuid-Korea! Het vredesproces daar moet worden voortgezet en voltooid. Ook de Europese Unie zou daar in voorkomende gevallen een rol kunnen spelen. Dit alles levert het beeld op van een Unie die steeds actiever wordt op het gebied van het buitenlands beleid, omdat wij voor gemeenschappelijke waarden staan, voor gemeenschappelijke opvattingen, voor een gemeenschappelijke houding! Als wij tezamen optreden, oefenen wij invloed uit. Dat is het signaal.
De uitbreiding, het buitenlands beleid, de milieuproblematiek - deze vraagstukken waren ongelooflijk belangrijk voor het Zweedse voorzitterschap. De Commissie en commissaris Wallström hebben ons van een zeer goed uitgangspunt voorzien, namelijk het zevende milieuactieprogramma en daarna het rapport van de Commissie over duurzame ontwikkeling. In Göteborg hebben wij beginselen kunnen vastleggen betreffende de toekomstige aanpak van de milieuproblematiek. Wij hebben kunnen vastleggen dat deze processen nu ook zullen worden toegevoegd aan het proces van Lissabon. Daarmee konden wij een beslissende stap nemen in de richting van duurzame ontwikkeling in haar drie dimensies: de economische, de sociale en de ecologische. De Commissie heeft ons hiermee een buitengewoon goede basis verschaft, waarmee nu alle achtereenvolgende voorzitterschappen en Commissies zullen werken en die zij steeds concreter zullen maken. Misschien gaat dat nog niet snel genoeg. Naar mijn gevoel gaat het nooit snel genoeg in milieukwesties. Aan de andere kant zijn de processen er nu. De doelen zijn geformuleerd en de eerste noodzakelijke politieke besluiten zijn genomen. Ik geloof dat de besluitvorming in dezen in Göteborg uiterst belangrijk was.
Wij hebben in Göteborg uiteraard ook gediscussieerd over de economische problematiek. Wij hebben een deel van de besluiten behandeld die zo te zeggen waren overgebleven na de Top van Stockholm - de European Single Sky, de octrooiproblemen, de algemene economische ontwikkeling, het demografische vraagstuk, duurzame pensioenstelsels. Deze zaken stonden ook op de agenda. Het zijn zaken die op dit moment natuurlijk niet tot zo geweldig veel tegenstellingen leiden binnen de Unie, maar die meer dan een aanzet vormen voor onze gemeenschappelijke inspanningen inzake vraagstukken waarvan wij weten dat ze bepalend zijn voor het leven van de mensen in ons deel van de wereld gedurende de komende 20-30 jaar.
Wij hebben tijdens ons voorzitterschap ook de gelegenheid gehad om een voorstel over openheid in de Unie en toegang tot documenten in een besluit om te zetten. Ik wil hier nog eens zeggen dat het niet mogelijk was geweest om tot dit besluit te komen zonder een zeer actieve steun van het Parlement. Dit is een schoolvoorbeeld van de manier waarop het Parlement samen met de Raad en de Commissie een verandering tot stand kan brengen. Ik ben natuurlijk nog niet helemaal tevreden. Wij hadden verder kunnen gaan, maar zoals in alle politieke constellaties kan men niet alles krijgen. Wij hebben een compromis bereikt, dat in de goede richting gaat. Het heeft de Unie opener gemaakt, maar het heeft geen kant-en-klaar resultaat opgeleverd. Ik zou graag zien dat het debat wordt voortgezet. De burgers hebben echter in elk geval betere mogelijkheden gekregen om te volgen waarmee wij ons in de Unie bezighouden, om deze activiteiten op zakelijke gronden kritisch te onderzoeken en om met alternatieven te komen - en dat dat op zakelijke gronden kan, komt doordat de informatie nu toegankelijk is.
Tijdens het Zweedse voorzitterschap hebben wij ook het debat over de toekomst opgestart. Dat zal het Belgische voorzitterschap domineren en tegen 2004 resulteren in een veelomvattend besluit. De richtsnoeren van Nice zijn opgelegd, dat wil zeggen dat ze bepalen wat de hoofdzaken zijn en wat binnen het kader van het debat past. Daarom weten u en ik dat men er bij een debat over de toekomst van de Unie geen genoegen mee zal nemen om zich te concentreren op de vier hoofdvragen die wij in Nice genoemd hebben, maar dat er een breder debat komt. Laat het een breed debat worden. Laat het een debat worden over de feitelijke doelen van de Unie, over hetgeen de Unie wil bewerkstelligen, en daarna over de manier waarop dit moet worden bewerkstelligd. Wij hoeven niet altijd te beginnen met een discussie over de structuur en de constructie van de instellingen om daarna langzaam aan te eindigen met de politieke discussie over wat wij willen. Draai het debat om, nodig de mensen in Europa uit, maak het debat breed, stel geen grenzen. Laat het debat uiteindelijk uitmonden in een echte intergouvernementele conferentie met als doel de Unie rationeler en krachtiger te maken. Het was onze ambitie om een breed debat op gang te brengen en daar zijn wij ook in geslaagd.
Zoals ik ter inleiding al zei, hebben wij ons van de kant van het Zweedse voorzitterschap veel moeite getroost om samen te werken met het Parlement. Ik heb gisteren zitten rekenen en kwam tot de conclusie dat Zweedse ministers bij 86 gelegenheden in deze Vergadering of in andere parlementaire constellaties hebben deelgenomen aan debatten en discussies. Dat is ongelooflijk nuttig voor ons geweest en ik wil u daarvoor mijn dank zeggen.
Ik wil ook nog zeggen dat er volgens ons nu een doorbraak bereikt is op het gebied van het statuut van de leden en dat wij de desbetreffende kwestie definitief kunnen oplossen. Zo ziet het eruit na het eerste voorbereidende besluit. Wat het Parlement en de betrekkingen tussen het voorzitterschap en het Parlement betreft, ben ik ook blij te kunnen zeggen dat wij ook geweldig veel goede ideeën en voostellen van uw kant hebben gekregen.
Tenslotte wil mijn dank uitspreken aan alle ambtenaren van de Commissie, het Parlement en de Raad, die ons tijdens het voorzitterschap hebben bijgestaan. Uiteraard ben ik ook veel dank verschuldigd aan mijn eigen regeringsambtenaren, die ervoor gezorgd hebben dat wij bij het afsluiten van het Zweedse voorzitterschap konden zeggen dat we een heel eind gevorderd zijn. Tijdens ons halfjaar hebben we een aantal stappen genomen in de richting die wij wilden inslaan. Ik hoop nu dat het Belgische voorzitterschap verder werkt aan deze drie grote vraagstukken. Ik ben van plan te doen wat ik kan om ervoor te zorgen dat mijn collega, de heer Verhofstadt, alle benodigde goede steun krijgt, net zoals ik tijdens het Zweedse voorzitterschap bijzonder veel steun heb gekregen van president Chirac en minister-president Jospin van Frankrijk. Dat was een absolute voorwaarde voor ons om een succes te maken van ons voorzitterschap, en daar ben ik zeer dankbaar voor.
Ter afsluiting, mevrouw de Voorzitter, wil ik zeggen dat nu wij op zomerreces gaan in de verschillende parlementen in heel Europa, er een vraag is waar wij naar mijn mening tijdens het reces eens over moeten nadenken. Die vraag, die het debat over de toekomst naar alle waarschijnlijkheid zal beheersen, luidt: hoe moeten wij de Unie opener en resultaatgerichter maken en hoe kan de Unie dichterbij de burgers komen te staan? Hoe moeten wij dat doen? Hoe ziet de ontwikkeling op dat gebied eruit? Wat is er mogelijk in een uitgebreide Unie? De Unie zal groeien. Dat weten wij nu na dit voorzitterschap. Ze zal groeien en een grote Unie worden, met misschien nog vijf, tien, misschien nog meer lidstaten in dit Parlement en in de Europese Raad.
Dank u voor de goede samenwerking. Ik verheug mij op de toekomstige betrekkingen met het Europees Parlement.
Mevrouw de Voorzitter, mijnheer de minister-president, geachte leden van het Europees Parlement, ik wil uiteraard beginnen met u te danken voor de gelegenheid die u mij hebt geboden om hier het oordeel van de Commissie te presenteren over de Top van de Europese Raad in Göteborg. Ook op deze Top zijn vraagstukken van zeer uiteenlopende aard aan de orde gekomen. Twee besluiten verdienen speciale aandacht, omdat ze de Europese integratie verder zullen bevorderen en het beleid op de middellange en lange termijn vorm zullen geven. Ik wil mijn uiteenzetting daarom concentreren op deze twee besluiten.
Ten eerste heeft de Europese Raad ons een vast tijdschema gegeven voor de eerste ronde van de uitbreiding. De onderhandelingen met de kandidaat-landen die gereed zijn voor de toetreding moeten eind volgend jaar kunnen worden voltooid. De nieuwe lidstaten kunnen dan als volwaardige leden deelnemen aan de Europese verkiezingen van 2004.
Ten tweede heeft de Europese Raad zijn steun gegeven aan een strategie voor duurzame ontwikkeling. Deze strategie houdt in dat de Unie zich verplicht tot het nemen van bepaalde maatregelen om de welvaart in Europa en de rest van de wereld ook op de lange termijn te kunnen behouden. Het milieu is dankzij het proces van Lissabon in het centrum van ons beleid terechtgekomen. Het gaat hier om belangrijke en concrete besluiten, die de Commissie toejuicht.
Mevrouw de Voorzitter, in de maand augustus komt ons Parlement niet bijeen, zoals we allen weten, en daarom wilde ik er vandaag aan herinneren dat op 8 augustus een tragisch voorval wordt herdacht: dan is het namelijk 45 jaar geleden dat er een ernstige ramp in de mijnen van Marcinelle plaatsvond. Op 8 augustus 1956 kwamen 262 mijnwerkers om in het ergste arbeidsongeval dat ooit in Europa is gebeurd. Die 262 mijnwerkers waren afkomstig uit een groot aantal landen van ons continent. Ik ben er zeker van, mevrouw de Voorzitter, dat u bereid bent de nodige initiatieven te ontplooien om deze tragische gebeurtenis te herdenken. Ik ben er eveneens zeker van dat het Belgische voorzitterschap, dat in zijn programma de totstandbrenging van een rechtvaardig sociaal Europa heeft aangekondigd, zijn uiterste best zal doen om de nodige voorwaarden te scheppen om herhaling in Europa van een dergelijke tragedie als destijds in Marcinelle te voorkomen.
Voorzitter, ik vernam gisteren dat het Bureau zich vandaag zou uitspreken over een nota die ons Huis voorbereidt op de uitbreiding. U hebt een heel grote taalgevoeligheid, mevrouw de Voorzitter, en u beseft beter dan wie ook dat de keuze die wij gaan maken in de taalregeling de sleutel is tot heel veel andere beslissingen die genomen zullen moeten worden. Kunt u ons ervan verzekeren dat alle verkozen leden van dit Huis ook in de toekomst het recht zullen hebben om zich uit te drukken in hun eigen taal en om te luisteren naar hun collega's in hun eigen taal en om te schrijven in hun eigen taal? Dat zou ons een heel stuk geruststellen.
Mevrouw Thyssen, ik neem kennis van uw verklaring en wijs u erop dat het betrokken document niet al vanavond ter goedkeuring aan het Bureau zal worden voorgelegd, maar pas in september wanneer de fracties het document uitvoerig hebben kunnen bestuderen.
Mevrouw de Voorzitter, ik wil graag uw aandacht vragen voor de toenemende en voortdurende problemen waarin onze chauffeurs verkeren. Mij is verteld dat vanmiddag een brief van de advocaat bij de prefect van de Elzas zou worden bezorgd om de onduidelijkheid over de problemen tussen het Ministerie van Binnenlandse Zaken en het Ministerie van Vervoer van Frankrijk te klaren, omdat op dit moment de regels ertoe zouden leiden dat de auto's waarmee taxivervoer wordt gedaan in de overige weken niet zouden mogen worden gebruikt in deze week. Ik denk dat het in samenhang met het feit dat Frankrijk er erg aan gehecht is om de zetel van het Parlement hier te houden, een zeer slechte zaak is dat dit soort formaliteiten ons vervoer in gevaar brengen.
Ik kan u mededelen dat de quaestoren zich met deze kwestie gaan bezighouden. Ik kijk naar de enkele quaestoren die hier aanwezig zijn en kan u bevestigen dat zij dit vraagstuk nauwlettend zullen onderzoeken.
Aan de orde is de verklaring van de Raad over het werkprogramma van het Belgisch voorzitterschap.
Ik geef het woord aan de fungerend voorzitter van de Raad.
Mevrouw de Voorzitter van het Europees Parlement, mijnheer de voorzitter van de Europese Commissie, geachte afgevaardigden, ik beschouw het als een grote eer dat ik u hier het werkprogramma van het nieuwe voorzitterschap mag presenteren. Het is overigens niet de eerste keer dat ik hier het Europees Parlement toespreek. In 1987 mocht ik als voorzitter van de Begrotingsraad de begroting van 1988 aan dit Parlement presenteren. Vergeleken met vandaag was dat een prehistorisch begrotingstijdperk. De financiële perspectieven bestonden toen nog niet en nog nooit had iemand gehoord van het plafond van Berlijn. Indertijd geschiedde de opstelling van de Europese begroting nog op volkomen ambachtelijke manier en duurden de werkzaamheden vaak tot in de vroege ochtenduurtjes.
Ik wil allereerst het Zweeds voorzitterschap van harte danken. Zweden heeft zich op drie terreinen geconcentreerd: werkgelegenheid, milieu en uitbreiding. Er zijn op ieder van deze drie terreinen aanzienlijke vorderingen geboekt. Er is nieuw elan gebracht in het proces van Lissabon. Er is een gemeenschappelijke strategie uitgestippeld voor duurzame ontwikkeling en uitstekend werk verricht voor de uitbreiding van de Unie.
De belangrijkste stap voorwaarts werd evenwel op het gebied van het GBVB gezet. Ik denk hierbij met name aan de ontmoetingen met de presidenten Poetin en Bush, tijdens welke de vijftien lidstaten met één stem gesproken hebben, aan de uitstekende rol van Javier Solana in het conflict op de Balkan en aan het gezamenlijk optreden van de Europese Unie en de Verenigde Staten in het Midden-Oosten.
Mevrouw de Voorzitter, dit zijn stuk voor stuk bewijzen dat de Europese Unie ook op internationaal niveau als volwaardige partner wordt erkend. Als de Europese Unie met één stem spreekt, wordt er naar haar geluisterd.
Mevrouw de Voorzitter, dames en heren, ondanks de vele lichtpunten van de voorbije maanden, stapelden zich ook donkere wolken op aan de Europese horizon. Na het Deense "neen" werd tijdens een referendum in Ierland het Verdrag van Nice afgewezen en, voor zover dit nog nodig was, werd andermaal duidelijk dat in de Europese Unie een identiteitscrisis bestaat. Er gaapt een kloof tussen de burger en de Europese instellingen. Het zou van een hooghartige, meer zelfs van een arrogante houding getuigen, en derhalve ook een grote vergissing zijn, daar zomaar overheen te stappen. De vrees, de bekommernissen en de verzuchtingen van de burger moeten wel degelijk ernstig worden genomen. Er moet ook aan zijn verwachtingen tegemoet worden gekomen. Vandaar dat voor het nieuwe voorzitterschap in feite maar één grote uitdaging bestaat, te weten de burger opnieuw verzoenen met Europa, met de Europese Unie en met de Europese instellingen. De burger opnieuw verzoenen met Europa, de Europese volkeren andermaal geloof en vertrouwen in de Europese Unie verschaffen, dat is onze opdracht.
De Europese Unie is immers de enige toekomst voor de volkeren, de staten en de naties van het oude continent. Alleen als Unie zijn wij een speler op wereldvlak, een mogendheid die in staat is de zaken ten goede te keren. Of het nu gaat om het conflict in het Midden­Oosten, het bestrijden van klimaatveranderingen of het bestrijden van honger en onrecht op het zuidelijk halfrond. Laten we eerlijk zijn: alleen zijn wij daar niet toe in staat, tenzij we als Europeanen in één Unie samenwerken, samen optrekken en ook samen onze stem verheffen. Precies zoals Europa alleen economisch zal meetellen door verder te werken aan de interne markt en op 1 januari van volgend jaar de eenheidsmunt van start te laten gaan.
Overigens is het om al die redenen dat ik de antiglobalisten niet begrijp. Natuurlijk heb ik het dan niet over enkele gewelddadige manifestanten zoals we die in Göteborg aan het werk zagen, want dat zijn herrieschoppers voor wie alleen het geweld telt. Neen, ik heb het over degenen die met verontwaardiging tegen de mondialisering en de globalisering protesteren. Wellicht een generatie die niet toevallig in weelde en welstand is geboren.
Binnen de Europese Unie is de globalisering geen bedreiging maar een weldaad. De Unie is dankzij een gezamenlijk globaal optreden in staat dingen te realiseren die voorheen in het door het IJzeren Gordijn en nationale grenzen opgedeelde oude continent onmogelijk konden worden verwezenlijkt. Een communautaire aanpak van de georganiseerde misdaad, bijvoorbeeld, afspraken over de uitvoering van het Kyoto-protocol, minimumnormen voor het bestrijden van armoede en sociale uitsluiting. Kortom, de Unie is geen bedreiging, maar een zegen.
Er is natuurlijk meer nodig dan goede retoriek om de burger opnieuw vertrouwen te geven. Er is meer nodig dan alleen maar een goed verhaal om de Europeanen opnieuw te verzoenen met hun instellingen. Er is een dubbele ingreep nodig: enerzijds een reeks heel praktische beslissingen waarmee voelbare, zichtbare oplossingen worden aangedragen voor echte problemen waarmee de burger dagelijks wordt geconfronteerd, anderzijds het uittekenen van een brede visie op de toekomst van Europa. We hebben nood aan een Unie die de kwalen vermijdt waaraan zij vandaag lijdt, te weten een gebrek aan efficiëntie, een gebrek aan transparantie en vooral een gebrek aan democratische legitimiteit.
Ik wil allereerst een aantal concrete dossiers noemen waarvoor wij ons willen inspannen. Het eerste dossier heeft natuurlijk betrekking op de invoering van de euro op 1 januari 2001 en de ontwikkeling van een coherent economisch beleid dat de monetaire unie kracht moet bijzetten.
Ik ben van mening dat een geslaagde invoering van de euro het middel bij uitstek is om Europa dichterbij zijn burgers te brengen. Hierin ligt de taak van de voorzitter van de Raad, die er als een goede huisvader op moet toezien dat deze invoering daadwerkelijk volgens plan verloopt. De staatshoofden en regeringsleiders zullen hiertoe in oktober een evaluatieverslag bestuderen. Het is immers van belang dat de invoering van de euro op 1 januari probleemloos verloopt. Tijdens de evaluatie zal er een informatiecampagne worden gevoerd die met name gericht zal zijn op het MKB en de meest kwetsbare sociale categorieën. Wij moeten hen duidelijk maken dat de euro de beste manier is om de angst weg te nemen die altijd met een dermate omvangrijke operatie gepaard gaat.
Geachte afgevaardigden, dit alles is mijns inziens veel belangrijker dan de eeuwigdurende ruzies over de waarde van de euro. We hebben de euro immers niet ingevoerd om er mee op de wisselmarkten te kunnen speculeren. Dit was niet het doel dat we met de euro voor ogen hadden. Laten we niet vergeten dat we de euro wilden invoeren om een interne markt te kunnen bewerkstelligen zonder koersfluctuaties of risico's op de valutamarkt, teneinde de economische groei binnen de Unie een flinke impuls te kunnen geven. Dit doel kan alleen bereikt worden wanneer de euro daadwerkelijk binnen en buiten de Unie circuleert.
Wat wilden we overigens in alle oprechtheid bereiken met de euro? Wij wilden met de euro het bestaan van de Unie tot uitdrukking brengen. Om de voordelen van de interne markt optimaal te kunnen benutten, zullen we gedwongen zijn de financiële markten aan elkaar aan te passen, de gas-, elektriciteit-, telecommunicatie-, post- en vervoersector te liberaliseren, de overheidssteun terug te brengen, en het fiscale pakket te verwezenlijken. Wat dit laatste punt betreft, is het voorzitterschap van mening dat er op alle gebieden van dit pakket ontegenzeggelijk vorderingen moeten worden geboekt.
Mevrouw de Voorzitter, ik heb deze week gezien dat enkele boten bij het Parlement aanlegden en ik heb de veiligheidsdienst daarvan op de hoogte gesteld. Er waren wat problemen op taalgebied, maar bovendien was de telefoonverbinding dermate slecht dat het bijna onmogelijk was om elkaar te verstaan. Ik zou willen verzoeken om ervoor te zorgen dat het nummer waarop de veiligheidsdienst te bereiken is, ook in de vergaderzaal duidelijk wordt doorgegeven, zodat een incident snel en efficiënt kan worden gemeld.
Mijnheer Rübig, we zullen dat nummer met alle plezier doorgeven. Nu u dit onderwerp aansnijdt, zou ik willen zeggen dat zich gisteren zeer ernstige incidenten hebben voorgedaan. Een aantal demonstranten - van bezoekers kan men eigenlijk niet spreken - heeft voor veel problemen gezorgd. Ik zou hier willen opmerken dat onze veiligheidsdienst werkelijk zeer snel en doeltreffend gehandeld heeft, en dankzij dat doeltreffend optreden is de situatie niet uit de hand gelopen. Dat wilde ik graag zeggen ten overstaan van deze Vergadering.
Mevrouw de Voorzitter, ik heb gehoord dat deze dagen in het Bureau gesproken wordt over de kwestie van de talen en de vertolking na de toetreding van nieuwe landen. U weet dat wij allen zeer gevoelig zijn voor dit vraagstuk en dat dit een bij uitstek politiek vraagstuk is dat niet met enkel administratieve maatregelen kan worden geregeld. Daarom zou ik u willen vragen of u ons kunt vertellen wat de ideeën hieromtrent zijn en hoe wij allen kunnen deelnemen aan dit noodzakelijke debat.
Mevrouw Zorba, de hoofdlijnen waarnaar u verwijst zullen door het Bureau in de maand september aangenomen worden. Tot dat moment hebben de fracties ruim de tijd erover te discussiëren, en mijns inziens is het van groot belang dat ze daartoe inderdaad de gelegenheid krijgen.
Mevrouw de Voorzitter, staat u mij toe een opmerking te maken, omdat de kwestie van het gebruik van de talen nu al twee keer aan de orde is gesteld. Ik zou er graag op willen wijzen dat deze kwestie in het Reglement is geregeld. Daarin is vastgelegd dat het Parlement zelf het definitieve besluit neemt over de talen die gebruikt worden. Dat betekent dat elke ongerustheid daaromtrent - ook met het oog op een behandeling van deze kwestie door de Conferentie van voorzitters - volledig ongegrond is.
Aan de orde is de verklaring van de Commissie over de G8-Top van staatshoofden en regeringsleiders.
Mevrouw de Voorzitter, ik ben blij dat ik de gelegenheid krijg om te spreken over de G8-Top. Op voorstel van het Italiaanse voorzitterschap van de G8 zal de aanstaande Topontmoeting in Genua zich enerzijds concentreren op wereldwijde ontwikkelingsvraagstukken en anderzijds op een aantal daarmee samenhangende belangrijke onderwerpen als het milieu en de voedselveiligheid. De Commissie stemt hier van harte mee in. Het is de bedoeling van de G8-leiders dat Genua een sterk signaal afgeeft dat de G8-landen de zorgen van hun burgers buitengewoon serieus nemen, evenals die van de ontwikkelingslanden.
In vervolg op de Top van Okinawa van vorig jaar zal de G8 ontwikkelingsvraagstukken aanzienlijk serieuzer bekijken. De Commissie is van mening dat de Top de volgende essentiële zaken op dat gebied moet behandelen. Ten eerste, de strijd tegen overdraagbare ziekten. De Europese Unie heeft hierin duidelijk het voortouw genomen. Het actieprogramma ter bestrijding van overdraagbare ziekten is eerder dit jaar door de Raad aangenomen. G8-leden zullen waarschijnlijk hun politieke en financiële steun geven aan het door Kofi Annan voorgestelde wereldgezondheidsfonds. De oprichting daarvan is overigens vorige week tot mijn genoegen goedgekeurd door de Algemene Vergadering van de VN. De aanwezigheid van de heer Annan in Genua bij een zogenaamde outreach-bijeenkomst van leiders van de G8 en andere landen zal de aandacht voor het wereldgezondheidsfonds nog vergroten.
Er blijven nog veel discussiepunten over en we moeten zorgen dat de focus en het beheer van het fonds overeenstemmen met de doelstellingen van het EU-actieprogramma. Het spreekt echter vanzelf - en dat zal men ook verwachten in Genua - dat we duidelijk zullen laten zien dat Europa op dit gebied steun zal bieden.
Ten tweede is er het probleem van de schuldenlast van de Derde Wereld. De G8 heeft met het HIPC-initiatief al vroeg het voortouw genomen wat betreft de schuldenlast van de armste landen en we moeten nu proberen verder te gaan. De heer Prodi en premier Verhofstadt zullen verwijzen naar het Raadsbesluit van mei dit jaar, waarin wordt opgeroepen tot de totale opheffing van alle resterende, speciale leningen die zijn verstrekt aan de minstontwikkelde landen onder de eerste, tweede en derde Lomé-overeenkomst.
Ten derde is er het punt van markttoegang voor de minstontwikkelde landen. Wij stemmen nadrukkelijk in met de inspanningen van het Italiaanse G8-voorzitterschap om het debat over armoedebestrijding niet te beperken tot schuldverlichting. Met name de verbanden tussen armoedebestrijding en handel dienen onder de aandacht te worden gebracht. In dit kader zal natuurlijk ook het "Alles behalve wapens" -initiatief genoemd worden, en de Commissie zal erop aandringen dat andere G8-leden zich hierbij aansluiten door alle producten uit de minstontwikkelde landen belastingvrij en quotavrij toe te laten.
Dan kom ik nu op het milieu. Een van de onderwerpen waarover de G8-leiders zullen spreken, is klimaatverandering. Dit wordt de eerste G8-Top voor president Bush en de Commissie zal erop gespitst zijn, en dat geldt ongetwijfeld ook voor de andere Europese deelnemers, uiting te geven aan onze bezorgdheid over de huidige opstelling van de VS ten aanzien van de klimaatverandering en de ratificatie van het Protocol van Kyoto. We zullen ons best doen om ervoor te zorgen dat het communiqué duidelijk verwijst naar het wetenschappelijk bewijs waaruit blijkt dat internationale maatregelen om de klimaatverandering te beperken dringend noodzakelijk zijn.
Wij op onze beurt zullen wederom laten zien dat we vastbesloten zijn om onverwijld door te gaan met de ratificatie van het Protocol van Kyoto en dat we hopen dat de opnieuw bijeengeroepen zesde Conferentie van Partijen bij het Raamverdrag inzake klimaatverandering, die voor Bonn op het programma staat, een manier kan vinden waardoor de VS kunnen blijven deelnemen aan het proces.
Wat de voedselveiligheid betreft is de Commissie erop gebrand dat de conclusies van de G8 een verwijzing naar het voorzorgsprincipe zullen bevatten. We blijven ons inzetten om systemen af te stemmen op het groeiende bewustzijn van de burger wat betreft voedselveiligheid, de mogelijke risico' s die verbonden zijn aan voedsel en de toenemende snelheid waarmee de biotechnologie zich ontwikkelt. Dit zijn niet de enige agendapunten voor de driedaagse bijeenkomst. Naast de hoofdthema' s ontwikkeling, milieu en voedselveiligheid zal gesproken worden over regionale kwesties, waarbij de nadruk ligt op het Midden-Oosten, de Balkan en conflictsituaties in Afrika. Die onderwerpen zullen aan de orde komen in de vergadering van de ministers van Buitenlandse Zaken. Ik zal daarbij aanwezig zijn, voordat de bijeenkomst van de belangrijkste leiders begint.
Zoals gewoonlijk zal de G8-Top voorafgegaan worden door een bijeenkomst van de G7, dat wil zeggen, zonder Rusland. De wereldeconomie, inclusief de olieprijzen en de financiële architectuur, zullen daar de belangrijkste gespreksonderwerpen zijn. Premier Koisumi van Japan zal in de aanloop naar de verkiezingen in zijn land zijn structurele hervormingsplan aankondigen. Er zal ook gesproken worden over de handel, met het doel een ondubbelzinnig signaal af te geven met het oog op het begin van een nieuwe onderhandelingsronde bij de vierde ministeriële WTO-bijeenkomst die in november in Dohar gehouden wordt.
De G7 zullen ook nucleaire veiligheid behandelen, waarbij de situatie in Rusland aan de orde zal komen. Ook zal gesproken worden over het verstrekken van leningen die Oekraïne zijn toegezegd na de sluiting van de Tsjernobyl-centrale, met het oog op de constructie van de K2R4-reactoren ter plaatse.
Het is een gewoonte geworden van de G8 om een outreach-bijeenkomst te organiseren met staatshoofden en regeringsleiders uit ontwikkelingslanden. In deze geest hebben de Italiaanse gastheren leiders uit Zuid-Afrika, Nigeria, Mali, Algerije, Bangladesh en El Salvador uitgenodigd om een werkzitting en een diner bij te wonen. De nadruk zou bij deze ontmoetingen vooral moeten liggen op de armoedebestrijdingstrategie en het wereldgezondheidsfonds. Zoals ik eerder al zei, zal dit gedeelte van de Top ook worden bijgewoond door de secretaris-generaal van de VN, evenals door de president van de Wereldbank en de leiders van de Wereldhandelsorganisatie, de Wereldgezondheidsorganisatie en de Voedsel- en Landbouworganisatie.
De G8 is geen organisatie of instelling. Zij is niet gebaseerd op een verdrag en heeft geen secretariaat. De Groep van 8 is een jaarlijkse samenkomst van democratisch verkozen leiders van de voornaamste landen ter wereld. De Europese Commissie is uitgenodigd om deel te nemen, niet in de laatste plaats met het oog op haar verantwoordelijkheden namens de gehele Unie op het gebied van onder meer de handel. Evenals in het verleden is de heer Prodi van plan deze gelegenheid ten volle te benutten om de visies en standpunten van de Europese Unie over te brengen. Maar het is niet voldoende dat wereldleiders samenkomen en deze zaken onderling bespreken. Ze moeten luisteren naar de zorgen van derde landen en burgers en vervolgens met hen in gesprek treden. Daarom organiseert de G8 naast de Top steeds meer nevenbijeenkomsten met derde landen en burgers.
Ik heb de outreach-bijeenkomsten met andere leiders al genoemd. Japan heeft vorig jaar een NGO-centrum opgezet in Okinawa. Italië gaat dit jaar door met een aantal bijeenkomsten, waarvan sommige al hebben plaatsgevonden en andere aan de vooravond van de Top moeten gaan plaatsvinden. De Commissie heeft uitgebreide ervaring in haar eigen relaties en gedachtewisselingen met de burgermaatschappij. We willen onze kennis altijd graag delen met G8-leden en we hopen dat dit soort gesprekken nog stimulerender zullen worden dan ze al zijn.
Ik wil nog een laatste opmerking maken. Hoezeer men het ten aanzien van vraagstukken als globalisering ook eens of oneens is met bepaalde vertegenwoordigers van de burgermaatschappij, het lijkt me buitengewoon belangrijk om een open dialoog te hebben die niet bedorven wordt door straatgeweld. Sommige voorvallen die we gezien hebben rond recente Topconferenties en vergaderingen hebben het, denk ik, helaas moeilijker gemaakt voor rechtmatige vertegenwoordigers van de burgermaatschappij om hun opvattingen duidelijk te maken aan de aanwezige leiders. Ik vind dat zeer te betreuren. De argumenten van die erkende NGO' s worden er ten onrechte door ontkracht. Ik hoop van harte dat zij hun bedoelingen toch zullen kunnen overbrengen en dat degenen die zich in het verleden schuldig hebben gemaakt aan geweld tot inzicht komen.
Ik verklaar de zitting van het Europees Parlement, die op donderdag 5 juli 2001 werd onderbroken, te zijn hervat.
Ik hoop dat u allen een bijzonder goede vakantie hebt gehad en dat u nu weer helemaal in vorm bent om aan dit nieuwe jaar te beginnen.
Waarde collega's, ik heb tot mijn diepe spijt kennis genomen van het overlijden, op 28 augustus laatstleden, van onze collega Jacques Santkin. Zoals u weet zetelde hij sinds februari van dit jaar in het Parlement als lid van de socialistische fractie. Hij was lid van de Commissie buitenlandse zaken, mensenrechten, gemeenschappelijke veiligheid en defensiebeleid en eveneens van de delegatie voor de betrekkingen met de Palestijnse Wetgevende Raad.
Ik zou u willen verzoeken ter nagedachtenis van onze collega een minuut stilte in acht te nemen.
Waarde collega's, voor de zoveelste keer heb ik de trieste verantwoordelijkheid om onze plenaire vergadering te openen met een nieuwe veroordeling van het blinde en meedogenloze terrorisme dat Spanje in de loop van de zomer heeft getroffen.
Met veel emotie en droefheid betuig ik namens ons allen onze volledige solidariteit en ons diepste medeleven met de families van de slachtoffers.
Vandaag brengt het Europees Parlement hulde aan Justo Oreja Pedraza, generaal van het Spaanse leger, Luis Ortíz de la Rosa, lid van de Spaanse nationale politie, Mikel Uribe, lid van de Baskische regionale politie, en José Javier Múgica Astibia, gemeenteraadslid van de "Unión del Pueblo Navarro" te Leiza. Zijn familie is momenteel in ons midden en ik wil zijn vrouw, kinderen en schoonzuster zeggen dat wij de moed bewonderen waarmee zij dit drama, dat hun geliefde uit hun midden heeft weggerukt, doorstaan.
José Javier Múgica Astibia is altijd een verdediger van de vrijheid en de democratie geweest die weigerde te zwijgen voor de terreur. Helaas heeft hij dat met de dood moeten bekopen. En terreur is wat het terrorisme wil zaaien, door bommen te plaatsen in vliegvelden, op spoorwegen of in toeristische steden.
Onze gedachten gaan eveneens uit naar María Eraunzetamurgil en haar zoontje, die het slachtoffer zijn geworden van een gruwelijke aanslag waarvan niemand tot op heden de achtergrond kent.
Ongeacht de politieke verschillen die tussen zijn afgevaardigden tot uiting komen veroordeelt ons Parlement deze barbaarse handelingen ten stelligste, want ze vormen de ontkenning van de democratie en de fundamentele waarden waarop de Unie berust.
Ik verzoek u een minuut stilte in acht te nemen.
Bij schrijven van 20 juli 2001 heb ik van de Spaanse regeringsautoriteiten, via de permanente vertegenwoordiger van dit land, een verzoek om opheffing van de parlementaire immuniteit van de heren Silvio Berlusconi en Marcello Dell'Utri ontvangen. Dit verzoek werd ingediend door de Spaanse gerechtelijke autoriteiten.
Overeenkomstig artikel 6 van het Reglement wordt dit verzoek verwezen naar de bevoegde commissie, te weten de Commissie juridische zaken en interne markt.
Ten overvloede wijs ik erop dat het verzoek om opheffing van de parlementaire immuniteit van de heer Silvio Berlusconi niet meer relevant is, aangezien hij sinds 11 juli 2001 geen lid meer is van het Parlement.
Mevrouw de Voorzitter, namens de fractie van de Partij van de Europese Sociaal-democraten wil ik een verklaring afleggen over de mededeling die u zojuist gedaan heeft. We hebben nota genomen van deze mededeling en we vinden dit een stap vooruit, maar we maken ons zorgen en staan kritisch tegenover de manier waarop deze kwestie behandeld is.
U en ik zijn beiden afgevaardigden en we hebben verantwoordelijkheden in het Parlement gedeeld. We hebben ook allebei een juridische opleiding genoten, dus ook u zult zich de volgende spreuk herinneren: "uitgesteld recht is geen recht" . U heeft zelf zojuist aangegeven dat er in dit geval met betrekking tot een van de afgevaardigden zeker geen recht wordt gedaan aan het Europees Parlement, afgezien van het feit dat de verzoeken om opheffing van de immuniteit er ook toe moeten dienen dat de parlementsleden zich kunnen verdedigen. Dat is in dit geval een jaar lang niet mogelijk geweest.
Ik wil namens mijn fractie zeggen dat wij - onafhankelijk van electorale overwegingen die ons nochtans zijn aangewreven - deze kwestie belangrijk vinden voor het Parlement en voor onze waardigheid. Wij beschouwen dit al als een vooruitgang die de Commissie juridische zaken en interne markt moet erkennen.
Maar de interpretatie van de Voorzitter botst met het integrerende karakter van het Gemeenschapsrecht. Daarom verzoek ik u, mevrouw de Voorzitter, ervoor te zorgen dat we na bekendmaking van dit geval in het Parlement op een positieve manier en met inachtneming van het integrerende karakter van het Europees recht een beslissing kunnen nemen over de wijze van opheffing van de immuniteit. Daarom vraag ik u nogmaals zich te wenden tot de Commissie constitutionele zaken, zodat deze een voorstel kan doen voor hervorming van het Reglement waarin duidelijk wordt vastgelegd hoe we moeten handelen, niet alleen in de onderhavige gevallen, maar in alle gevallen van opheffing van de immuniteit.
(Applaus van de fractie van de Partij van de Europese Sociaal-democraten)
Mevrouw de Voorzitter, ik wil even wijzen op een foutje: in de Engelse versie van de notulen staat aan het einde van dat onderdeel dat de heer Napolitano voorzitter is van de CONT - en naar ik aanneem wordt daarmee de Commissie Begrotingscontrole bedoeld, maar in werkelijkheid is de heer Napolitano voorzitter van de de Commissie constitutionele zaken.
Mevrouw de Voorzitter, het gaat om een kwestie die ons Parlement op een gevoelige plek raakt, een kwestie die verband houdt met het debat over de uitbreiding. Het gaat om een verklaring van de Turkse minister van Buitenlandse Zaken naar aanleiding van het verslag van collega Poos over de toetreding van Cyprus tot de Europese Unie. In die verklaring valt het Turkse Ministerie van Buitenlandse Zaken op onheuse en lasterlijke wijze een collega aan die zijn verslag aan de desbetreffende commissie heeft voorgelegd. Deze commissie heeft het verslag ongewijzigd goedgekeurd met slechts twee tegenstemmen. Ik heb er begrip voor dat het parlementaire stelsel in Turkije nog niet zover is ontwikkeld, dat ze begrijpen wat er in dat verslag staat en wat - als je dat zo mag noemen - de verantwoordelijkheid van collega Poos daarbij is. Het gaat om een verslag van het Parlement. Daarom zou ik ook graag een reactie van het Parlement op deze aantijging willen hebben.
Mevrouw de Voorzitter, om slechts één voorbeeld te noemen van de smakeloosheid van die verklaring: in punt 1 daarvan staat:
"de afgevaardigde staat bekend om zijn anti-Turkse houding en zijn persoonlijke contacten met de Cypriotische regering."
(DE) Dergelijke lastertaal grenst aan een misdrijf. Ik zou graag willen dat niet collega Poos, maar ons Parlement en ook de Commissie op deze beschuldiging van Turkije reageren.
Ik wil de heer Helmer laten weten dat de functionarissen momenteel bezig zijn de Britse vlag weer op zijn plaats te zetten. Vanochtend waren er problemen met de Britse vlag en wij vonden dat deze snel dienden te worden opgelost.
Aan de orde zijn de verklaringen van de Raad en van de Commissie over de situatie in het Midden-Oosten.
Mevrouw de Voorzitter, mijnheer de commissaris, geachte afgevaardigden, allereerst wil ik mij excuseren voor de kleine vertraging die ik heb opgelopen. Ik kom rechtstreeks uit Brussel. Hartelijk dank voor uw begrip.
Geachte afgevaardigden, zoals minister Louis Michel al op 28 augustus jongstleden tijdens zijn ontmoeting met de Commissie buitenlandse zaken, mensenrechten, gemeenschappelijke veiligheid en defensiebeleid aangaf, is er de afgelopen maanden in het Midden-Oosten sprake van een geweldsescalatie met als alarmerend resultaat dat het wederzijdse vertrouwen tussen de partijen in de regio geheel is verdwenen. Deze situatie heeft bij de betrokken bevolkingsgroepen een gevoel van grote onmacht teweeggebracht.
Helaas gaat er vrijwel geen dag voorbij zonder bloedige incidenten en nieuwe provocaties, met als gevolg dat een feitelijk staakt-het-vuren uitblijft, de negatieve spiraal van represailles niet kan worden doorbroken en de lijst met slachtoffers langer wordt. Minister Védrine sprak in deze context onlangs nog van een afschuwelijke en weerzinwekkende situatie die de stabiliteit van deze regio vlak naast onze deur ernstig kan aantasten. De internationale gemeenschap zou deze escalatie van geweld niet langer mogen tolereren en dient de oorzaken hiervan krachtig te veroordelen. Ik denk hierbij met name aan het terrorisme en de zelfmoordaanslagen die door Palestijnen in Israël worden gepleegd. Deze terroristische aanslagen zijn afschuwelijk omdat ze gericht zijn tegen onschuldige burgers. Bovendien bewegen deze aanslagen Israël ertoe een steeds repressiever beleid te voeren.
De beschietingen door Palestijnse activisten van Israëlische nederzettingen en militaire doelen vanuit steden die onder Palestijns gezag staan, vormen samen met het onevenredige geweld door Israël de oorzaak van de geweldsescalatie. Israël stuurt gevechtsvliegtuigen naar woonwijken, vernietigt stelselmatig gebouwen van de politie- en veiligheidsdiensten van het Palestijnse gezag en brengt Palestijnse activisten om. Deze methode vormt niet bepaald een overtuigende strategie voor het herstel van de vrede en veiligheid. Met zijn militaire invallen in gebieden die onder het Palestijnse gezag vallen, schendt Israël de akkoorden die het heeft ondertekend. Israël heeft Palestijnse instellingen in Oost-Jeruzalem, waaronder het Orient House, gesloten en archieven in beslag genomen. Ook deze politieke maatregelen zullen de gemoederen in de regio beslist niet tot bedaren brengen.
Mevrouw de Voorzitter, dames en heren, als we vandaag nagaan wat de perspectieven zijn voor de hervatting van een rechtstreekse dialoog, waar staan we dan? Het is om te beginnen in een zeer onrustwekkende context van radicalisering van de verschillende, bij het conflict betrokken partijen dat de Israëlische minister van Buitenlandse Zaken, de heer Sjimon Peres, onlangs en in het openbaar de hervatting van een rechtstreekse dialoog met de Palestijnse Autoriteit heeft voorgesteld met het doel het geweld te verminderen en ervoor te zorgen dat het staakt-het-vuren wordt nageleefd, twee doelstellingen die tot hiertoe onbereikaar leken. Tijdens een recent bezoek in de regio heeft de Duitse minister van Buitenlandse Zaken, de heer Joshka Fischer, bereikt dat de Palestijnse leider met een dergelijke ontmoeting akkoord gaat, dus tussen Arafat aan de ene kant en Sjimon Peres aan de andere kant.
We hopen dat dankzij een dergelijke ontmoeting, die vanzelfsprekend zeer zorgvuldig zal moeten worden voorbereid en dus moet worden voorafgegaan door diverse contacten op intermediaire niveaus, de huidige impasse op het vlak van de veiligheid kan worden doorbroken. Het is overigens om te helpen bij deze voorbereiding dat de speciaal gezant van de Europese Unie, ambassadeur Moratinos, eind augustus naar de regio is gegaan. Jammer genoeg heeft hij zeer snel zijn opdracht moeten wijzigen, omdat er een nieuwe haard van geweld en spanningen is ontstaan als gevolg van de moord door Israël op de leider van het Palestijns Bevrijdingsfront, de heer Abul Ali Mustafa, op 27 augustus. Deze moordaanslag heeft een bijzonder gewelddadige confrontatie in het zuiden van Jeruzalem veroorzaakt, daar waar de Joodse kolonie Gilo gevestigd is, alsmede in het randgebied van de Palestijnse Westelijke Jordaanoever in de sectoren Beit Jalla en Bethlehem.
Onder zeer zware internationale druk en dankzij de zeer intense pendeldiplomatie van de heer Moratinos, van zijn veiligheidsraadgever en van het team van Europese waarnemers, maar ook dankzij rechtstreekse telefonische contacten tussen Peres en Arafat is een lokaal staakt-het-vuren tot stand gekomen, hetgeen ertoe geleid heeft dat het Israëlische leger zich op 29 augustus bij het ochtendgloren uit Beit Jalla heeft teruggetrokken.
Mijnheer de Voorzitter, ik heb een opmerking over de notulen en daarbij gaat het om het volgende. De heer Kinnock heeft in antwoord op mijn mondelinge vraag van afgelopen maandag beloofd een verslag te laten ronddelen. Gisterenmiddag is daar opnieuw over gesproken. Vandaag wil ik graag bevestigen dat dit verslag beschikbaar is gekomen. Ik heb het per e-mail ontvangen van het kantoor van de heer Kinnock, maar voor zover ik weet is het document nog niet officieel uitgedeeld aan de Parlementsleden. Ik weet dat de heer Kinnock er nogal gebrand op was dat we het allemaal zo snel mogelijk zouden ontvangen, dus ik verzoek u er opnieuw voor te zorgen dat dit document wordt rondgedeeld.
Nu we het er toch over hebben, de Commissie heeft een verslag voorbereid over de vorderingen bij hervormingen op het terrein van de menselijke hulpbronnen. Mijnheer de Voorzitter, namens alle leden van dit Parlement verzoek ik om een soortgelijk verslag over de huidige personeelshervormingen in het Parlement. Op dit moment zijn we beter op de hoogte van de vorderingen bij de personeelshervormingen van de Commissie dan bij die van dit Parlement. Kunt u dit met uw collega' s bespreken, voor het Parlement zo spoedig mogelijk een verklaring afleggen en een verslag opstellen over de vorderingen bij deze buitengewoon belangrijke hervormingen, die vorig jaar met de aanneming van mijn verslag in het Parlement brede steun kregen?
Wat betreft uw eerste verzoek: ik was hier aanwezig toen de Voorzitter u verzekerde dat het verslag van de heer Kinnock zou worden rondgedeeld. Ik zal de diensten vragen na te gaan of dat ook daadwerkelijk is gebeurd.
Wat betreft uw tweede verzoek, vanavond komt het Bureau bijeen. Helaas zal ik niet bij die bijeenkomst aanwezig kunnen zijn, maar ik zal vragen of dit vanavond besproken kan worden.
Aan de orde is het verslag (A5-0264/2001) van de heer Gerhard Schmid, namens de Tijdelijke Commissie Echelon-interceptiesysteem, over het bestaan van een wereldwijd systeem voor de interceptie van particuliere en economische communicatie (Echelon-interceptiesysteem) (2001/2098(INI)).
Mijnheer de Voorzitter, dames en heren, ruim een jaar geleden heeft het Europees Parlement een speciale commissie in het leven geroepen om uit te zoeken of de Amerikaanse geheime dienst een systeem toepast voor communicatie-interceptie dat de volgende kenmerken heeft: het is een wereldwijd vertakt systeem dat ieder telefoongesprek, iedere fax en iedere e-mail in Europa kan afluisteren. Dit systeem wordt door een aantal landen gebruikt - waaronder ook het Verenigd Koninkrijk, dus een lid van de Europese Unie - en het is nu na de Koude Oorlog bedoeld voor bedrijfsspionage. Dit systeem, zo werd beweerd, heeft de codenaam ECHELON.
Mijnheer de Voorzitter, het was zeer moeilijk om dit uit te zoeken, omdat het Europees Parlement - onder geen enkel beding - toegang heeft tot de dossiers van de geheime diensten van de EU-lidstaten, en al helemaal niet tot de belangrijke informatie over de activiteiten van Amerikaanse diensten. Toch kunnen we het Parlement na een jaar zorgvuldig onderzoek zonder meer het volgende meedelen. Ten eerste bestaat er geen afweersysteem waarmee de geheime dienst van een bepaald land, van welk land dan ook, iedere vorm van communicatie in Europa kan afluisteren. Deze bewering moeten we naar het rijk der journalistieke fabelen verwijzen! Het feit dat deze bewering helaas voorkomt in een studie waartoe het Europees Parlement opdracht gegeven heeft, en dat zodoende een soort keurmerk gekregen heeft, betekent geenszins dat zij ook inderdaad overeenkomt met de realiteit.
Het gaat hier niet om wat men gelooft. De telecommunicatie is gebonden aan natuurkundige wetten: waar geen toegang is tot communicatiedragers, zijn er ook geen interceptiemogelijkheden. Er gelden immers geen speciale natuurkundige wetten voor geheime diensten! Er bestaat overigens echter wel een interceptiesysteem dat de volgende kenmerken heeft: het is wereldwijd vertakt en wordt gebruikt door de zogenaamde UKUSA-landen - dat zijn Amerika, het Verenigd Koninkrijk, Canada, Australië en Nieuw-Zeeland. Dit is geen toevallige combinatie want de historische wortels van dit interceptieverbond liggen in de Tweede Wereldoorlog. Dit systeem heeft in wezen alleen toegang tot intercontinentale communicatie die door communicatiesatellieten overgebracht wordt of via kabels die onder de zee naar de genoemde landen lopen.
De communicatie binnen Europa wordt daardoor dan ook nauwelijks getroffen, maar de communicatie naar bijvoorbeeld de Afrikaanse of Arabische landen en naar Latijns-Amerika juist wel. Wat ambassades precies aan radioverkeer van dichtbij kunnen afluisteren weten we niet, maar het is duidelijk dat het daarbij niet om het leeuwedeel van de interceptiepraktijken gaat. In tegenstelling tot de interceptiepraktijken van de politie die steeds op een persoon of op een duidelijke groep personen gericht zijn, werkt het interceptiesysteem waarmee we hier te maken hebben anders. Het vangt iedere communicatie waartoe het toegang heeft op en stuurt die naar een computer die vervolgens met een catalogus, aan de hand van sleutelbegrippen die communicatie eruit filtert die interessant is voor de inlichtingendiensten. Het systeem werkt dus als een stofzuiger en de inlichtingendiensten stellen de filter in. Technisch gezien heet dat strategische telecommunicatiebewaking.
De zoekmachine kan telefoonnummers, stemmen van topdoelen, de inhoud van e-mails en getypte faxberichten opvangen. Handgeschreven faxen of gesproken berichten kunnen bij de huidige stand van de techniek niet binnen afzienbare tijd met deze zoekmachine worden opgevangen. Ze kunnen dus ook niet door de geheime dienst onderzocht worden. Verder hebben we aanwijzingen dat het systeem weliswaar de codenaam ECHELON heeft, maar het in feite onbelangrijk is hoe het systeem heet. Het had net zo goed Repelsteeltje kunnen heten: voor ons is enkel belangrijk hoe het werkt!
Dat zijn onze bevindingen en ik voeg eraan toe dat het niet om zomaar wat beweringen gaat. Er zijn zoveel indicaties dat wij zelfs voor een juryrechtbank stand zouden kunnen houden. Wie alles preciezer wil weten zal het verslag moeten lezen. Ik kan hier maar een ding zeggen: als wij iets opgeschreven zouden hebben dat niet waar was, had u er zeker van kunnen zijn dat de inlichtingendiensten van de betrokken landen ons met alle plezier in het openbaar hadden afgemaakt! Dat hebben ze echter niet gedaan en dat spreekt voor zich.
Hoe beoordelen we deze bevindingen nu? Een maatstaf voor de beoordeling moet allereerst zijn: wat doen onze eigen diensten eigenlijk?. Dat is niet de enige maatstaf, maar hij moet er wel zijn als we eerlijk willen debatteren. De meeste inlichtingendiensten in de meeste EU-lidstaten maken gebruik van telecommunicatiebewaking.
Alleen België, Griekenland, Ierland Oostenrijk, Portugal en Luxemburg maken geen gebruik van deze techniek.
Op de tweede plaats speelt het doel waarvoor het gebruikt wordt ook een rol bij de beoordeling. Als het gaat om de strijd tegen de internationaal georganiseerde criminaliteit, de drugshandel, de mensenhandel, de wapenhandel, het terrorisme, de proliferatie, om het naleven van embargo' s of om kwesties die te maken hebben met de nationale veiligheid, dan is er op zich niets tegen het doel. Als er echter ondernemingen mee bespioneerd worden, zodat de eigen economie bevoordeeld wordt, dan wordt het natuurlijk anders.
Op de derde plaats heiligt het doel niet de middelen. Dus niet alleen het doel is belangrijk, elke interceptie, elk geval van afluisteren is een inbreuk op de privacy. Daarbij gaat het niet om een kwantitatief probleem. Mensenrechten zijn individuele rechten en hebben niets met statistieken te maken. Daarom is een dergelijke inbreuk op de privacy alleen onder bepaalde voorwaarden toegestaan. Het Europese Gerechtshof voor de Mensenrechten is wat dat betreft zeer duidelijk in zijn rechtspraak. De voorwaarden zijn in het kort de volgende: er moet een rechtsgrondslag zijn voor een ingreep en deze mag dus niet willekeurig zijn. Er moet dus een afweging worden gemaakt tussen de inbreuk op de privacy en het doel waarom het gaat. Het moet te voorzien zijn, dat wil zeggen dat de burgers moeten weten dat een dergelijk systeem bestaat. Bovendien is interceptie alleen toegestaan als er geen andere mogelijkheid meer is. Het is dus een ultima ratio.
Er zijn collega' s die zeggen dat het in orde is als het om strafvervolging gaat, dus als de politie dit op bevel van de rechter doet. Als de geheime diensten dit doen dan vinden zij dit een schending van de mensenrechten. Ik heb er veel begrip voor als iemand om politieke redenen niet wil dat de geheime diensten dit doen. Daar kan ik in komen. Ik ben het er niet mee eens, maar ik kan het wel begrijpen. Als iemand echter zegt dat het illegaal is, dan doet hij tekort aan de rechtspraak van het Europese Gerechtshof voor de Mensenrechten hier bij ons.
Bedrijfsspionage is zeker geen toegestaan doel. Alle inlichtingendiensten houden zich echter ook met economische zaken bezig, bijvoorbeeld met de ontwikkelingen op de financiële of de grondstoffenmarkt. In dit opzicht doen de meeste diensten aan bedrijfsspionage. Maar dat is niet het punt dat bekritiseerd wordt. Het probleem ontstaat niet wanneer algemene zaken worden opgehelderd, maar wanneer belangrijke informatie wordt doorgespeeld aan de eigen industrie van een land, zodat die een concurrentievoordeel krijgt.
Een dergelijk gedrag tussen de EU-lidstaten onderling zou overigens niet verenigbaar zijn met het EU-recht, omdat dat een verboden soort overheidssubsidie is. Op het vlak van de internationale politiek is het meer dan een onvriendelijke daad en tussen twee bondgenoten is het een schandaal! Overigens is interceptie bij bedrijfsspionage niet de meest geliefde methode. Normaal gesproken worden daar de klassieke middelen ingezet. Er zijn echter individuele gevallen waarbij dit instrument succesvol kan worden ingezet.
Nu werden met name de Verenigde Staten op de korrel genomen. De VS hebben steeds ontkend dat ze informatie van de inlichtingendienst direct doorspelen aan Amerikaanse bedrijven. Ze hebben echter wel toegegeven dat zij tot in detail afluisteren als het om internationaal uitgeschreven, grote opdrachten gaat. Hun argument ter rechtvaardiging daarbij is dat Europese ondernemingen aan omkoperij zouden doen en dat de VS zich daartegen zou moeten beschermen.
We moeten - en dat zeg ik nu zeer netjes en voorzichtig - naar de reden van deze houding vragen. Om te beginnen weten we dat Amerikaanse ondernemingen ook aan omkoperij doen. Bij de corruptieanalyse die wereldwijd beschikbaar is, zitten zij in het middenveld van de omkoopactiviteiten.
Op de tweede plaats is zoiets binnen de OESO door middel van overeenkomsten verboden en de lidstaten van de Europese Unie hebben deze in hun eigen recht omgezet. Als de Verenigde Staten toch met een cowboymentaliteit op een vuistgevecht aandringen, is dat niet verenigbaar met het idee dat zulke dingen door internationale overeenkomsten geregeld worden.
Mijnheer de Voorzitter, als democraat moet ik uiteraard nota nemen van besluiten, ook als ze me niet bevallen. Gisteren heeft men evenwel wat mijn verslag betreft een besluit genomen dat twee richtingen op gaat. Nadat we al over de rechtsgrond van dit besluit hadden gediscussieerd en er bezwaren tegen hadden ingediend, waarop de Commissie niet heeft gereageerd, heeft dit Huis gisteren besloten enerzijds het voorstel van de Commissie goed te keuren, en anderzijds de resolutie waarin verwerping van dit voorstel werd aanbevolen, aan te nemen. Dit kan worden nagelezen onder punt 11 van de notulen.
Om een incoherentie weg te nemen, zou ik op grond van artikel 148, lid 3, willen verzoeken het gisteren door het Parlement genomen besluit voor te leggen aan de Commissie constitutionele zaken. Hiervoor zijn twee redenen: allereerst moet worden opgehelderd welk van de twee besluiten van toepassing is. Voorts moet er een bepaling in het Reglement worden opgenomen die aangeeft wat er moet gebeuren als een dergelijke situatie zich in de toekomst opnieuw voordoet. Ik vind het namelijk geen juiste gang van zaken als, zoals ik heb vernomen, de stemming hier bij wijze van spreken direct door de diensten wordt gecorrigeerd. Ik ben van mening dat een correctie in principe moet worden uitgevoerd op het moment dat de Commissie constitutionele zaken zulks besluit. Mijn bezwaar breng ik dus in verband met artikel 148, lid 3. Ik verzoek de Commissie constitutionele zaken van dit Huis opheldering te verschaffen in deze zaak en een regeling op te nemen in het Reglement die aangeeft wat men in dit soort gevallen moet doen.
Mijnheer Swoboda, ik begrijp waarom u dit verzoek doet. Mijns inziens moet mevrouw de Voorzitter daarover nadenken voordat zij kan antwoorden. Ik kan u niet zomaar voor de vuist weg ja of nee zeggen. Enerzijds zou het onbeleefd zijn om uw verzoek zonder meer te verwerpen, en anderzijds is het voorbarig om dit nu meteen maar in te willigen. Als uw verzoek wordt ingewilligd, zal de voor het Reglement bevoegde commissie daarmee moeten worden belast, en dat is momenteel de Commissie constitutionele zaken.
Aan de orde is het gecombineerd debat over de volgende verslagen:
A5-0280/2001 van de heer Bösch, namens de Commissie verzoekschriften, over het jaarverslag over de werkzaamheden van de Europese ombudsman (2000) (C5-0302/2001 - 2001/2043(COS));
A5-0245/2001 van de heer Perry, namens de Commissie verzoekschriften, over het speciaal verslag van de Europese ombudsman aan het Europees Parlement naar aanleiding van het initiatiefonderzoek naar het bestaan, bij de verschillende instellingen en organen van de Gemeenschappen, van een code van goed administratief gedrag en de toegankelijkheid van die code voor het publiek (C5-0438/2000 - 2000/2212(COS));
A5-0240/2001 van mevrouw Almeida Garrett, namens de Commissie constitutionele zaken, over de wijziging van artikel 3 van het statuut van de ombudsman (1999/2215(ACI)).
Mijnheer de Voorzitter, in 1993 werd in het Verdrag van Maastricht vastgelegd dat de Europese burger het recht heeft verzoekschriften aan het Europees Parlement te richten en klachten in te dienen bij de Europese ombudsman. Tijdens de Top van Nice in december 2000 werden deze rechten opgenomen in het Handvest van de grondrechten van de Europese Unie. De verslagen en resoluties waarover het Europees Parlement vandaag debatteert, betreffen de huidige staat van deze buitengewoon belangrijke rechten van Europese burgers. Ik ben blij met de gelegenheid om in dit belangrijke debat, dat de kern van het Europees burgerschap raakt, het woord te kunnen voeren.
Voordat ik inga op sommige van de verslagen, wil ik graag commissaris Loyola de Palacio bedanken. Zij zorgt er immers steeds voor dat de Commissie binnen de gestelde tijd volledig en nauwkeurig antwoord geeft op vragen van de ombudsman. Deze goede samenwerking is van vitaal belang. Zij stelt de ombudsman in staat klachten snel en doeltreffend af te handelen en daardoor zijn taak te vervullen: het verbeteren van de betrekkingen tussen de burger enerzijds en de instellingen en organen van de Gemeenschap anderzijds.
Ik wil vandaag ook hulde brengen aan het werk van de heer Jean-Claude Eeckhout, die binnenkort met pensioen gaat. Als functionaris van het secretariaat-generaal van de Commissie houdt hij zich onder meer bezig met de betrekkingen tussen de Commissie en de Europese ombudsman. Voor mij vertegenwoordigt hij de ideale functionaris. Hij is niet alleen het Europese ideaal toegedaan, maar ook het zware, praktische werken aan een beter bestuur ten behoeve van de burger.
Ik kom nu op de code van goed administratief gedrag en feliciteer de heer Roy Perry met zijn uitstekende verslag. Terecht is de heer Perry de rapporteur met betrekking tot dit onderwerp, aangezien hij enige jaren geleden als eerste het idee voor een dergelijke code naar voren heeft gebracht, in het verslag van de Commissie verzoekschriften over haar werkzaamheden in 1996-1997. Ook Jean-Maurice Dehousse, rapporteur voor de Commissie juridische zaken en interne markt, heeft een belangrijke rol gespeeld. Hij benadrukte dat de code een degelijke, juridische basis moest krijgen en stelde een praktische manier voor om dit te bereiken.
Ik hoop dat na dit verslag snel een verordening zal worden aangenomen. In het Handvest van de grondrechten van Nice is behoorlijk bestuur opgenomen als een van de grondrechten van de burger. Ik kan geen reden bedenken waarom iemand er tegen zou zijn dat het Gemeenschapsrecht burgers een even hoog niveau van rechtsbescherming biedt tegenover het Europese bestuur als nationale wetten al bieden tegenover de regeringen van de lidstaten.
Het verslag van de Commissie constitutionele zaken over het statuut van de Europese ombudsman is ongebruikelijk, omdat het Europees Parlement op grond van het Verdrag wetgever is en ook initiatiefrecht heeft. De rol van de Raad beperkt zich tot het bij gekwalificeerde meerderheid goedkeuren van de tekst van het Parlement, terwijl de Commissie advies uitbrengt.
Ik wil de rapporteur, mevrouw Teresa Almeida Garrett, graag bedanken voor haar principiële benadering van het wetgevingsproces. Zoals zij al benadrukte, is het oorspronkelijke statuut bijna tien jaar geleden opgesteld. De bepalingen aangaande inzage in documenten en het horen van getuigen moeten gemoderniseerd worden. Dit is van belang in het licht van de grotere nadruk op bestuurlijke openheid en de noodzaak het vertrouwen van de burger te winnen en een moderne administratieve cultuur te bevorderen op communautair niveau.
Het verslag van de Commissie verzoekschriften over het jaarverslag 2000 van de Europese ombudsman ligt eveneens voor u. Mijn gelukwensen aan de rapporteur, de heer Bösch, voor dit uitstekende en constructieve verslag. Terecht concentreert hij zich daarin op de noodzaak de Europese burgers daadwerkelijk van dienst te zijn.
Ik ben het volkomen met de rapporteur eens dat de ombudsman klachten zo snel mogelijk dient te behandelen. Met het oog daarop blijven wij ons inzetten om onnodige vertraging te voorkomen door er bij de instellingen en organen op aan te dringen dat zij zich houden aan de deadlines voor het reageren op klachten. Om dezelfde reden werken wij aan het verbeteren van onze eigen doelmatigheid.
We hebben vooruitgang geboekt wat betreft het bereiken van onze interne managementdoelen. Deze houden in dat we klachten binnen één week bevestigen, binnen één maand over de ontvankelijkheid ervan beslissen en onderzoeken binnen één jaar afronden. Eind augustus vorig jaar liepen er nog 65 zaken na een jaar. Tegen augustus 2001 ging het in vergelijking om 25 zaken. Eén daarvan blijft open, omdat wij een speciaal verslag hebben voorgelegd aan het Europees Parlement. In vijf andere zaken heeft de desbetreffende instelling krachtens het statuut drie maanden extra de tijd om een omstandig advies uit te brengen.
Het verslag van de heer Bösch verwijst ook naar de problemen die de Commissie verzoekschriften ondervonden heeft bij het verkrijgen van de benodigde informatie om de verzoekschriften van burgers doeltreffend te behandelen. Een voorbeeld daarvan is de zaak betreffende de regulering van de verzekeringsmarkt van Lloyd' s.
Naar mijn mening zou het versterken van de samenwerking tussen de ombudsman en de Commissie verzoekschriften de meest doeltreffende manier zijn om de situatie te verbeteren. Dat zou met name het geval zijn bij verzoekschriften inzake schendingen van het Gemeenschapsrecht door lidstaten, waarbij de Commissie een vitale rol speelt op grond van de zogenaamde procedure van artikel 226.
Wij zijn bereid de voorbereiding van dergelijke zaken op een professionele manier voor onze rekening te nemen en daardoor het werk van de Commissie verzoekschriften te verlichten.
Geachte collega' s, met de emotie en de droefheid die wij allen ondervinden bij een drama van zulk een onvoorstelbare omvang open ik deze buitengewone vergadering.
Deze is in de eerste plaats bedoeld om onze solidariteit te betuigen met het Amerikaanse volk, dat door een daad van barbaars terrorisme is getroffen, alsook om uitdrukking te geven aan ons medeleven met de slachtoffers, waarvan het aantal ongetwijfeld afschuwelijk hoog zal zijn. Tevens willen we onze steun betuigen aan allen die zich met hart en ziel inzetten om te trachten nog enkele levens te redden. Gisteren heb ik onmiddellijk president Bush ons medeleven overgebracht, namens mijzelf en namens het gehele Europees Parlement, en ik heb hem verzekerd dat de Europeanen zich verbonden voelen met de Verenigde Staten in de dramatische beproeving die het land thans moet doorstaan. Wanneer een van de lidstaten van de Europese Unie getroffen wordt door een daad van terrorisme, voelt ieder van ons zich daardoor persoonlijk geraakt. Een vergelijkbaar gevoelen van weerzin en verontwaardiging roepen deze afschuwelijke aanslagen bij mij op. Vandaag is het leed van de Amerikanen ook het leed van onszelf. Deze grootse democratie, die Europa zoveel hulp geboden heeft om de vrijheid te herwinnen, is in het hart getroffen, maar ook de heilige waarden van leven en democratie zijn geschonden.
De datum van 11 september 2001 zal voor immer in het geheugen van de mensheid gegrift staan. De gebeurtenissen van deze dag vragen om koelbloedigheid, maar ook om maximale samenwerking tussen alle landen die het terrorisme verwerpen, opdat de daders van deze barbaarse misdaden en degenen door wie ze gesteund zijn geïdentificeerd, opgespoord en gearresteerd kunnen worden teneinde berecht te worden en opdat het blinde terrorisme in deze wereld eindelijk uitgeroeid wordt. Deze dag vraagt tevens om een commitment van de internationale gemeenschap om een vredelievende oplossing te vinden voor de conflicten die de waanzin van de fanatici voeden en in leven houden. Thans gaat het om meer dan verklaringen alleen, om meer dan het gemeenschappelijk antwoord op het terrorisme waarnaar we zo vurig verlangen; vandaag dienen alle spelers op het internationale toneel hun verantwoordelijkheid te nemen. Het is nu tijd voor krachtdadig optreden, en het lijdt mijns inziens geen twijfel dat de Europese Unie op dit terrein voor een aantal urgente besluiten staat.
Wij verheugen ons in de aanwezigheid van mijnheer de minister-president Verhofstadt, mijnheer de minister Michel en mijnheer de voorzitter van de Commissie, de heer Prodi.
De Europese Unie is slechts geloofwaardig indien ze zorgdraagt voor de totstandkoming van een gemeenschappelijk beleid inzake de bestrijding van terrorisme. De Europese Commissie en het Europees Parlement hebben zich duidelijk in die zin uitgesproken, met name tijdens onze laatste zitting. Het zou wenselijk zijn dat de Raad zich zo spoedig mogelijk buigt over de betreffende voorstellen. Sinds de Europese Raad van Tampere kan er met betrekking tot de Europese ruimte van vrijheid, veiligheid en rechtvaardigheid weliswaar voorzichtig gesproken worden van enige vooruitgang, maar de vorderingen blijven ver achter bij hetgeen nodig is. Het is dringend noodzakelijk verder te gaan, ook op internationaal vlak. De Europese Unie heeft zich in dat opzicht wel nadrukkelijk gemanifesteerd, bijvoorbeeld in het Midden-Oosten, in Durban of in de Voormalige Joegoslavische Republiek Macedonië, maar de gebeurtenissen van gisteren tonen eens te meer aan dat het noodzakelijk is zo spoedig mogelijk te komen tot een Europese defensie en een werkelijk gemeenschappelijk buitenlands en veiligheidsbeleid. Een buitengewone Europese Raad zou een goede gelegenheid kunnen zijn om al deze beleidslijnen nader vorm te geven, want we weten allen dat de loop van de geschiedenis niet te stoppen is.
Geachte collega' s, ik zou u willen verzoeken een minuut stilte in acht te nemen ter nagedachtenis aan alle slachtoffers.
Mevrouw de Voorzitter, dames en heren, nauwelijks 24 uur geleden zijn de Verenigde Staten getroffen door een aanval van ongekende omvang en barbaarsheid. Op dit moment vechten mannen, vrouwen, kinderen, mensen van alle leeftijden, van alle overtuigingen en van alle achtergronden voor hun leven. Anderen treuren om het verlies van een naaste, en weer anderen worden verteerd door angst, in afwachting van al dan niet geruststellende berichten over het lot van vermisten.
Mevrouw de Voorzitter, onze gedachten gaan uit naar dit bevriende volk, dat zo zwaar getroffen is door dit afschuwelijke, barbaarse geweld. We zouden deze mensen duidelijk willen maken hoezeer we ons met hen verbonden voelen in hun lijden. Vandaag voelen wij ons allen even Amerikanen. Want we moeten goed bedenken dat de aanval op de Verenigde Staten en de Amerikaanse bevolking tevens een aanval is op de democratie, op de democratische waarden van vrijheid, verdraagzaamheid en menselijkheid, waarden die de tegenpool vormen van dit blinde zelfmoordterrorisme. Vanuit ons besef van menselijke waardigheid, vanuit ons geloof in de democratie en als Europeanen kunnen en mogen wij nimmer berusten in dit soort barbaarse daden.
De Unie die we willen opbouwen, mevrouw de Voorzitter, is juist gebaseerd op de verwerping van haat, de verwerping van fanatisme, de verwerping van moorddadige waanzin - evenzovele uitingen van het kwaad dat bijna geleid heeft tot de ondergang van ons continent. Geconfronteerd met deze tragedies mogen we geen enkel concreet gebaar, geen enkel krachtig gebaar achterwege laten. De verschillende lidstaten hebben inmiddels de noodzakelijke initiatieven genomen om de Verenigde Staten te hulp te komen.
Namens de Unie, mevrouw de Voorzitter, en na overleg met de voorzitter van de Commissie, Romano Prodi, en de leiders van alle lidstaten, heb ik aan president Bush ons diepste medeleven overgebracht. Als teken van solidariteit en medeleven heeft de Unie besloten dat op vrijdag 14 september een dag van rouw en solidariteit met het Amerikaanse volk zal worden in acht genomen.
De staats- en regeringsleiders van de vijftien lidstaten van de Europese Unie zullen 's ochtends een gezamenlijke politieke verklaring bekendmaken. Om 12.00 uur zullen in de hele Europese Unie drie minuten stilte in acht worden genomen waarbij alle activiteiten zullen worden stilgelegd.
(Luid applaus) De kandidaatlanden voor toetreding tot de Europese Unie worden ook uitgenodigd om zich aan te sluiten bij deze solidariteitsactie. Met deze uiting van solidariteit, naast de politieke beslissingen die wij in de komende weken zullen nemen, wil de bevolking van de Europese Unie haar diep medeleven betuigen met het verdriet en vooral de pijn die vandaag het Amerikaanse volk treft.
Mevrouw de Voorzitter, mijnheer de eerste minister, geachte afgevaardigden, vanmorgen is de Commissie in buitengewone vergadering bijeengekomen. We hebben een minuut stilte in acht genomen en vervolgens hebben we de politieke aspecten van deze afschuwelijke tragedie besproken, voor zover die onder de directe bevoegdheden van de Commissie vallen.
Vanmiddag heb ik in het Europees Parlement en in de Raad Algemene Zaken onderstreept dat Europa zich onvoorwaardelijk solidair moet betonen met het Amerikaanse volk en een gemeenschappelijk standpunt moet innemen over alle aspecten van deze tragische gebeurtenissen.
De Commissie is geschokt door deze misdadige en barbaarse daden en heeft haar oprechte deelneming betuigd aan de slachtoffers en hun verwanten en haar solidariteit met het Amerikaanse volk overgebracht. Onze samenwerking met de Verenigde Staten in de strijd tegen het terrorisme is meer dan ooit noodzakelijk en dient te worden voortgezet. In de komende dagen zal de Commissie de verdere voorstellen voor een effectievere bestrijding van het terrorisme bestuderen.
De economische en sociale structuur van onze landen is gelukkig sterk en bestendig. Ook in deze trieste omstandigheden blijven wij dus kalm en vol vertrouwen. We zullen niet toestaan dat terroristen ons of onze wereld verdelen - want dat is het doel dat uit hun daden blijkt.
Onder deze omstandigheden moeten we overwegen wat de rol van Europa is. Deze criminele daad is een aanval op onze gemeenschappelijke waarden en op de vrijheid zelf. Na deze gebeurtenis zal niets meer zijn zoals voorheen. Daarom moeten we nu nadrukkelijk onze solidariteit en onze vriendschap met het Amerikaanse volk en de Amerikaanse regering laten blijken. De Europese instellingen en regeringen zullen in deze dramatische periode en in de toekomst nauw samenwerken met onze Amerikaanse vrienden en met de andere bevriende landen.
Maar er is ook een zuiver Europese dimensie aan deze zaak. Door deze dramatische gebeurtenissen wordt nog eens duidelijk dat een verenigd, sterk, vastberaden, solidair Europa noodzakelijk is, een Europa dat de vrijheid beschermt en de vrede behoedt, in Europa en in de wereld: een Europa dat eensgezind optreedt met de landen die onze doelstellingen delen, dat eensgezind de waarden van vrijheid en solidariteit beschermt en bevordert, waarden die het fundament van onze democratie zijn en die door dit Parlement worden bewaakt.
Ik doe daarom een beroep op u de tragedie van gisteren in gedachten te houden bij onze overwegingen. Onze burgers kunnen alleen verzekerd zijn van vrede en stabiliteit, voor zichzelf en voor hun nakomelingen, als ze gezamenlijk optreden, alleen als ze weten dat ze op Europa kunnen rekenen. Dit is het belang van onze volken, dit is onze weg: we moeten die met moed, met overtuiging en met verantwoordelijkheidsgevoel vervolgen.
Mevrouw de Voorzitter, geachte afgevaardigden, ik zou in de eerste plaats namens de Raad uitdrukking willen geven aan onze immense geschoktheid, onze verontwaardiging, onze weerzin naar aanleiding van de tragische gebeurtenissen die zich gisteren in de Verenigde Staten hebben afgespeeld. Op deze plaats zou ik namens de Europese Unie en haar leiders, maar ook namens alle Europese burgers, nogmaals ons diepste medeleven willen betuigen met de slachtoffers en hun gezinnen alsmede met het Amerikaanse volk en de Amerikaanse regering. Deze afschuwelijke daad van agressie jegens het Amerikaanse volk houdt uiteraard ook een aanval in op de universele waarden die Europa altijd al gemeen heeft gehad met de Verenigde Staten. Namens de Raad zou ik het Amerikaanse volk vanaf deze plaats plechtig willen verzekeren dat het kan rekenen op de eeuwigdurende solidariteit van onze Europese volken bij de verdediging van die waarden. De Verenigde Staten kunnen er zeker van zijn dat Europa zich aan hun zijde schaart om het terrorisme in al zijn vormen te bestrijden. We kunnen niet toelaten dat de waarden van de vrije en democratische wereld in gevaar worden gebracht door blinde terreur. Eendrachtig en eensgezind zullen we de aanval inzetten op de ernstige bedreiging die het grootschalig terrorisme vormt. De strijd tegen dit kwaad zal des te doeltreffender worden wanneer deze gebaseerd is op preventieve acties en een diepgaande politieke dialoog met de landen in de gebieden van de wereld waar een voedingsbodem aanwezig is voor het terrorisme. De terroristische aanslag van gisteren op het grondgebied van de Verenigde Staten is een provocatie zonder precedent en een daad van ongekende wreedheid. Deze barbaarse praktijken, deze laffe terreurdaden zijn ontoelaatbaar. De omvang van deze tragedie vraagt om een gepast antwoord. De Europese Unie zal met haar bondgenoten alle mogelijke middelen bestuderen om dit soort daden te voorkomen en er op adequate wijze op te reageren. De Unie zal haar actie in de betrokken internationale instanties versterken teneinde de strijd met het terrorisme aan te gaan en ervoor te zorgen dat de daders, de medeplichtigen en de opdrachtgevers van terreurdaden onschadelijk gemaakt worden. Onze vastberadenheid mag echter geen aanleiding zijn om onverantwoord en onvoorzichtig te werk te gaan. Op dit moment weten we niet wie de daders zijn van deze verschrikkelijke aanslagen, noch wie de opdrachtgevers of de mogelijke medeplichtigen zijn. Die informatie is essentieel om tot een rationele beslissing te kunnen komen en verantwoord en zinvol te reageren. Lukraak handelen dient voorkomen te worden.
In afwachting van het antwoord op alle vragen hebben onze regeringen de nodige maatregelen genomen om hun bevolkingen te beschermen. De Raad is op de hoogte gesteld van de veiligheidsmaatregelen die de lidstaten met spoed genomen hebben. Met het oog op maximale samenwerking heeft de Raad zijn vergaderingen "Justitie" , "Binnenlandse Zaken" en "Vervoer" verzocht op korte termijn alle maatregelen te nemen die nodig zijn om de hoogste graad van veiligheid te garanderen, met name op het terrein van het luchtverkeer, evenals alle passende maatregelen inzake het voorkomen van verdere aanslagen. De Raad "Justitie - Binnenlandse Zaken" van 27 september aanstaande en de informele Raad "Vervoer" van 14 september aanstaande zullen de genomen maatregelen evalueren en voor zover nodig aanvullende maatregelen treffen. De buitengewone Raad van ministers van Buitenlandse Zaken heeft in de meest krachtige termen zijn veroordeling uitgesproken van deze barbaarse daden die een belediging vormen voor onze gemeenschappelijke waarden. We hebben vrijdag 14 september aanstaande uitgeroepen tot dag van rouw in de vijftien lidstaten. We hebben het voorzitterschap verzocht nauw contact te onderhouden met de Verenigde Staten om gezamenlijk te bekijken op welke manier het best hulp geboden kan worden wanneer zulks nodig mocht zijn. Op verzoek van verschillende lidstaten heeft de secretaris-generaal van de NAVO de Raad op de hoogte gesteld van de beraadslagingen die thans plaatsvinden in deze organisatie.
Ik zou u nu de verklaring van de Europese Unie willen voorlezen:
"De Raad van de Europese Unie, heden in buitengewone vergadering bijeengekomen in aanwezigheid van de secretaris-generaal van het Atlantisch Bondgenootschap, heeft zijn afschuw uitgesproken over de terroristische aanslagen die gisteren in de Verenigde Staten hebben plaatsgevonden. De Raad heeft uitdrukking gegeven aan zijn onvoorwaardelijke solidariteit met de regering van de Verenigde Staten en het Amerikaanse volk op deze tragische momenten en zijn diepste medeleven betuigd met alle slachtoffers en hun gezinnen. Wij roepen alle Europeanen op om vrijdag 14 september aanstaande om 12.00 uur drie minuten stilte in acht te nemen. Tevens verklaren wij vrijdag 14 september 2001 tot dag van rouw. Deze verschrikkelijke aanslagen zijn niet slechts een daad van agressie jegens de Verenigde Staten, maar ze vormen tevens een aanval op de gehele mensheid en op de waarden en vrijheden die wij allen delen. Het leven in en het functioneren van onze open, democratische samenlevingen zullen desalniettemin voortgang vinden en niet aan het wankelen worden gebracht. De Unie veroordeelt op de meest krachtige wijze de daders en opdrachtgevers van deze barbaarse daden en zal samen met haar lidstaten alles in het werk stellen om bij te dragen aan de identificatie, berechting en bestraffing van de verantwoordelijken. De terroristen en hun opdrachtgevers zullen nergens een veilig toevluchtsoord vinden. De Unie zal in nauwe samenwerking met de Verenigde Staten en al haar partners stappen zetten om het internationale terrorisme te bestrijden. Alle internationale organisaties, in het bijzonder de Verenigde Naties, dienen deel te nemen aan deze strijd, en alle relevante internationale instrumenten, inclusief die welke betrekking hebben op de financiering van het terrorisme, dienen ten volle ingezet te worden. De Gemeenschap en haar lidstaten hebben de Verenigde Staten alle mogelijke hulp geboden bij het opsporingswerk en bij de reddingswerkzaamheden. Er is overleg gaande over de vraag welke vorm van hulp het meest zinvol is. Onder verwijzing naar de sterke en reeds lang bestaande banden tussen de Europese Unie en de Verenigde Staten heeft de Raad het voorzitterschap verzocht nauw contact te onderhouden met de regering van de Verenigde Staten teneinde haar deze boodschap van solidariteit over te brengen" .
Ik verklaar de zitting van het Europees Parlement, die op woensdag 12 september werd onderbroken, te zijn hervat.
De notulen van de vergaderingen van donderdag 6 en woensdag 12 september 2001 zijn rondgedeeld.
Mevrouw de Voorzitter, ik weet dat wij vandaag wat belangrijkers te doen hebben, maar ik wil er toch op wijzen dat ik op 6 september bezwaar heb gemaakt tegen de notulen van de vorige dag en dat ik heb verzocht om aan de commissie die zich buigt over kwesties inzake het Reglement de uitslag van een stemming voor te leggen die achteraf is aangepast, om met betrekking tot dit soort kwesties - en dus niet slechts voor dit specifieke geval - in algemene zin opheldering te verschaffen. Tegen de middag heb ik wederom een bezwaar ingediend en nogmaals om opheldering verzocht, maar een antwoord heb ik nog steeds niet gekregen, terwijl ik van mening ben dat ik als afgevaardigde wel degelijk recht heb op een antwoord.
Mijn eerste vraag aan u is: bent u ook van mening dat een afgevaardigde die een bezwaar indient, recht heeft op een antwoord? Zo ja, wanneer kan ik dit antwoord verwachten?
Jazeker, mijnheer Swoboda. Uiteraard vind ik dat een afgevaardigde recht heeft op een reactie op zijn opmerkingen. Ik beloof u dat u een antwoord zult krijgen.
Mevrouw de Voorzitter, het staat buiten kijf dat mijn gewaardeerde collega recht heeft op een correct antwoord. Ik zou uw diensten alleen willen verzoeken zich bij de voorbereiding van het antwoord te baseren op het debat dat wij in de middag hierover hebben gevoerd. Laat ik me voorzichtig uitdrukken: ik heb het gevoel dat de heer Swoboda die dag heeft getracht om de stemminguitslag van dit Huis om te buigen door een wijziging in de notulen. Mijn verzoek aan de diensten is dan ook, voor het antwoord aan collega Swoboda uit te gaan van het debat dat wij ' s middags hebben gevoerd. Bovendien wens ik ook een kopie van het antwoord te ontvangen. Ik ben er heel zeker van dat uw diensten heel goed hebben begrepen wat dit Huis heeft bedoeld!
Waarde collega's, op 4 april jongstleden hebben wij commandant Massoud in het Europees Parlement mogen ontvangen. De heer Massoud is enkele dagen voor de afschuwelijke aanslagen op New York en Washington op laffe wijze door zijn tegenstanders vermoord.
Ik had hem uitgenodigd omdat hij de hoop vertegenwoordigde van de overgrote meerderheid van de Afghaanse bevolking om in de toekomst in vrede en vrijheid te kunnen leven. Hij had ons gewaarschuwd voor de betrokkenheid van het Talibanregime bij het internationale terrorisme en streed met al zijn kracht tegen dit bewind dat de regels van de islam met voeten treedt, aangezien het de meest elementaire mensenrechten schendt. Hij had een krachtige boodschap tot ons gericht waarin hij ons verzocht hem te helpen bij het bewerkstelligen van vrede.
Ik betreur het dat de westerse diplomatie geen oren had naar hetgeen commandant Massoud te zeggen had en dat ze deze moedige man niet beter geholpen heeft. Veel aanwezigen hier hebben de man ontmoet. Hij heeft indruk op ons gemaakt met zijn intellectuele en menselijke kwaliteiten. Ik wil u verzoeken hem eer te bewijzen door een minuut stilte in acht te nemen.
Waarde collega's, ik wil graag uw aandacht voor de volgende mededeling over het vraagstuk van de veiligheid van ons Europees Parlement.
Zoals u weet bestaat er binnen ons Europees Parlement veel ongerustheid naar aanleiding van de verschrikkelijke terroristische aanslagen in de Verenigde Staten, hetgeen heel begrijpelijk is. In de Sunday Telegraph konden we zelfs lezen dat dit Parlement het doelwit zou zijn geweest van een ernstige aanslag die gelukkig kon worden verijdeld. Ik kan u mededelen dat over deze vermeende bedreigingen bij het Europees Parlement nooit iets bekend is geweest. Gisteren heeft de prefect van het departement Bas-Rhin mij persoonlijk opgebeld met de mededeling dat van een dergelijke bedreiging absoluut nooit sprake is geweest. Zoals u weet hebben de Franse autoriteiten in een officieel communiqué laten weten dat het Europees Parlement nooit doelwit is geweest van een aanslag. Ook de Britse diensten hebben bevestigd hiervan niet op de hoogte te zijn geweest. Ik stel u voor om een brief te richten tot de directeur van de Sunday Telegraph om te protesteren tegen het verspreiden van zulke ernstige onjuiste informatie.
Desalniettemin kan ik u verzekeren dat het vraagstuk van de veiligheid van het Europees Parlement voortdurend de aandacht heeft van de leden van ons Bureau, de ondervoorzitters ervan, de quaestoren, de voorzitter en de secretaris-generaal. Wij hebben reeds een aantal maatregelen getroffen ter verbetering van de veiligheid, met name na de geruchten over een mogelijke aanslag op de kathedraal van Straatsburg. Aangezien deze kathedraal niet erg ver van ons Parlement verwijderd is, hebben wij uiteraard op dat moment een aantal maatregelen getroffen.
Al op 11 september heb ik contact gehad met de secretaris-generaal. Wij hebben instructies gegeven om de controles te verscherpen op personen en bagage bij binnenkomst in een van de drie werkplekken van het Europees Parlement. Uiteraard staan wij voortdurend in contact met enerzijds de overige Europese instellingen en anderzijds de regeringen van de gastlanden van het Europees Parlement.
Tot slot zal het Bureau zich vanavond buigen over een reeks door de secretaris-generaal voorgestelde nieuwe maatregelen voor de algemene toepassing van de veiligheidsmaatregelen. Ik reken erop dat u de benodigde maatregelen positief zult ontvangen en wil u daar bij voorbaat hartelijk voor danken.
Mijnheer de Voorzitter, ik sta niet op de presentielijst van de vergadering van gisteren, maar ik was wel aanwezig, zoals blijkt uit mijn handtekeningen voor alle vergaderingen van mijn fractie. Ik verzoek u deze vergissing recht te zetten.
Mijnheer de Voorzitter, ik heb gisteren het hele debat bijgewoond over de verklaringen van de Commissie en de Raad met betrekking tot de tragedie in de Verenigde Staten. Er is toen geen enkele opmerking gemaakt over de crisis waar de luchtvaartindustrie in Europa mee wordt geconfronteerd als gevolg van deze gruweldaad. Het is de taak van dit Parlement om de Commissie en de Raad duidelijk te maken dat de Europese luchtvaartmaatschappijen en de luchtvaartindustrie in het algemeen steun nodig hebben. Dat is noodzakelijk voor het behoud van de Europese luchtvaart, met name van onze luchtvaartmaatschappijen. Als dat niet gebeurt, kunnen we in een zeer kritieke situatie terechtkomen, met name nu in de Verenigde Staten is voorgesteld om de eigen luchtvaartmaatschappijen wel te ondersteunen. Het is van het grootste belang om de tienduizenden banen in de luchtvaartindustrie te redden die nu in gevaar zijn.
Mijnheer De Rossa, daarvan nemen wij nota. De agenda van de volgende zitting wordt door de Conferentie van Voorzitters vastgesteld. Wij zullen uw voorstel doorgeven.
Aan de orde is het verslag (A5-0274/2991) van de heer Marinho, namens de Commissie vrijheden en rechten van de burger, justitie en binnenlandse zaken, over het initiatief van de regeringen van de Franse Republiek, het Koninkrijk Zweden en het Koninkrijk België met het oog op de aanneming door de Raad van een kaderbesluit inzake de tenuitvoerlegging in de Europese Unie van beslissingen tot bevriezing van vermogensbestanddelen of bewijsstukken (5126/2001 - C5-0055/2001 - 2001/0803(CNS)).
Mijnheer de Voorzitter, dit verslag gaat over de erkenning van gerechtelijke beslissingen van rechtbanken van één lidstaat door de autoriteiten van een andere lidstaat. We hebben het hier dan over beslissingen om in laatstgenoemde lidstaten beslag te leggen op goederen of bewijsmiddelen teneinde op die wijze een degelijk proces te garanderen, nog voor de zaak door de rechter beslist wordt. Dit kaderbesluit, een gezamenlijk initiatief van de Franse, Zweedse en Belgische regering, zal op 31 december 2002 van kracht worden en dan in alle lidstaten van toepassing zijn. Het zal niet - en dat is uiterst belangrijk - eerst geratificeerd hoeven te worden. Dat was bij de mechanismen zoals die tot nu gebruikt werden voor de erkenning van strafrechtelijke uitspraken wel het geval. Een binnen één lidstaat genomen gerechtelijke beslissing leidt er binnenkort dus automatisch toe dat goederen, effecten of andere bewijsbestanddelen die voor de vervolging en bestraffing van een delict van doorslaggevend belang zijn, maar zich elders in de Europese Unie bevinden, in het onderzoek een rol kunnen spelen. We verhinderen zo dus dat deze zaken verdwijnen of verdonkeremaand worden. Dit mechanisme van wederzijdse erkenning wordt geïntegreerd met het aanvankelijke ontwerpbesluit omtrent grensoverschrijdende misdaad, zoals de handel in verdovende middelen, belastingfraude ten koste van de begroting van de Unie, het witwassen van de opbrengsten van illegale activiteiten, eurovervalsing en mensenhandel.
De Commissie vrijheden heeft gelukkig tijdig ingezien dat het opstellen van een lijst met delicten die vooral met het functioneren van de interne markt te maken hebben niet volstaat. We moeten ook andere misdaadtypen op deze lijst onderbrengen, en dan zeker het soort misdaad dat ons nu zulke zorgen baart. Artikel 2 is met de hulp van mevrouw Ana Palacio opnieuw geredigeerd, en het aldus geherformuleerde artikel, zoals dat nu door de Commissie vrijheden is goedgekeurd, sluit veel beter aan bij de efficiëntie die de Europese ruimte voor vrijheid, gerechtigheid en veiligheid beoogt te garanderen. Het principe van wederzijdse erkenning krijgt nu werkelijk gestalte. Dat principe zal de basis moeten vormen voor de vervolging van criminelen en hun organisaties binnen een Europees kader. Ik geloof dat we nu toch eindelijk wel overtuigd zijn van het belang van dit instrument. Daarom vraag ik u amendement nummer 5 op artikel 2 van het oorspronkelijke ontwerpbesluit aan te nemen. Ik hoop dat de Commissie en de Raad dat ook zullen doen. Op die wijze kunnen we dit ontwerpbesluit goed laten aansluiten bij de besluiten die nog zullen volgen. Deze zullen betrekking hebben op de bestrijding van het terrorisme. Commissaris Vitorino heeft dat hier gisteren aangekondigd.
Mijnheer de Voorzitter, dit besluit is niet meer dan een kleine bijdrage aan de constructie van een gemeenschappelijke justitiële ruimte, maar zo leggen we, beetje bij beetje, de fundamenten van een Europees gerechtelijk systeem dat de burgers werkelijk bescherming kan bieden. We doen hiermee iets aan de mazen in de Europese wetgeving, terwijl we tegelijk iets ondernemen tegen de inertie en bureaucratie van de instellingen, waar al zo vaak kritiek op is geleverd. Onze taak bestaat erin de burgers duidelijk te maken dat Europa ook bedoeld is om hen te beschermen, en dat een Europese burgerlijke en strafrechtelijke rechtsorde mogelijk is. Daarmee zetten we stap in de richting van een Europees burgerschap, maar het gaat er natuurlijk vooral om een antwoord te formuleren op dit soort criminaliteit, dat geen duidelijk gezicht of thuisland heeft, maar eigenlijk overal aanwezig is. Zelfs de ergste pessimisten zullen moeten toegeven dat we hier de goede kant opgaan. De constructie van een Europa van de vrijheden, de Europese ruimte voor democratie, vrijheid, en gerechtigheid, de grootste ter wereld, moet dus worden versneld. Laat ons daar op de morgen te houden buitengewone Europese Raad mee beginnen.
Mijnheer de Voorzitter, ik sta achter de opmerkingen van de rapporteur, de heer Marinho. De waarlijk tragische gebeurtenissen van afgelopen week onderstrepen de noodzaak van de strijd tegen het terrorisme en de georganiseerde misdaad. De wereldwijde coalitie die wij in verband met de strijd tegen het terrorisme willen vormen, probeert een oplossing voor het probleem te vinden. Er is echter ook nog de kwestie van de preventie, in de zin van veiligheid en diplomatie. Daarnaast zijn er nog andere maatregelen nodig als we in de toekomst dergelijke misdaden willen voorkomen.
De tweede richtlijn inzake het witwassen van gelden bevindt zich al in de bemiddelingsfase en we proberen die procedure tot een goed einde te brengen. Wij moeten ons realiseren dat we op het niveau van de Europese Unie slechts één justitiële ruimte nodig hebben. Het is niet logisch dat mensen van de ene lidstaat naar de andere lidstaat van de Europese Unie kunnen gaan om asiel aan te vragen. Er is iemand geweest die vanuit Frankrijk naar het Verenigd Koninkrijk is gevlucht en die erin is geslaagd om zijn uitlevering aan Frankrijk vanwege terroristische misdaden uit te stellen. Hij heeft op die manier de rechters vijf jaar lang beziggehouden.
In de verslagen die vanochtend aan de orde zijn, wordt getracht vooruitgang op dit gebied te bewerkstelligen. Het verslag van de heer Marinho maakt deel uit van het initiatief van de Franse, Zweedse en Belgische regeringen en ik feliciteer hem en hen met dit verslag. Een justitiële beslissing in één bepaalde lidstaat moet automatisch geldingskracht hebben in de hele Unie. Er moet sprake zijn van een wederzijdse erkenning zoals voorgesteld door de heer Marinho.
De heer Bin Laden beschikt over een bankrekening in Londen. Men zou mogen hopen dat het door dit verslag eenvoudiger wordt om die bankrekening - en soortgelijke rekeningen elders in Europa - te bevriezen als aangetoond wordt dat dat noodzakelijk is. Namens de Fractie van de Europese Sociaal-Democraten steun ik dit verslag, evenals soortgelijke maatregelen die zullen voortvloeien uit de andere verslagen van vanochtend en uit de verslagen in de komende weken en maanden. Het beste gedenkteken voor de onschuldige mensen die vorige week zo tragisch om het leven zijn gekomen, is het nemen van maatregelen om een herhaling te voorkomen. Dit verslag vormt een klein onderdeel van dit proces.
Mijnheer de Voorzitter, de Commissie is verheugd over het initiatief van Frankrijk, Zweden en België met het oog op de wederzijdse erkenning van beslissingen tot bevriezing van vermogensbestanddelen of bewijsstukken. Dit is namelijk het eerste fundamentele voorstel sinds de Raad en de Commissie hun goedkeuring hechtten aan een programma van maatregelen om het beginsel van wederzijdse erkenning van strafrechtelijke beslissingen toe te passen. Daarnaast ben ik de rapporteur, de heer Marinho, zeer erkentelijk voor zijn uitstekende verslag. Zoals ook hij met nadruk stelt, zal deze wederzijdse erkenning een beslissende stap voorwaarts betekenen voor de juridische samenwerking op strafrechtelijk gebied.
U weet allemaal dat de traditionele justitiële samenwerking via trage en bureaucratische procedures verloopt, hetgeen absoluut in strijd is met de belangen van de burgers. De noodzaak van een snelle, efficiënte justitiële samenwerking wordt trouwens overduidelijk aangetoond door de actuele gebeurtenissen. Verder kan ik de aanpak van de rapporteur ten aanzien van de amendementen steunen, met name het feit dat dit initiatief niet ver genoeg zou gaan. Het heeft slechts betrekking op een beperkte lijst delicten waarvoor reeds harmonisatie bestaat binnen de Unie, terwijl bepaalde traditionele strafbare feiten, zoals moord, gewapende overval of verkrachting, er niet onder vallen. Bovendien heeft het initiatief evenmin betrekking op terroristische acties.
De rapporteur stelt dus voor om het toepassingsgebied van het voorstel uit te breiden tot elk delict dat met een vrijheidsstraf van ten minste zes maanden kan worden bestraft. De Commissie is het daar volledig mee eens. Overigens pleit de Commissie bij de Raad reeds voor deze uitbreiding en is er een aanvang gemaakt met de besprekingen hierover. Er is dus een goede kans dat het Parlement erin zal slagen dit initiatief naar een ambitieuzer plan te tillen, hetgeen zou aansluiten bij de doelstellingen van de staatshoofden en regeringsleiders die tijdens de Europese Raad van Tampere het beginsel van de wederzijdse erkenning in strafzaken opstelden. Mijnheer de Voorzitter, vanuit deze overwegingen zou ik het met instemming begroeten, indien dit positieve en ambitieuze verslag werd aangenomen.
Ik verklaar de zitting van het Europees Parlement, die op donderdag 20 september werd onderbroken, te zijn hervat.
Waarde collega' s, zoals u weet, of zoals u zich kunt voorstellen, heb ik de pijnlijke taak om bij de opening van deze vergadering stil te staan bij een aantal rampen, die talloze slachtoffers hebben gemaakt. Met uw welnemen zou ik, na deze rampen te hebben behandeld, een minuut stilte in acht willen nemen ter nagedachtenis van de slachtoffers.
Op 21 september laatstleden is de stad Toulouse getroffen door een nooit eerder geziene ramp, waarbij 29 doden en 2.500 gewonden zijn gevallen. Het verdriet van de families van de slachtoffers en gewonden, de ontreddering onder de bevolking, hebben ons allen bedroefd en in diepe smart gedompeld. Na de ontploffing in de AZF-fabriek heb ik namens mijzelf en het Parlement de burgemeester van Toulouse, de heer Douste-Blazy, en zijn medeburgers onze solidariteit en onze innige deelneming betuigd. Op dit moment is de precieze oorzaak van de ramp nog niet bekend. Een ding lijkt echter zeker: Frankrijk, maar ook alle landen van de Europese Unie, moeten zich resoluut inspannen om ervoor te zorgen dat dit de laatste keer was dat een dergelijk drama zich heeft voorgedaan. Het zal de stille getuige blijven van de abslute ontoelaatbaarheid van deze risico' s, zelfs al zijn deze slechts latent aanwezig. Het mag nooit meer gebeuren dat de veiligheid van mensen in gevaar wordt gebracht door nalatigheid, onachtzaamheid of winstbejag.
Voor de zoveelste keer, ditmaal in Noord-Ierland, is in de Europese Unie een journalist, Martin O' Hagan, vermoord door terroristen die slechts één doel hebben: terreur zaaien, en wel door zich in de eerste plaats te richten tegen personen die beroepshalve informatie verstrekken. Deze laaghartige daden vormen een aanslag op de fundamentele waarden waarop onze Europese Unie berust, namelijk het recht op leven, de rechtsstaat en de vrijheid van meningsuiting. Dergelijke terreurdaden mogen er in geen geval toe leiden dat de inspanningen van al degenen die, ondanks de moeilijkheden die ze ondervinden, onophoudelijk blijven streven naar een goede afloop van het vredesproces, op de helling komen te staan.
Op 27 september jongstleden heeft een psychisch gestoorde man in Zwitserland een verschrikkelijk bloedbad aangericht in de gebouwen van het kantonnale parlement van Zug, waarbij veertien leden van het lokale parlement en de lokale regering op jammerlijke wijze om het leven zijn gekomen. Er zijn verder nog een tiental gewonden gevallen. Onmiddellijk nadat ik kennis had genomen van deze waanzinnige moordpartij heb ik namens ons allen mijn innigste deelneming betuigd aan de autoriteiten en een blijk van solidariteit overgebracht aan de families van de overledenen en gewonden.
Wij hebben in het begin van de namiddag vernomen dat een zelfmoordaanslag is gepleegd op het parlement van de staat Kashmir in Indië. Deze afschuwelijke daad heeft tot nu toe al 22 doden en een dertigtal gewonden geëist. De ontploffing heeft ook voor aanzienlijke schade gezorgd in de buurt van het parlementsgebouw. Wij zijn allen ontsteld en diep bedroefd over deze aanslag.
Ik stel voor, geachte collega's, dat wij een emotioneel eerbetoon brengen aan al deze slachtoffers en dat wij nu een minuut stilte in acht nemen.
Onesta (Verts/ALE). (FR) Mevrouw de Voorzitter, waarde collega's, ik kom zelf uit Toulouse, en daarom zou ik u willen bedanken voor uw woorden van medeleven en solidariteit. Die vrijdagmorgen, zo'n tien dagen geleden, was ik thuis, op minder dan twee kilometer van de plaats van de ontploffing, en ik kan u zeggen dat ik nu weet wat een ramp is. Wij hebben hier allemaal de beelden gezien op televisie. Ik denk, of beter, ik ben ervan overtuigd, dat alle collega's uit mijn regio, mevrouw Ainardi, mevrouw de Veyrac, mijnheer Rod, zich mij bij aansluiten om alle collega's te bedanken die hun medeleven en solidariteit hebben betuigd.
Ik zou u overigens een metalen balkje willen tonen dat ik heb opgeraapt op het fabrieksterrein, op meer dan een kilometer van de plaats van de ontploffing. Het is volkomen beschadigd en uitgegloeid. U kunt zich voorstellen in welke toestand de lichamen verkeerden die men heeft teruggevonden in het zuiden van Toulouse!
Waarde collega' s, na het moment van stilte dat wij aan het begin van dit debat hebben gehouden, moeten wij nu onze stem laten horen om het vertrouwen te herstellen van de bevolking in onze respectieve landen, die bang zijn voor deze bommen, die bijna overal verspreid zijn. En zoals u heeft gezegd, mevrouw de Voorzitter, moeten wij deze week door onze stemmingen, door moedige resoluties aan te nemen, ervoor zorgen dat de ramp in Toulouse werkelijk de laatste is van een veel te lange reeks.
Waarde collega' s, als u het goedvindt, stel ik voor dat ik, bij wijze van uitzondering en rekening houdend met de omvang van de rampen - en ik zeg duidelijk "bij wijze van uitzondering" - het woord geef aan de collega's die daarom hebben verzocht.
Mevrouw de Voorzitter, uit uw toespraak blijkt wel dat wij momenteel uiterst voorzichtig moeten zijn wanneer wij in het openbaar uitspraken doen. Wat opvalt, is dat u vier rampen noemde waarvan twee zich in of rondom een parlement afspeelden - in Zwitserland en Kasjmir.
Ik zeg dit omdat ik mijzelf en mijn fractie solidair wil verklaren met de uitspraken van de heer Prodi, voorzitter van de Europese Commissie; de heer Patten, ondervoorzitter van de Europese Commissie; de heer Michel, voorzitter van de Raad; en de heer Chirac, president van de Franse Republiek. Ik betreur het dat u uw stem - die altijd gerespecteerd, moedig en gepast is - niet heeft laten horen met betrekking tot de recente, ongelukkige uitlatingen van de heer Berlusconi, premier van de Italiaanse Republiek, waarin hij de westerse beschaving superieur verklaart aan andere beschavingen.
Zeker op dit moment lijkt het mij van belang dat het Europees Parlement nogmaals nadrukkelijk stelt dat het hier geen botsing van culturen betreft maar de verdediging van universele waarden. Daarom is het zo belangrijk dat wij als Europees Parlement een duidelijke lijn aangeven, die niet alleen door mijn fractie wordt onderschreven. Ik zou ook tegen mijn collega de heer Poettering willen zeggen dat ik de eerste was om te applaudisseren toen hij, tijdens de buitengewone plenaire vergadering na de aanslagen van 11 september, expliciet verwees naar de toespraak die Anwar al-Sadat in dit Parlement heeft gehouden.
Uitspraken als die van de heer Berlusconi moeten door ons allen bestreden worden Het was niet de eerste maar hopelijk wel de laatste keer dat hij op deze manier van zich laat horen, want dit soort uitlatingen doen de Europese zaak bepaald geen goed.
Mevrouw de Voorzitter, over hetzelfde onderwerp zou ik willen zeggen, dat wij hier reeds de eerste dag na 11 september een heel brede consensus hebben bereikt over de noodzaak om iedere misleidende associatie die bijdraagt aan de onaanvaardbare en gevaarlijke these van een botsing van beschavingen, te veroordelen.
Aan de andere kant herinneren wij ons ook de uitspraken van de heer Solana, die heeft aanbevolen - ik citeer - dat wij geen kloof moeten creëren, omdat dat een ernstige fout zou zijn. In dit opzicht moeten wij ook heel duidelijk stelling nemen tegen de schandelijke en uiterst verwerpelijke uitlatingen van de heer Berlusconi. Ten eerste, door het oude fabeltje van de zogenaamde superioriteit van de westerse en christelijke beschaving scherp te veroordelen. Vervolgens, door een initiatief te ontwikkelen in de geest van artikel 7 van het Verdrag van Nice, op grond waarvan de Raad kan vaststellen dat er sprake is van een duidelijk risico van een ernstige schending door een lidstaat van de grondbeginselen van de Unie, en op grond waarvan de Raad aanbevelingen tot deze lidstaat kan richten.
Ik stel dus voor, mevrouw de Voorzitter, dat de Conferentie van voorzitters onderzoekt welke relevante politieke actie in dezen moet worden ondernomen.
Ik geef direct het woord aan mevrouw Roure, zodat zij ons de mening van de Commissie vrijheden en rechten van de burger, justitie en binnenlandse zaken kan meedelen.
Roure (PSE), rapporteur. (FR) Mevrouw de Voorzitter, op 14 november heb ik in deze vergaderzaal, namens de Commissie vrijheden en rechten van de burger, justitie en binnenlandse zaken en naar aanleiding van een initiatief van Frankrijk, een verslag gepresenteerd ter aanneming van een overeenkomst betreffende de wederzijdse rechtshulp in strafzaken. Dit verslag is toen door de dit Parlement aangenomen.
Nu worden wij door de Raad geraadpleegd over een nieuw ontwerpprotocol. Naar aanleiding van de Buitengewone Europese Raad van 21 september jongstleden over de bestrijding van het terrorisme is ons verzocht om toepassing van de urgentieprocedure. Gezien de omstandigheden begrijp ik uiteraard dat de Europese Unie zo snel mogelijk haar samenwerking in de strijd tegen het terrorisme moet intensiveren.
Ik wil evenwel een aantal opmerkingen maken. Allereerst betreur ik het dat de Raad het amendement dat wij hadden voorgesteld niet heeft overgenomen. In dit amendement pleitten wij voor uitbreiding van de opheffing van het beroepsgeheim tot de handel, het financiële advies van advocaten en andere gereglementeerde juridische adviezen. Ik blijf van mening dat deze bepaling van essentieel belang is voor een doelmatig verloop van de justitiële samenwerking inzake de bestrijding van het witwassen van geld. Voorts betreur ik het dat de Raad geen akkoord heeft kunnen bereiken over het vraagstuk van de dubbele strafbaarheid.
Met deze reserves wil ik opmerken dat de in het protocol opgenomen bepalingen betreffende de follow-up van banktransacties nu veel duidelijker zijn. Verder heb ik met aandacht nota genomen van het feit dat in de toekomst een hoofdrol is weggelegd voor Eurojust wat betreft de wederzijdse rechtshulp in strafzaken.
Uiteraard accepteer ik net als de Commissie dat het Europees Parlement vandaag bij uitzondering, zonder verslag en overeenkomstig de urgentieprocedure zijn goedkeuring uitspreekt over de hier voorgelegde tekst.
Aan de orde is de verklaring van de Commissie over het Witboek over de hervorming van de Europese governance.
Ik geef direct het woord aan de voorzitter van de Commissie, de heer Prodi.
Mevrouw de Voorzitter, geachte parlementsleden, op 4 september heb ik, op de laatste voltallige vergadering, het Witboek over de Europese governance aan dit Parlement voorgesteld. Reeds bij die gelegenheid hebben een aantal parlementsleden mij hun reacties medegedeeld. De Commissie constitutionele zaken en de Commissie juridische zaken zijn bovendien reeds begonnen met de analyse van onze voorstellen. De discussie van vandaag maakt dus deel uit van een debat dat reeds in volle gang is. Ik wil evenwel een paar voorafgaande opmerkingen maken om een aantal misverstanden in deze kwestie uit de weg te ruimen, met dien verstande dat ik bereid ben in te gaan op de opmerkingen die in de loop van dit debat worden gemaakt.
Zoals bekend is de wezenlijke doelstelling van het Witboek inzake governance de vernieuwing en versterking van de werking van de institutionele driehoek die, volgens de communautaire methode, functioneert in het kader van het thans van kracht zijnde Verdrag. Dit vervolledigt en versterkt het vaste beleid van de Commissie en haar voorzitter dat gericht is op institutionele wijzigingen ter versteviging van de rol van het Europees Parlement. De Commissie heeft inderdaad steeds verkondigd dat het orgaan dat de uitdrukking van de wil van het volk is, een centrale rol moet spelen in de institutionele driehoek, in evenwicht met het representatief orgaan van de lidstaten, dat wil zeggen de Raad, en met het orgaan dat het openbaar Europees belang vertegenwoordigt, namelijk de Commissie.
Bovendien ondersteunt de Commissie de rol van het Hof van Justitie actief, met het oog op een Europese Unie die gebaseerd is op de wet en de mensenrechten. Het gaat hier om een engagement dat wij coherent en constant nastreven. Ons doel blijft immers de wettigheid van dit Parlement, en daarmee de representatieve democratie, te consolideren.
Het Witboek inzake governance is geïnspireerd op deze beslissing om de representatieve democratie te versterken en haar correcte en snelle werking te garanderen.
De kritiek die de voorbije weken te horen was tegen dit deel van onze voorstellen om het verschil tussen de wetgevende en de uitvoerende functie te verduidelijken, is volgens mij evenwel gebaseerd op een misverstand. Ik heb bijvoorbeeld beweringen gehoord volgens welke de Commissie een blanco cheque zou vragen met betrekking tot de uitvoerende taak buiten de rechtmatige controle van het Parlement om. Dat is niet zo, en bij het lezen van het Witboek wordt dit duidelijk aangetoond. De Commissie stelt in het Witboek namelijk voor dat het Parlement, de Raad en de Commissie allemaal een stap terug zetten en zich opnieuw concentreren op hun institutionele taken.
De Commissie moet daarom minder, maar meer gerichte voorstellen doen, en zich daarbij concentreren op haar uitvoerende taak. De Raad moet zijn rol van wetgever spelen en zich niet ontpoppen als uitvoerende macht. Het Parlement tenslotte heeft een fundamentele verantwoordelijkheid op het vlak van de controle op de tenuitvoerlegging van het begrotingsbeleid. Dat gaat dus veel verder dan zijn loutere taak als medewetgever.
De in het Witboek opgenomen voorstellen zijn dus ambitieus: zij zijn erop gericht uiteindelijk de volledige toepassing van de bestaande regels mogelijk te maken en er bovendien voor te zorgen dat het Parlement met de Raad een gelijke rol speelt, welke rol veel verder gaat dan de mogelijkheid om uitvoeringsbesluiten te herroepen (call-back), waarop een aantal leden van dit Parlement de aandacht speciaal hebben gevestigd.
De mogelijkheid om bepaalde besluiten te herroepen schiet in zoverre te kort, dat daarmee het thans geldende systeem - dat zoals wij allen weten ernstige gebreken vertoont - slechts gedeeltelijk wordt gewijzigd, zonder dat de fundamentele onvolkomenheden ervan worden weggenomen.
Zoals in het Witboek wordt aangetoond, is daarentegen een structurele wijziging nodig die duidelijk maakt wie verantwoordelijk is voor de tenuitvoerlegging van het beleid. Dat is van fundamenteel belang om te weten wie aansprakelijk zal zijn, volgens het principe van de verantwoordelijkheid dat een wezenlijk onderdeel is van de werking van de democratische instellingen.
Volgens het Witboek moet de Commissie het beleid uitvoeren, en wordt de werkwijze, en in bepaalde gevallen de noodzaak van het huidige systeem van regelgevings- en beheercomités ter discussie gesteld. Met het vooruitzicht van de uitbreiding wordt de herziening van de comitologie overigens een dringende taak. Het Witboek zegt evenwel ook zeer duidelijk dat in de nieuwe wetgeving die u op basis van het definitief voorstel van de Commissie zult onderzoeken, de voorwaarden en beperkingen van deze uitvoerende taak vastgelegd moeten worden. Het voegt daaraan toe dat er behoefte is aan een eenvoudig juridisch mechanisme dat de Raad en het Parlement - op voet van gelijkheid - in staat stelt toezicht uit te oefenen op de werkzaamheden van de Commissie. Wij denken reeds na over verschillende mogelijkheden voor de werking van dit mechanisme, maar in dit stadium lijkt het ons beter dit voorstel te laten voorafgaan door een fase van luisteren.
Wij verwachten een belangrijke bijdrage terzake van de raadgevende comités van de lidstaten en van de werkzaamheden van dit Parlement.
In het Witboek heeft de Commissie zich er tevens toe verplicht haar methodes van overleg bij de uitwerking van haar beleidsvoorstellen te verbeteren. Sommigen beweren dat deze voorstellen de rol van het Parlement in het gedrang zouden brengen. Eerlijk gezegd geloof ik niet dat dit in overeenstemming is met de werkelijkheid en in geen geval stemt het overeen met onze bedoelingen.
Het is duidelijk dat we nooit hebben voorgesteld en nooit zullen voorstellen om de rol van het Parlement of van andere democratisch gekozen instellingen te laten vervullen door spontaan gegroeide vormen van vereniging in de georganiseerde civiele maatschappij die we niet-gouvernementele organisaties noemen.
Deze verenigingen vervullen een belangrijke functie bij de sensibilisering en de integratie in onze samenleving en daarom willen wij gebruik maken van de band met hen. Maar ik herhaal dat deze band, die niets te maken heeft met de rol van democratisch verkozen instellingen, momenteel vaak onduidelijk en verwarrend is.
Wij moeten hier dus orde op zaken stellen. Wij hebben in het bijzonder behoefte aan richtsnoeren die dit proces doorzichtig en meer gestructureerd dan nu kunnen maken. En wij hebben richtsnoeren nodig voor het gebruik dat wij maken van deskundigen bij het uitstippelen van het beleid. Al deze elementen zullen ervoor zorgen dat de Commissie haar initiatiefrecht beter uitoefent.
Een goed uitgewerkt en begrijpelijk systeem voor de wisselwerking met democratisch verkozen structuren op plaatselijk niveau en, weliswaar in een volledig andere vorm, met de civiele maatschappij zal zorgen voor meer doorzichtigheid en meer efficiëntie in vergelijking met de huidige overlegpraktijken.
Ik heb hier voor mij een kranteninterview, mevrouw de Voorzitter en collega's, waar ik u een passage uit wil voorlezen. Er staat: "Ik ben het niet eens met de antislavernijconferentie in Durban. Het bevordert het gevoel van slachtofferschap bij mensen die toch al het idee hebben dat ze aan het kortste eind trekken." "Ik ben niet gelukkig", staat er verder, "met die hele conferentie in Durban, nog daargelaten de manier waarop het Midden-Oosten aan de orde kwam en dat iemand als Castro daar werd bejubeld, geeft aan dat we te maken hebben met een anti-westerse bijeenkomst". Mevrouw de Voorzitter, dat zijn niet mijn woorden, dat zijn de woorden van een Europees commissaris, dat zijn de woorden van de heer Bolkestein. Gisteravond in onze fractie heeft mijn fractievoorzitter mij verteld dat de heer Nielson wegens ongelukkige uitspraken over anti-Amerikaans imperialisme, zich zal moeten komen verantwoorden voor de Conferentie van voorzitters. Zou het dan niet billijk zijn dat u als Voorzitter van de Conferentie van voorzitters ook de heer Bolkestein uitnodigt om zich te komen uitspreken voor de Conferentie van voorzitters over deze bijzonder ongelukkige, razend gevaarlijke uitspraken in een tijd dat we als westerse wereld samen met de islamwereld tegen het terrorisme ten strijde moeten trekken.
Mijnheer Staes, ik kan u bevestigen dat de heer Nielson de Conferentie van voorzitters zal bijwonen en dat wij uw suggestie in overweging zullen nemen.
Mevrouw de Voorzitter, ik wil de aandacht vestigen op het feit dat de Finstalige uitzendingen zijn verwijderd van het televisienet van het Parlement. Wij hebben ons afgevraagd waar dat aan ligt, maar wij hebben daar geen enkele verklaring voor kunnen vinden. Wij krijgen dus geen programma's uit Finland meer, terwijl van bepaalde lidstaten zelfs drie, vier kanalen zijn te ontvangen. Ik vraag de Voorzitter de betrokken instanties te verzoeken dit te corrigeren. Vooral in deze tijden van crisis is het toch vreemd dat zonder enige verklaring het programmasignaal van een lidstaat van het televisienet wordt verwijderd.
Mijnheer Paasilinna, helaas is mevrouw Banotti nog niet aanwezig, hetgeen niet vaak voorkomt. Wij zullen haar zeer zeker op de hoogte stellen van uw ongenoegen. Zij kan dan onmiddellijk nagaan welke maatregelen genomen kunnen worden .
Het Gerecht van eerste aanleg heeft onlangs het beroep verworpen van enkele leden van het Europees Parlement, van het Front national en de lijst-Bonino tegen het besluit van het Europees Parlement van 14 september 1999 waarbij werd vastgesteld dat de Technische Fractie van Onafhankelijke Leden niet bestaat. De eisende partijen zullen bijgevolg niet alleen hun eigen kosten moeten betalen voor elk van de zaken, maar ook de kosten van het Europees Parlement, met inbegrip van de kosten van het kort geding betreffende de zaak 222/99. Het arrest is tijdens de openbare zitting van 2 oktober 2001 in Luxemburg uitgevaardigd. Als gevolg van deze uitspraak wordt de opschorting waartoe de president van het Gerecht van eerste aanleg op 25 november 1999 heeft gelast, nietig met ingang van de datum waarop de uitspraak is gedaan, dat wil zeggen met ingang van 2 oktober 2001, overeenkomstig artikel 107, lid 3 van het Reglement van het Gerecht. Een en ander betekent dat het besluit van het Parlement van 14 september 1999 waarbij is vastgesteld dat de TDI-Fractie niet bestaat, weer volledig van toepassing is.
Ik geef nu uiteraard het woord aan de heer Dell'Alba.
Mevrouw de Voorzitter, waarde collega's, de achttien afgevaardigden van de TDI-Fractie nemen nota van het arrest van het Gerecht van eerste aanleg van 2 oktober jongstleden. Ze willen echter benadrukken dat dit arrest is vastgesteld door de president van dezelfde rechtbank die ons op 25 november 1999 in het gelijk had gesteld, toen dit Gerecht het Parlement sommeerde om het legitieme bestaan van onze fractie te erkennen. Het spreekt derhalve voor zich dat wij in beroep zullen gaan tegen het besluit van gisteren en dat wij om opschorting ervan zullen verzoeken.
Mevrouw de Voorzitter, alvorens u maatregelen gaat treffen, en om ieder misverstand te voorkomen, wil ik u verzoeken om de juridische dienst te raadplegen over de gevolgen van deze opschorting. Het is immers ons recht het Gerecht om opschorting van dit besluit te verzoeken.
Ik wil de aandacht van de collega's graag op twee belangrijke elementen van het arrest van gisteren vestigen. Ten eerste is bevestigd dat ons beroep wel degelijk ontvankelijk was, en bijgevolg de leden het volste recht hebben om beslissingen van het Europees Parlement bij de rechtbank aan te vechten. Het Parlement dacht hier klaarblijkelijk heel anders over, aangezien het verzocht had om dit beroep onontvankelijk te verklaren.
Ten tweede plaats heeft het Gerecht meerdere malen geconstateerd dat de leden van het Europees Parlement niet gelijk behandeld worden. Deze constatering vinden wij met name terug in de paragrafen 201 en 57 van het arrest van gisteren. Ik wil deze paragrafen hier niet citeren, maar alleen erop wijzen dat het volgens het Gerecht de taak van het Parlement is om in het kader van zijn interne organisatiebevoegdheden een einde te maken aan de bestaande verschillen in behandeling.
Mijnheer Corbett, uw ontwerpverslag over de wijziging van de artikelen 29 en 30, waarmee u een einde wilt maken aan deze verschillen, is nog steeds niet afgehandeld. Wij zullen daarom onze strijd voortzetten en waakzaam blijven. Wij zullen alles doen wat in onze macht ligt om deze strijd tegen de bestaande verschillen in behandeling voort te zetten. Wij zullen met het arrest van gisteren geen genoegen nemen.
Mevrouw de Voorzitter, ik ben zeer verheugd over de overwinning die het Parlement in het Gerecht van eerste aanleg heeft behaald. Daarmee wordt bevestigd dat ons besluit juist was. De heer Dell' Alba heeft echter gelijk als hij zegt dat wij ervoor moeten zorgen dat er geen bepalingen in ons Reglement voorkomen die tot verschillende behandeling of discriminatie kunnen leiden. Dat was het doel van het verslag van de Commissie constitutionele zaken dat wij in afwachting van het arrest van het Gerecht zolang terzijde hebben geschoven.
Misschien is het nu de tijd om dit verslag ter tafel te brengen in het voltallig Parlement. De mogelijkheid bestaat dat er beroep wordt aangetekend en dat het voltallige Hof van Justitie de uitvoering van het besluit van het Gerecht van eerste aanleg opschort totdat het zelf een uitspraak doet. Dat zou ons in een lastig parket brengen wat het verslag van de Commissie constitutionele zaken betreft. Persoonlijk geloof ik echter niet dat het voltallige Hof van Justitie iets dergelijks zal besluiten. We zouden dus onmiddellijk een begin kunnen maken met het onderzoeken van de discriminatoire bepalingen die volgens sommigen in ons Reglement voorkomen. Ik ben ervan overtuigd dat mijn verslag wat dat betreft geruststellend zal zijn.
Mijnheer Corbett, ik wil u en de heer Dell'Alba laten weten dat, als beroep wordt aangetekend, ik samen met de juridische dienst nauwlettend zal bestuderen of er van opschorting van dit arrest sprake kan zijn. Wij zullen dit vraagstuk aandachtig onderzoeken.
Mevrouw de Voorzitter, het arrest is zeer duidelijk, maar in een rechtsstaat moet uiteraard een recht op beroep bestaan. Het arrest mag dan ook geen uitwerking hebben zolang de hoogste instantie zich niet heeft uitgesproken. Het arrest is ook duidelijk wat de plichten van het Parlement betreft. In paragraaf 157 staat duidelijk "dat het stellig aan het Parlement is om, onder naleving van de daartoe voorziene interne procedures, te onderzoeken of de verschillen in behandeling tussen beide categorieën van leden, die uit de hierboven bedoelde interne bepalingen voortvloeien, noodzakelijk en objectief gerechtvaardigd zijn." Kortom, dit is een dwingende wenk. Wij moeten onze regels onderzoeken om te zien of ze discriminerend zijn.
Ik vind dat alle leden van het Parlement en alle politieke groeperingen, zoals de Italiaanse radicale partij, dezelfde mogelijkheden moeten hebben. Ze moeten uiteraard evenveel politieke rechten hebben als de politieke fracties, met uitzondering van enkele zeer specifieke rechten voor de fracties. Wij moeten echter de regels aan een kritisch onderzoek onderwerpen en ervoor zorgen dat alle politieke eenheden dezelfde mogelijkheden krijgen om in het Parlement te werken. Daarom verzoek ik u, mevrouw de Voorzitter, dit arrest voor te leggen aan de juridische dienst van het Parlement, opdat wordt nagegaan hoe wij de regels kunnen verbeteren en totale gelijkheid kunnen garanderen. Zodra de juridische dienst haar advies heeft uitgebracht, moet het arrest op de eerstvolgende Conferentie van voorzitters worden behandeld, opdat deze een aantal maatregelen voor niet-ingeschreven leden en voor politieke groeperingen die te klein zijn om een fractie te vormen, kan vaststellen en zodoende een rechtvaardige behandeling van alle leden kan garanderen.
Mevrouw de Voorzitter, ik wilde u mededelen dat een bezoekersgroep, die ik voor morgen had uitgenodigd, heeft afgezegd. Ik hoorde echter dat niet alleen mijn groep heeft afgezegd, maar dat circa 50 procent van de genodigde groepen dat deze week heeft gedaan. De betrokkenen, respectievelijk hun ouders vrezen dat de veiligheidsmaatregelen in dit Parlement ontoereikend zijn en dat de kinderen tijdens hun bezoek hier gevaar zouden lopen. Daarom verzoek ik u de publieke opinie er uitgebreid over te informeren dat de veiligheidsmaatregelen wel degelijk toereikend zijn. Mocht dit niet mogelijk zijn, dan moet worden overwogen of niet alle bezoeken dienen te worden uitgesteld. Ik persoonlijk heb nog een verzoek: ik zou het toejuichen als de bezoekerscontingenten die momenteel niet kunnen worden benut, omdat de bezoeken worden geannuleerd, kunnen worden opgespaard en niet verloren gaan, zodat deze groepen, die om begrijpelijke redenen het Parlement niet bezoeken, dit op een later tijdstip kunnen inhalen.
Mijnheer de Voorzitter, ik vraag het woord voor een persoonlijk feit in de zin van artikel 122 van ons Reglement, dat in dit geval een spreektijd van drie minuten toestaat. Ik zal er geen misbruik van maken.
Gisteravond heeft een Italiaans persbureau bekendgemaakt dat de heer Tajani een brief heeft gestuurd aan de Voorzitter, mevrouw Fontaine, over de interventies van de heer Barón Crespo en mijzelf tijdens het debat over de buitengewone Raad van 21 september. Om te beginnen vraag ik u te verifiëren en te laten verifiëren of de Voorzitter deze brief heeft ontvangen. Daarnaast heb ik begrepen - nog steeds via dat persbureau, want de brief heb ik niet gelezen - dat aan onze Voorzitter iets oneigenlijks wordt gevraagd, namelijk stappen te ondernemen om het Italiaanse parlement te verdedigen. Ik vraag me af welke bevoegdheden de Voorzitter van het Europees Parlement heeft voor deze stappen. Ik veronderstel daarnaast dat de voorzitters van de Italiaanse Senaat en Kamer van Afgevaardigden heel goed in staat zijn om hun instellingen te verdedigen.
Ik wil erop wijzen dat noch de heer Barón Crespo noch ondergetekende dat parlement heeft aangevallen. We hebben daarentegen iets onder de aandacht gebracht wat ons een ernstige inconsequentie lijkt, namelijk het feit dat de Italiaanse regering ter afsluiting van de buitengewone Raad in Brussel zonder voorbehoud het actieplan tegen het terrorisme heeft getekend. Ook tijdens de Raad Justitie en Binnenlandse Zaken heeft ze geen bezwaar gemaakt, terwijl in Italië een wetsontwerp wordt behandeld dat de justitiële samenwerking ernstig bemoeilijkt. Dat is door vooraanstaande juristen en door de internationale pers geconstateerd, en vandaag ook door de Amerikaanse rechter Calabresi, het hoofd van het Hof van Beroep van New York: volgens hem is de koers van Italië tegengesteld aan die van de Verenigde Staten en van de gehele internationale gemeenschap.
Wij hebben in elk geval in vrijheid onze mening kenbaar gemaakt. De heer Tajani heeft in dat debat hetzelfde gedaan, want hij heeft onze argumenten aangevochten met andere argumenten. Op dit punt begrijp ik eerlijk gezegd niet wat onze Voorzitter zou moeten doen, behalve dan de prerogatieven van dit Parlement verdedigen. In artikel 2 van het Reglement wordt gegarandeerd dat de leden hun mandaat vrij uitoefenen en aangezien noch ik noch de heer Barón Crespo een gedragsregel van het Reglement heeft geschonden, denk ik dat mevrouw Fontaine niets hoeft te ondernemen. Ik vind het overigens bizar dat de heer Tajani zich beklaagt over een vermeende inmenging en daarop aan de Voorzitter vraagt hetzelfde te doen. Dat gezegd zijnde, zou ik u, mijnheer de Voorzitter, willen vragen aan mevrouw Fontaine door te geven dat we graag voor het einde van deze vergaderperiode willen weten of zij voornemens is te antwoorden op de brief van de heer Tajani en zo ja, op welke wijze.
We zullen de Voorzitter natuurlijk van uw verzoek op de hoogte brengen. Mevrouw Fontaine zal u ongetwijfeld zo snel mogelijk antwoorden.
Mijnheer de Voorzitter, ook ik neem het woord voor een persoonlijk feit. Ik geloof niet dat de Voorzitter, mevrouw Fontaine, lessen in parlementair recht nodig heeft om te beslissen wat zij moet doen.
Ik doel op de brief die ik gisteren aan de Voorzitter heb verzonden. Persbureaus zijn niet de informatiebron hiervoor, maar de tekst van de brief die ik aan de Voorzitter heb gestuurd om haar te vragen of zij het wenselijk acht stappen te ondernemen naar aanleiding van enkele verklaringen die de voorzitter van de socialistische fractie, de heer Barón Crespo, en andere leden van diens fractie in dit Parlement hebben afgelegd. Ik geloof niet dat ik mevrouw Napoletano in deze brief heb genoemd, maar ik heb er geen problemen mee enkele van haar beweringen te weerleggen.
Het probleem is niet de inmenging van het Europees Parlement in de aangelegenheden van het Italiaanse parlement, de kwestie is dat er gisteren en eergisteren, dus vanaf het begin van de vergaderperiode, uitspraken zijn gedaan die lijken op inmenging in de aangelegenheden van het Italiaanse parlement. Wanneer namelijk herhaaldelijk wordt gevraagd of de wetten die worden aangenomen in overeenstemming zijn met de besluiten van de Raad van ministers en niemand de evaluatie van de Raad aanvecht, blijf ik erbij dat het bij het wetsvoorstel inzake internationale rogatoire commissies gaat om de verifiëring van een wet tot bekrachtiging van de overeenkomst tussen Italië en Zwitserland. Dat heb ik mevrouw Napoletano en de socialistische fractie, die deze interne Italiaanse kwestie aan de orde hadden gesteld, gisteren al gezegd. Het Italiaanse parlement is godzijdank nog soeverein, het hoeft niet in bescherming te worden genomen. De fundamentele norm van dit akkoord tussen Italië en Zwitserland betreft de tenuitvoerlegging van artikel 3 van het Europees Verdrag aangaande wederzijdse rechtshulp in strafzaken, dat door alle Europese landen in Straatsburg is ondertekend en dat in Italië sinds 1961 van kracht is. In artikel 3 wordt bepaald dat de staat die een verzoek om rechtshulp ontvangt, aan de staat waarvan het verzoek afkomstig is de originele bewijsstukken moet doen toekomen of, subsidiair, gewaarmerkte kopieën daarvan. Dat wil niet zeggen dat wij terrorisme niet bestrijden; als politieke beweging en als nationale regering, met de premier die door deze politieke beweging is geleverd, hebben wij ons altijd ingezet voor de bestrijding van terrorisme. Ik zou niet willen dat in deze Vergadering een voorstelling van zaken gegeven wordt als zou de goedkeuring van een norm waarmee artikel 3 van het Europees Verdrag aangaande wederzijdse rechtshulp in strafzaken ten uitvoer wordt gelegd, een verdrag dat door magistraten in Italië al te vaak is geschonden, een belemmering voor de bestrijding van terrorisme inhouden. Dat is niet zo. Vandaar mijn verzoek aan Voorzitter Fontaine om tussenbeide te komen, als zij dat wenselijk acht.
Aan de orde is het verslag (A5-0313/2001) van mevrouw González Álvarez, namens de delegatie van het Parlement in het bemiddelingscomité, over de door het bemiddelingscomité goedgekeurde gemeenschappelijke ontwerptekst van de richtlijn van het Europees Parlement en de Raad inzake algemene productveiligheid (3644/2001 - C5-0298/2001 - 2000/0073(COD)).
Mijnheer de Voorzitter, ik geloof niet dat ik vijf minuten nodig zal hebben.
Dit is de derde lezing in een bemiddelingsproces dat al een enige tijd aan de gang is. Ik ben blij met de dialoog tussen Raad, Commissie en Parlement, want daardoor is alles aanmerkelijk gemakkelijker geworden. Natuurlijk kan het resultaat van een bemiddeling nooit geheel naar ieders wens zijn. Het is meestal tamelijk goed, op een aantal minpunten na.
Het Europees Parlement heeft in de eerste lezing een aantal amendementen aangenomen en de Raad en de Commissie hebben daar mijns inziens belangrijke amendementen van overgenomen. Wat betreft de veiligheid van producten moet er bijvoorbeeld rekening gehouden worden met de verantwoordelijkheid van de producenten maar ook met die van de leveranciers, er moet duidelijke informatie verstrekt worden over de eventuele risico' s in de verschillende Europese talen, er moet sneller informatie uitgewisseld worden, de lidstaten moeten beter met elkaar gaan samenwerken om te voorkomen dat er toch gevaarlijke producten op de markt komen en bovendien moeten gevaarlijke producten die al op de markt gebracht zijn uit de handel genomen worden. Bovendien hebben Commissie en Raad een amendement overgenomen, al waren de Britse collega' s het daar niet helemaal mee eens, waarmee beoogd werd de Engelse liefdadigheidswinkels in de richtlijn op te nemen. Mijns inziens is hiermee een belangrijk deel van de voorstellen van het Europees Parlement overgenomen.
Maar Commissie en Raad hebben niet alle amendementen overgenomen. Daarom hebben wij in de tweede lezing slechts zeven amendementen voorgelegd, die de zaken moesten bevatten die beide instellingen niet in hun voorstellen opgenomen hadden. Deze amendementen hadden te maken met een voor ons zeer belangrijk punt, namelijk de opneming van de diensten in een voorstel dat thans door de Commissie wordt voorbereid en dat in 2003 gereed moet zijn. Dat voorstel is voor ons zeer belangrijk, omdat aan de veiligheid van diensten evenveel aandacht besteed dient te worden als aan de veiligheid van de producten in de richtlijn die wij nu herzien.
Wij moeten ook het voorzorgsbeginsel in acht nemen. Als er een gegronde verdenking bestaat dat een product niet veilig is, moet dit voorzorgsbeginsel ook daadwerkelijk toegepast worden. Nu wordt er wel veel over gepraat, maar het wordt nauwelijks toegepast. Er moet ook een onafhankelijke certificering kunnen plaatsvinden als aanvulling op de officiële certificering. Voorts is er een overeenkomst over de comitologie waarmee het Parlement het ook niet eens is, maar er is een voorstel om het Europees Parlement en de Raad voortdurend te informeren.
In de definitieve versie zijn zeker ook verschillende onderwerpen opgenomen waarover wij ons zorgen maken.
Ik wil nog wel de aandacht vragen voor een voorstel dat de Commissie zelf in een vroeg stadium heeft gedaan. Dat was het verbod op de uitvoer naar derde landen van producten die in Europa niet als veilig beschouwd worden. Dit voorstel is in het Parlement gestrand op slechts een klein aantal stemmen tegen en is daarom ook niet opgenomen in de definitieve versie. Als rapporteur moet ik zeggen dat ik me daarover misschien wel de meeste zorgen maak. We lopen volgens mij een enorm risico dat, zoals we nu al dagelijks kunnen constateren, mensen zonder enige gewetensbezwaren onveilige producten naar de Derde Wereld exporteren. Daar maak ik me grote zorgen over. We zijn met de Commissie mondeling overeengekomen dat er strenge controles moeten komen om deze praktijken te voorkomen. Het zou echter beter zijn geweest als dit ook in het voorstel opgenomen zou zijn, zodat er geen enkel risico zou bestaan dat producten die wij onveilig vinden naar de Derde Wereld worden geëxporteerd.
Mijnheer de Voorzitter, ik ben het er niet mee eens dat het voorstel om de export van onveilige producten naar de Derde Wereld te verbieden niet in de richtlijn is opgenomen. Zoals ik aan het begin al zei, is de onderhavige ontwerptekst voor de Raad en de Commissie niet ideaal, en misschien ook niet voor het Parlement. Het is echter wel het resultaat van een bemiddelingsproces met een vruchtbare dialoog tussen alle instellingen. En daar ben ik zeer tevreden over.
Mijnheer de Voorzitter, geachte afgevaardigden, de interne markt kan alleen goed functioneren als we in een ruimte zonder binnengrenzen ook de juiste maatregelen treffen en de veiligheid van de consumenten garanderen. We hebben uniforme, geen verschillende beschermingsniveaus nodig. Dit voorstel is dan ook bedoeld als garantie voor deze uniforme beschermingsniveaus. De consumenten zijn de afgelopen jaren namelijk steeds onzekerder geworden, enerzijds door misleidende maatregelen, anderzijds door de - positieve - ontwikkelingen op wetenschappelijk terrein. Zo is steeds opnieuw vastgesteld dat bepaalde consumptiegoederen die in de handel waren inmiddels niet meer voldeden aan de veiligheidsnormen die overeenkomen met de stand van de wetenschap. Daarom is het des te belangrijker en noodzakelijker dat we nu over dit verslag beschikken. We moeten de rapporteur er dan ook hartelijk voor danken dat zij zich daarvoor ten volle ingezet heeft.
Het is buitengewoon belangrijk dat deze richtlijn voor producten niet van de wijze van verhandeling afhangt. Omdat ook de verkoop op afstand en het elektronische handelsverkeer erin opgenomen zijn, wordt er ook rekening gehouden met de ontwikkelingen op de markt.
De kwestie van de veiligheid van de consument betreft niet alleen kinderen en ouderen, zoals vaak benadrukt wordt. Deze veiligheid is voor iedereen van belang. Daarom is het ook zeker goed en noodzakelijk dat wij proberen te bereiken dat goederen die bij ons niet meer aan de normen voldoen en uit de handel genomen worden niet via omwegen in derde landen terechtkomen, teneinde mogelijke schadelijke gevolgen voor de gezondheid aldaar te voorkomen.
Er is een aantal punten belangrijk en een daarvan is naar mijn mening dat de handel bij deze regeling betrokken wordt. Niet alleen de overheid moet ervoor zorgen dat men zich aan deze veiligheidsvoorwaarden houdt. Ook de handelaren moeten eraan bijdragen dat het vertrouwen tussen hen en de consumenten in de toekomst weer groeit. Dat wil echter niet zeggen dat adequate controle niet nodig is. Hoe goed deze regeling ook moge zijn, als daadwerkelijke controle ontbreekt, heeft ze geen kans van slagen. Daarom zal de controle van doorslaggevend belang zijn. Daarvoor is het netwerk van toezichthoudende organen in de lidstaten nodig en wij hopen dan ook dat dit zo snel mogelijk in werking treedt.
Ik verklaar de zitting van het Europees Parlement, die op donderdag 4 oktober 2001 werd onderbroken, te zijn hervat.
Waarde collega's, zoals u weet zijn er 8 oktober jongstleden 104 passagiers en 4 werknemers van de luchthaven Linate omgekomen bij een tragisch ongeluk tussen een klein privé-vliegtuig en een vliegtuig van SAS, dat van Milaan naar Kopenhagen had moeten vliegen.
Onmiddellijk na deze ramp heb ik mijn condoleances overgebracht aan de eerste ministers van Italië en Denemarken. Daar ik de volgende dag een officieel bezoek aan Denemarken heb gebracht, heb ik dezelfde boodschap ook mondeling overgebracht aan de diverse autoriteiten die ik daar ontmoet heb. Ik wil hier echter nogmaals in het openbaar blijk geven van onze solidariteit en ons medeleven met de gezinnen van de slachtoffers.
Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 110 van het Reglement.
Dinsdag 23 oktober De Voorzitter. -Ik wil u erop wijzen dat er een nieuwe ondervoorzitter zal worden gekozen ter vervanging van de heer Wiebenga. Deze verkiezing vindt dinsdagmiddag plaats. De termijn voor de indiening van voordrachten voor de verkiezing is vastgesteld op vanavond 18.00 uur.
Ik wil u erop wijzen dat 95 leden conform artikel 62, lid 5 van het Reglement bezwaar hebben aangetekend tegen de toepassing van de procedure van overdracht van beslissingsbevoegdheid aan een commissie voor het verslag-Corbey over verpakking en verpakkingsafval, dat voor de stemmingen van dinsdagmiddag staat ingeschreven. Dit verslag wordt derhalve volgens de gebruikelijke procedure ingeschreven op de agenda van de komende vergaderperiode.
Mevrouw de Voorzitter, ik ben rapporteur voor de kwestie Macedonië, die voor morgen op de verslagenlijst staat. De Commissie heeft ons echter zojuist meegedeeld dat dit onderwerp eigenlijk van de agenda geschrapt moet worden. Als rapporteur wil ik, mede namens de PSE-Fractie, voorstellen dat wij dit onderwerp van de verslagenlijst van morgen schrappen, overeenkomstig artikel 144 van het Reglement. De reden daarvoor is dat wij hebben gehoord dat de Commissie meer steun aan Macedonië wil geven, en de periode van steunverlening wil uitbreiden.
Daarom stel ik voor dat wij het onderwerp schrappen van de agenda voor deze vergaderperiode en het in plaats daarvan tijdens de vergaderperiode van november behandelen. Wij verwijzen het onderwerp dus terug naar de Begrotingscommissie en naar de commissies die over deze kwestie gaan, dus de Commissie buitenlandse zaken, mensenrechten, gemeenschappelijke veiligheid en defensiebeleid, en de Commissie industrie, externe handel, onderzoek en energie.
Mijnheer Färm, wat u zegt is inderdaad juist. De Commissie stelt op dit moment een gewijzigd voorstel op, waarin rekening wordt gehouden met de behoefte aan extra financiële middelen waarvan het IMF gewag heeft gemaakt.
Zijn er bezwaren tegen dit verzoek van de heer Färm, die zich overigens in het voorstel van de Commissie kan vinden?
De Voorzitter. Krachtens artikel 114 hebben 37 leden bezwaar gemaakt tegen de toepassing van de procedure zonder verslag voor het voorstel voor een besluit van de Raad inzake de Codex Alimentarius, dat voor de stemmingen van dinsdagmiddag staat ingeschreven.
Dit voorstel wordt dus voor een nieuwe behandeling naar de bevoegde commissie terugverwezen.
Mevrouw de Voorzitter, ik wil het hebben over de agenda. Ik stel vast dat daarin een spoedeisend onderwerp ontbreekt en ik neem de vrijheid om dat voor u en de collega' s snel uiteen te zetten. De met de Duitse regering en het Duitse bedrijfsleven verbonden stichting "Geschiedenis, verantwoordelijkheid en toekomst" heeft het even verrassende als betreurenswaardige besluit genomen, de Italiaanse militaire geïnterneerden en zelfs een groot aantal civiele geïnterneerden uit te sluiten van de compensatie voor voormalige dwangarbeiders. Slechts degenen die gevangen hebben gezeten in de eigenlijke vernietigingskampen zullen namelijk compensatie ontvangen. Juridisch valt een dergelijke uitsluiting niet te rechtvaardigen en ze vormt tevens een beletsel voor een echte verzoening tussen de Europese volkeren die door de tragische ervaringen van de Tweede Wereldoorlog verdeeld zijn. Het lijkt mij nodig stappen te ondernemen ter voorkoming van deze ernstige vorm van discriminatie die het Duits compensatiebeleid toepast op de Italiaanse militaire en civiele geïnterneerden.
Mevrouw de Voorzitter, toen ik vanmorgen opstond was ik mijn stem kwijt en daarom weet ik niet of ik morgen in staat zal zijn mijn gebruikelijke stemverklaringen af te leggen. Voorts moet ik zeggen dat ik mij verwant voel met mijn vriend Borghezio. Niet omdat hij van fractie veranderd zou zijn, maar omdat ik het eens ben met zijn voorstel met betrekking tot de klachten over de weigering voormalige Italiaanse militaire en civiele geïnterneerden compensatie te geven. Het zijn allemaal gepensioneerden van boven de 75 jaar, die van de Italiaanse regering geen pensioen krijgen. Het leed is voor deze Italiaanse staatsburgers, die net als velen van ons de verschrikkingen van de oorlog hebben meegemaakt, dus nog groter, omdat zij niet alleen geen compensatie ontvangen maar ook geen pensioen.
Mijnheer de Voorzitter, in een aantal ochtendkranten van vandaag was te lezen dat de Republiek Frankrijk weigert de extraterritoriale status van het Europees Parlement te erkennen. De Franse regering heeft geweigerd de president van de Republiek China een visum te verstrekken om het Parlement te bezoeken voor een vergadering. Dit is een ontkenning van onze status van supranationaal Parlement en ik hoop dat u protest zult aantekenen bij de Franse regering vanwege het feit dat de heer Chen geen visum heeft gekregen...
...en dat u zult beklemtonen dat wij, lidstaten van de Europese Unie, een land dat al een jaar of veertien een bloeiende parlementaire democratie kent niet mogen negeren en dat wij oog moeten hebben voor de status die het land toekomt in een wereld waarin democratieën moeten samenwerken.
Ik neem nota van uw opmerking. Het zal uiteraard doorgegeven worden aan de Voorzitter.
Lagendijk (Verts/ALE). Voorzitter, deze kwestie is vorige week besproken in de Commissie buitenlandse zaken. Het lijkt ons geen goede zaak om dit verzoek om urgentverklaring in te willigen. Om verschillende redenen: het lijkt een technische kwestie, maar het is in onze ogen een volstrekt politieke beslissing die goed moet worden voorbereid in dit Parlement.
Het gaat om twee zaken. Ten eerste de toekomst van de hulpverlening van de Europese Unie op de Balkan. Gaat die nu gebeuren via een agentschap of via delegaties? Daar is veel onduidelijkheid over. Daarom heeft de commissie de commissaris die daarvoor verantwoordelijk is, de heer Patten, verzocht volgende week naar de commissie te komen en met de commissie deze kwestie te bespreken.
Een tweede punt is dat dit voorstel in Macedonië nogal voor wat onrust heeft gezorgd. Het lijkt ons een goede zaak dat de tijd genomen wordt om met de Macedonische autoriteiten deze kwestie goed te bespreken voordat de Raad een beslissing neemt.
En tenslotte is de commissie in staat om volgende week al een verslag goed te keuren, zodat in de volgende vergaderperiode in november daarover gestemd kan worden. Alle reden dus om het verzoek om urgentverklaring niet in te willigen.
Voorstel voor een besluit van de Raad houdende vaststelling van het standpunt van de Gemeenschap betreffende de toetreding van de Volksrepubliek China tot de Wereldhandelsorganisatie op de Ministeriële Conferentie die is ingesteld bij de Overeenkomst tot oprichting van de Wereldhandelsorganisatie
Mijnheer de Voorzitter, ik beveel aan dat men het verzoek om urgentverklaring van dit document inwilligt, omdat dat de deelname van China aan de komende bijeenkomst te Doha ook zou vereenvoudigen.
Voorstel voor een besluit van de Raad tot vaststelling van het standpunt van de Gemeenschap in de Ministeriële Conferentie die werd ingesteld bij de Overeenkomst ter oprichting van de Wereldhandelsorganisatie inzake de toetreding van het afzonderlijk douanegebied van Taiwan, Penghu, Kinmen en Matsu (Chinese Taipei) tot de Wereldhandelsorganisatie
Mijnheer de vooorzitter, hier geldt hetzelfde argument voor een urgentverklaring als met betrekking tot het vorige voorstel, namelijk dat ook Taiwan daardoor zou kunnen deelnemen aan de bijeenkomst te Doha.
Aan de orde is de aanbeveling voor de tweede lezing (A5-0319/2001) namens de Commissie werkgelegenheid en sociale zaken, betreffende het gemeenschappelijk standpunt, door de Raad vastgesteld met het oog op de aanneming van het besluit van het Europees Parlement en de Raad inzake communautaire stimuleringsmaatregelen op het gebied van de werkgelegenheid (8432/1/2001 - C5-0294/2001 - 2000/0195(COD)) (Rapporteur: mevrouw Jensen).
Mevrouw de commissaris, het werkgelegenheidsbeleid van de EU is een open samenwerking, waarbij de lidstaten gemeenschappelijke doelen stellen, ervaringen uitwisselen en elkaars resultaten en werkgelegenheidsbeleid beoordelen. Het is een open proces, waarbij het afzonderlijke land zelf de middelen kiest die het wil gebruiken om de gemeenschappelijke doelstellingen te realiseren. Hier in het Parlement zien we ook bijzonder graag dat het proces opener wordt doordat het publiek er meer bij betrokken en meer bij ingeschakeld wordt. Het verslag dat we vandaag behandelen betreft de toepassing van artikel 129 van het Verdrag van Amsterdam over stimulansen in het werkgelegenheidsbeleid. Het gaat om de middelen voor het werk aan het werkgelegenheidsbeleid in de komende vijf jaar, de gelden voor analyses, voor statistische gegevens, conferenties, rapporten, enzovoorts. Het werkgelegenheidsbeleid moet in 2003 geëvalueerd worden. Dat wordt de eerste open coördinatie, die geëvalueerd moet worden en de gelden voor het werkgelegenheidsbeleid moeten ook voor deze evaluatie gebruikt worden.
Bij de eerste lezing in het Parlement hebben wij 17 amendementen op de voorstellen van de Commissie aangenomen, die de navolgende thema' s omvatten. Wij willen graag een krachtiger betrokkenheid van de sociale partners en van de regionale en lokale instanties bij het proces en we zouden graag meer nadruk gelegd willen zien op de resultaten van het informatie- en werkgelegenheidsbeleid voor een groter publiek. Wij willen graag meer aandacht voor de gelijke kansen van vrouwen in het werkgelegenheidsbeleid, wij willen graag een aantal andere voorstellen aangaande de betrokkenheid van het Parlement en wij willen graag kijken naar de samenhang met andere communautaire activiteiten. En last but not least: wij willen graag proefprojecten, die kunnen leiden tot meer informatie en een betere methodologie van het werkgelegenheidsbeleid op lokaal en regionaal niveau en op grond daarvan heeft het Parlement een verhoging van de begroting voorgesteld.
Mevrouw de Voorzitter, ik wil hier in de vergadering een kwestie aan de orde stellen die u ongetwijfeld zeer op prijs zult stellen. Ik doe dat als woordvoerder van de Labourpartij voor Noord-Ierland. Dit Parlement is ongetwijfeld bijzonder gelukkig met het nieuws over het vredesproces in Noord-Ierland en de wapeninlevering. Dit is een duidelijk voorbeeld van wat er met vreedzame onderhandelingen kan worden bereikt.
Ik spreek mijn grote waardering uit voor degenen die zich in moeilijke tijden voor het vredesproces hebben ingezet, en dat blijven doen in de nog lopende onderhandelingen. Ik noem in dit verband de vastberadenheid van de betrokkenen, met inbegrip van David Trimble, en niet in de laatste plaats van een lid van dit Parlement, John Hume, die zich al meer dan dertig jaar voor de vrede inzet.
Mijnheer Cashman, ik ben zeer verheugd over dit goede bericht, temeer daar ik vorige week een officieel bezoek aan Ierland heb afgelegd. Uiteraard waren wij allen in afwachting van dit bericht. Hartelijk dank voor uw betoog.
Mevrouw de Voorzitter, zoals u hebt vernomen, was ik begin deze week in Schotland om te protesteren tegen de Britse basis voor Trident-atoomonderzeeërs en ik werd daar gearresteerd. Hoe zit het nu precies met onze immuniteit als wij in een andere lidstaat zijn dan onze eigen? Ik meende dat wij in dergelijke situaties niet konden worden gearresteerd.
Ik heb niets tegen de Schotse politie. Zij waren buitengewoon beleefd. Zij wisten duidelijk wat het begrip vreedzame demonstratie inhield en misschien zouden zij zelfs de politie in steden als Genua kunnen leren hoe men op vreedzame protesten moet reageren.
Hoe zit het precies met onze immuniteit? Ik was geen bedreiging voor de vrede, maar ik probeerde de vrede juist te bewaren door mee te helpen de wereld te verlossen van atoomwapens. Geldt mijn parlementaire immuniteit niet als ik in een ander land ben?
Mevrouw McKenna, uiteraard was ik van uw arrestatie op de hoogte gesteld. Het doet mij dan ook genoegen u weer in ons midden te zien. Wij zullen de situatie met het oog op het protocol zeer nauwlettend bestuderen. Uiteraard zal ik waar nodig de noodzakelijke maatregelen treffen voor een adequate bescherming van de leden.
Mevrouw de Voorzitter, ik wil na die puur door eigen belang ingegeven interventie graag terugkomen op de belangrijke zaken van vandaag. Ik wil mij aansluiten bij mijn collega, de heer Cashman, en er vooral op wijzen dat dit Parlement het vredes- en verzoeningsproces in Noord-Ierland altijd krachtig heeft gesteund. De weg naar de vrede was lang en af en toe ook bepaald moeizaam. Niemand weet dat beter dan onze eigen Nobelprijswinnaar, John Hume.
Ik ben in Noord-Ierland opgegroeid, met de voortdurende dreiging van geweld, terrorisme en intimidatie. Wij zijn nu getuige van een nieuwe mijlpaal op de weg terug naar vrede voor de toekomstige generaties. Ik wil u daarom verzoeken om namens het Europese Parlement aan alle betrokkenen onze gelukwensen te sturen met dit belangrijke initiatief. Ik hoop dat het Belgische voorzitterschap namens de Raad voor de 15 lidstaten ditzelfde zal doen.
Mevrouw McCarthy, ik ga graag op uw verzoek in. Ik kan u mededelen dat alle personen die ik heb ontmoet zich ten zeerste bewust waren van de bijdrage die ons Europees Parlement altijd heeft geleverd aan het vredesproces in Noord-Ierland.
Mevrouw de Voorzitter, ik wil de vergadering niet ophouden, maar ik wil nog wel even ingaan op een punt dat al enkele malen aan de orde is geweest, namelijk de parlementaire immuniteit. Misschien heb ik het mis, maar voor mij heeft de parlementaire immuniteit tot doel de leden van het Parlement in staat te stellen om de mensen door wie zij zijn gekozen in het Parlement - en niet daarbuiten - te vertegenwoordigen. Het betekent niet noodzakelijkerwijs dat wij onze eigen mening op ieder manier die we maar willen, naar voren kunnen brengen. Met andere woorden, buiten dit Parlementsgebouw zijn wij net als ieder ander: dan staan we er alleen voor.
Mijnheer Beazley, zoals u weet liggen dergelijke immuniteitskwesties altijd zeer gevoelig. De heer Duff is tot rapporteur voor deze kwesties benoemd. Ik stel voor dat hij zich zal buigen over alle bijzonder interessante aspecten die u zojuist hebt opgenoemd en vervolgens een zo uitputtend mogelijk verslag zal opstellen over de situatie. Ik wil de heer Duff bij voorbaat danken voor zijn aanvullend onderzoek.
Mevrouw de Voorzitter, als Italiaan zou ik mevrouw McKenna graag willen bedanken voor haar oproep aan de Italiaanse politie om een voorbeeld te nemen aan de Schotse politie. Ik wil haar ook mijn solidariteit betuigen vanwege haar lotgevallen en mijn waardering voor haar sociaal engagement. Ik dank haar namens de Italiaanse politie, maar die hoeft volgens mij geen voorbeelden te zoeken in Europa. De Schotse politie is waarschijnlijk beleefd en correct geweest, maar als de Italiaanse politie een voorbeeld moet nemen aan een ander politiekorps, misschien moeten dan ook de demonstranten een voorbeeld nemen aan andere demonstranten. Ik bedoel dat de politie beleefd en correct is geweest omdat de demonstranten in het gezelschap van mevrouw McKenna zich zeker niet op dezelfde manier hebben gedragen als de demonstranten in Genua.
Aan de orde zijn het verslag van de Europese Raad en de verklaring van de Commissie over de bijeenkomst van 19 oktober 2001 te Gent.
Mevrouw de Voorzitter, mijnheer de voorzitter van de Commissie, dames en heren van het Europees Parlement, zoals het een goede traditie is kom ik vandaag, enkele dagen na de bijeenkomst van de Europese Raad in Gent, verslag uitbrengen over de besprekingen die we er hebben gevoerd. En wees gerust ik zal daarbij bondig en zakelijk zijn.
Deze Europese Raad in Gent was in feite al de tweede onder Belgisch voorzitterschap en die werd net als de vorige vergadering op 21 september in Brussel sterk beïnvloed door de gevolgen van de aanslagen in New York en Washington. Hoe kan het natuurlijk ook anders.
Mevrouw de Voorzitter, ik heb een motie van orde. Vandaag wordt er gestemd over het belangrijkste document dat we moeten goedkeuren, namelijk de begroting. Gisteren zijn negen personen omgekomen bij een verkeersongeluk in de Gotthardtunnel. Laten we hopen dat het Parlement bij de komende stemming over de begrotingslijn "Infrastructuur" blijk geeft van zijn verantwoordelijkheid voor de financiering van de noodzakelijke infrastructuurwerkzaamheden, die zo langzamerhand niet meer uitgesteld kunnen worden, om een oplossing te vinden voor het probleem van het verkeer door de Alpen.
Vandaag behandelen we de heropening van de Mont Blanc-tunnel en de daarmee verbonden economische en milieuproblemen. Laten we niet vergeten dat de belangrijkste oorzaak van het ongeluk in de Gotthardtunnel de verkeersdruk is die de Gotthardtunnel, de Brennerpas en de andere Alpenpassen als gevolg van de sluiting van de Mont Blanc-tunnel hebben moeten verwerken. We moeten dus met overtuiging de infrastructuurwerkzaamheden goedkeuren om de spoorwegtunnel van de Brenner en van Fréjus sneller te reconstrueren, zodat wegverkeer door treinverkeer kan worden vervangen. Dat zou de veiligheid van de reizigers en het milieu ten goede komen. Laten we dat tijdens de stemming in gedachte houden.
Ontwerpamendementen inzake de afdelingen I, II, IV, V, VI, VII en VIII van het ontwerp van algemene begroting voor 2001, betreffende het Europees Parlement, de Raad, het Hof van Justitie, de Rekenkamer, het Economisch en Sociaal Comité, het Comité van de regio's, de Europese ombudsman en de Europese toezichthouder voor gegevensbescherming
Maij-Weggen (PPE-DE). Voorzitter, ik heb een mondelinge wijziging op amendement 192. De oude tekst luidt als volgt, het is heel kort: And furthermore research-projects making use of primates are also excluded. Ik vraag dat om te wijzigen in: Financing of research-projects making use of primates is suppressed within two years, unless it is proved that alternatives are not available. Als dat amendement kan worden overgenomen, kan dat gecombineerd worden met de 372. Dan hebben wij daar een goede tekst. Ik heb dat met mevrouw Buitenweg zo afgesproken.
(Aangezien meer dan 12 leden bezwaar hebben, wordt het mondeling amendement niet in aanmerking genomen)
Voorzitter, er is net enthousiast geapplaudisseerd vanwege het einde van deze stemming. Ik kan me dat ook voorstellen, omdat het altijd een langdurig gebeuren is. Maar toch zou ik u nog willen vragen één amendement in stemming te brengen. Dat had ik eigenlijk aan het begin moeten zeggen, maar toen gingen wij al voort met de stemming. Het gaat om de Rekenkamer. Wij hebben nu gestemd over een bedrag van één miljoen op de lijn voor de bouw van een gebouw voor de Rekenkamer dat nodig is voor de uitbreiding. Als Begrotingscommissie zouden wij nog willen vragen om een overige zes miljoen euro extra in de reserve te plaatsen opdat het komende jaar extra kapitaal kan worden geïnjecteerd. Dat levert uiteindelijk voor de belastingbetaler een hoop besparingen op en ook extra ruimte in toekomstige begrotingen. Ik wil u nog vragen dit laatste amendement in stemming te brengen, dat houdt dus in zes miljoen euro extra in de reserve op begrotingslijn 206.
Verslag (A5-0330/2001) van de heer Costa Neves, namens de Begrotingscommissie, over het ontwerp van algemene begroting van de Europese Unie voor het begrotingsjaar 2002 (C5-0300/2001 - 2001/2324(BUD)) en de nota van wijziging nr. 1/2002 op het ontwerp van algemene begroting van de Europese Unie voor het begrotingsjaar 2002 (12733/2001 - C5-0495/2001) (Afdeling III - Commissie)
Mevrouw de Voorzitter, de stemming is nu achter de rug, maar ik moet er toch op wijzen dat we ons destijds bij de stemming over de begroting tegen dit idee uitgesproken hebben. Dit idee vloeit immers uit de begroting voort. En nu stemmen we voor dit lid, in flagrante tegenstrijd met ons stemgedrag bij het stemmen over de begroting. Het Parlement dient zich daarvan bewust te zijn. Maar goed: de stemming is voorbij.
Verslag (A5-0329/2001) van mevrouw Buitenweg, namens de Begrotingscommissie, over het ontwerp van algemene begroting van de Europese Unie voor het begrotingsjaar 2002 (C5-0300/2001 - 2000/2325(BUD)) en
over de nota van wijziging nr. 1/2002 op het ontwerp van algemene begroting van de Europese Unie voor het begrotingsjaar 2002 (12733/2001 - C5-0495/2001)
Ik verklaar de zitting van het Europees Parlement, die op donderdag 25 oktober 2001 werd onderbroken, te zijn hervat.
Beste collega' s, sinds onze laatste vergadering heeft het terrorisme helaas opnieuw toegeslagen in Spanje. Op 7 november is José Maria Lidón Corbi, rechter en professor in de rechten in het Baskenland, op lafhartige wijze vermoord bij het verlaten van zijn woning in Getxo.
Op de avond tevoren hebben de terroristen in Madrid een autobom tot ontploffing gebracht, waarbij een honderdtal gewonden viel.
Ik heb onmiddellijk namens mijzelf en namens het Europees Parlement mijn diepgevoelde medeleven overgebracht aan de familie van het slachtoffer alsmede onze wens dat de gewonden spoedig herstellen.
Eens temeer hebben de terroristen van de ETA aangetoond dat zij het recht op leven met voeten treden en dat zij het beginsel van de rechtsstaat van de hand wijzen. Met de moord op een rechter hebben zij dit opnieuw laten blijken.
Gisteren werd Algerije getroffen door een rampzalig onweer, ten gevolge waarvan tot nu toe 538 mensen om het leven zijn gekomen en 316 mensen gewond zijn geraakt.
Ik heb het Algerijnse volk onmiddellijk in kennis gesteld van onze diepe bedroefdheid over de ramp die Algiers heeft getroffen en onze volledige solidariteit betuigd naar aanleiding van het humanitaire drama dat zich in het land afspeelt. Verder heb ik President Bouteflika verzocht onze bedroefdheid over te brengen aan de families van de slachtoffers en aan hun nabestaanden. Ik hoop oprecht dat de Europese Unie actief deelneemt aan de noodhulp, die zo spoedig mogelijk moet worden geboden.
Gisteren zijn drie journalisten gedood nadat zij in een hinderlaag van de Talibaan waren gelopen. Johanne Sutton, Pierre Billaud en Volker Handloik zijn om het leven gekomen tijdens de beoefening van hun beroep, dat tegelijkertijd hun passie was. Dankzij hun moed hebben wij de gebeurtenissen in Afghanistan kunnen volgen. Laten wij hun een eerbetoon brengen en ons medeleven betuigen met hun families en collega' s.
Vanmiddag, nog geen uur geleden, is een Amerikaans lijnvliegtuig neergestort in de buurt van de luchthaven John Fitzgerald Kennedy te New York, in de wijk Queens. Er waren meer dan 260 mensen, passagiers en bemanning, aan boord. Op dit moment zijn het exacte aantal slachtoffers en de precieze toedracht nog niet bekend. Beste collega' s, ik wil u vragen een minuut stilte in acht te nemen ter nagedachtenis van al deze slachtoffers.
Beste collega' s, het is mij een groot genoegen onze collega Olivier Dupuis in ons midden te kunnen begroeten, die veertien dagen in gevangenschap heeft doorgebracht in Laos.
Ik wil iedereen bedanken die heeft bijgedragen tot de gelukkige ontknoping van deze gevangenschap. Tijdens mijn contacten met de fungerend voorzitter van de Raad, de heer Michel, en met de heer Javier Solana heb ik plechtig en in alle ernst benadrukt dat het ongehoord is dat een land waarmee de Europese Unie op 29 april 1997 samenwerkingsakkoorden heeft ondertekend, twee weken lang een Europees parlementslid, drie burgers van de Europese Unie en een Russische staatsburger gevangen zet en zo de meest elementaire mensenrechten, alsmede de verplichtingen die voortvloeien uit het samenwerkingsakkoord, naast zich neerlegt. Ik wil er bij de autoriteiten van Laos met klem op aandringen dat zij de democratische beginselen respecteren die zij hebben onderschreven, en alle personen die nog op grond van hun opinie gevangen zitten onvoorwaardelijk vrijlaten.
Mevrouw de Voorzitter, beste vrienden, om te beginnen wil ik de heer Zimeray bedanken voor het feit dat hij de reis naar Vientiane heeft ondernomen. Zodra wij met hem konden spreken, dat wil zeggen tien dagen nadat wij gevangen waren gezet, heeft hij onmiddellijk aangeboden zich over onze verdediging te ontfermen en heeft hij ons in kennis gesteld van de stappen die u onmiddellijk heeft ondernomen. Verder heeft hij ons in kennis gesteld van de acties van talrijke collega' s, in het bijzonder de heer Brok, mijn collega' s en vrienden van de Commissie buitenlandse zaken, mensenrechten, gemeenschappelijke veiligheid en defensiebeleid, en talloze andere collega' s.
Mevrouw de Voorzitter, ik wil u en al mijn collega' s persoonlijk en van harte bedanken. Ik zie hier Ignacio Salafranca, Jules Maaten en vele anderen. Het initiatief op dit gebied moet worden voortgezet. Laos staat ook op de agenda van deze vergaderperiode. De situatie in Laos is tragisch. Ik wil mijn collega' s eraan herinneren dat wij naar Laos waren gereisd om de zaak van vijf vergeten gevangenen, zogenaamde desaparecidos, te behartigen, maar er zijn er honderden en honderden meer. De toestand in de gevangenissen in Laos is tragisch. Deze mensen hebben zelfs geen recht op een oneerlijk proces; zij sterven in vergetelheid zonder dat zij ook maar hun familie kunnen ontmoeten. Dit is helaas de banale werkelijkheid in Laos.
De corruptie viert overal hoogtij. Dit is de toestand in Laos. Ik hoop dat wij gezamenlijk zo spoedig mogelijk verandering kunnen brengen in deze toestand.
De notulen van de vergadering van donderdag 25 oktober zijn rondgedeeld.
Mevrouw de Voorzitter, onmiddellijk na de stemming over de begroting 2002 heb ik al de vraag gesteld hoe er precies over begrotingslijn B3-306 was gestemd. De coördinator van mijn fractie en ik hebben u al een brief geschreven met het verzoek om dat nogmaals na te gaan, maar wij hebben tot dusver geen antwoord ontvangen. Daarom wil ik wat betreft dit punt bezwaar maken tegen de notulen, want deze kwestie moet fatsoenlijk afgehandeld worden.
Ik zal u in het kort uitleggen waar het om gaat. Wij hadden over een reserve - bedragen en toelichtingen - gestemd. Het was de bedoeling daar gezamenlijk over te stemmen en over slechts een korte passage in de toelichtingen apart te stemmen, maar ineens werd er apart gestemd over bedrag en toelichtingen. Dat was niet de afspraak. Ik verzoek u derhalve een en ander na te gaan en ik wil mijn bezwaar tegen de notulen nogmaals onderstrepen!
Aan de orde is de stemming inzake de verzoeken om urgentverklaring overeenkomstig artikel 112.
Voorstel voor een verordening van de Raad ter bevordering van de omschakeling van vaartuigen en vissers die tot in 1999 afhankelijk waren van de visserijovereenkomst met Marokko
Mijnheer de Voorzitter, waarde collega's, de Commissie visserij heeft gisteravond het verslag van onze collega, mevrouw Miguélez Ramos, goedgekeurd over de omschakeling van de communautaire visserijvloot die wordt getroffen door het uitblijven van een nieuwe visserijovereenkomst met Marokko.
Ik attendeer het Parlement erop dat het voornoemde verslag zich beperkt tot de technische aspecten van de voor de talloze slachtoffers bedoelde sociale maatregelen. Deze kwestie ligt bijzonder gevoelig in de lidstaten die met genoemde omschakeling worden geconfronteerd, met name vanuit maatschappelijk en politiek oogpunt.
Mijnheer de Voorzitter, waarde colleg'as, daarom zou ik de plenaire vergadering willen vragen om voor het verzoek om urgentverklaring van de Raad te stemmen zodat het onderhavige voorstel door de ministers van Visserij kan worden besproken tijdens de voor 27 november geplande bijeenkomst van de Raad Visserij.
Mijnheer de Voorzitter, de Begrotingscommissie staat sympathiek tegenover de behoeften van de Commissie visserij. Op 21 november zal echter een bemiddelingsbijeenkomst worden gehouden en de verschillende instellingen hebben nog geen afspraken gemaakt over de manier waarop het akkoord precies zal worden uitgewerkt, en ook niet in welke rubriek dit zal gebeuren. Als gevolg van een besluit van de Begrotingsraad van vorige week heerst bij ons grote verwarring over de manier waarop wij dit moeten gaan aanpakken. Ik stel voor dat wij dit vraagstuk niet als urgent behandelen en dat het wordt aangehouden tot na de bemiddelingsbijeenkomst van 21 november.
Mijnheer de Voorzitter, ik ben het met de heer Wynn eens. Ik ben blij dat de Begrotingscommissie heeft gekozen voor een verstandige aanpak van dit vraagstuk. Het idee om dit als urgente procedure zonder debat door te drukken, is onaanvaardbaar. Wij moeten heel zorgvuldig omgaan met het geld van de Europese belastingbetalers en wij moeten naar de toekomst kijken. Enkele jaren geleden werd in dit Parlement al gezegd dat Marokko niet met een nieuwe overeenkomst met de EU zou instemmen. Wij wisten dat toen al en wij hadden ons daarop moeten voorbereiden.
Dit is geen uniek geval en wij zullen er vaker mee te maken krijgen. Op dit moment praten wij over een belangrijke overeenkomst met Mauretanië. Er zal een dag komen waarop Mauretanië tegen de EU zal zeggen dat het een dergelijke overeenkomst helemaal niet meer wil. Wat gaan we dan doen? Wij moeten dit vraagstuk nu echt gaan aanpakken, in de eerste plaats met het oog op de regeling van ons gemeenschappelijk visserijbeleid en in de tweede plaats in het kader van ons gebruik van de publieke middelen. De manier waarop dit erdoor is gedrukt, is onaanvaardbaar.
Dit is geen zaak voor een urgentieprocedure. Wij weten immers al jaren dat dit probleem eraan komt. Wij moeten met het geld van de Europese belastingbetalers uiterst zorgvuldig omgaan. Ik begrijp de problemen van de visserij, maar wij moeten onze eigen verantwoordelijkheid nemen.
Mijnheer de Voorzitter, ik wil alleen maar preciseren dat de Begrotingscommissie op dit punt geen enkele beslissing heeft genomen. Verschillende leden van de Begrotingscommissie - met name van mijn fractie - zijn samen met mij van oordeel dat de urgentverklaring de volste aanbeveling verdient. Wij kunnen ons vinden in de redenen die de voorzitter van de Commissie visserij hier heeft uiteengezet. Ons inziens bestaat er in dit geval behoefte aan een rechtsgrondslag. Indien blijkt dat deze rechtsgrondslag vanuit begrotingsoogpunt aangepast dient te worden ten gevolge van de voor 21 november geplande onderhandelingen met de Raad, kan dat zonder problemen.
Vandaar dat de inwilliging van het onderhavige verzoek om urgentverklaring en de goedkeuring van het verslag-Miguélez Ramos naar mijn mening geen afbreuk doen aan het standpunt van dit Parlement. Het verslag spitst zich immers voornamelijk toe op de technische aspecten van het Commissievoorstel betreffende de omschakeling van de vloot, terwijl de zogeheten begrotingscomponent elders zal worden behandeld.
Mijnheer de Voorzitter, de situatie is bekend. De visserijovereenkomst met Marokko kon niet worden verlengd, en dat betekent dat de visserijsector in Spanje en deels ook in Portugal zich nu in moeilijkheden bevindt. Mede op aandringen van de Raad heeft de Commissie daarop gereageerd met het voorstel tot een herstructureringsprogramma. Ik onderstreep nogmaals: het gaat hier niet om de visserijovereenkomst met Mauritanië, maar om een herstructureringsprogramma voor de Spaanse en ten dele voor de Portugese vloot. Er moeten slooppremies worden uitgekeerd en sociale maatregelen worden getroffen. Het lijkt mij een goed idee om de begrotingskwestie los te koppelen van de rechtsgrondslag, maar de Commissie zou dan wel graag zien dat de rechtsgrondslag voor dit herstructureringsprogramma snel wordt vastgesteld. Daarom steunen wij dit verzoek om urgentieverklaring.
Voorstel voor een besluit van het Europees Parlement en de Raad inzake de bijdrage van de Europese Gemeenschap tot het "Wereldfonds voor de strijd tegen HIV/Aids, tuberculose en malaria" (COM(2001) 612 - C5-0520/2001 - 2001/0251(COD))
Mijnheer de Voorzitter, ik ben om principiële en niet om inhoudelijke redenen tegen deze urgentverklaring. Ik ben ervan overtuigd dat wij allemaal voor een global health fund zijn. Voorzitter Prodi heeft tijdens de vergadering van de G8 in juli al 120 miljoen euro toegezegd. Ik ben uiterst teleurgesteld, en ik sta daarin bepaald niet alleen, dat het tot november heeft moeten duren voordat de Commissie met doeltreffende voorstellen kwam, en dat zij nu vervolgens om een urgentverklaring vraagt. Daarmee ontzegt zij de Raad en het Parlement de tijd om het voorstel te bespreken of te wijzigen. Het lijkt wel alsof wij gewoon een cheque overhandigen en dat daarmee dan de kous af is.
De Commissie stelt ook voor dat de benodigde middelen moeten worden gevonden door 60 miljoen euro aan een visserijovereenkomst en nog eens 60 miljoen euro aan het EOF te onttrekken. Dit Parlement heeft in zijn resolutie van 25 oktober benadrukt dat het bij deze bijdragen om nieuw en extra geld moet gaan en dit is nu niet het geval. Het lijkt nu alsof het om een eenmalige betaling gaat.
Ik wil dat de Commissie duidelijke garanties geeft dat er voor een duurzame financiering van het global health fund na 2000 een rechtsgrondslag zal worden gevonden en dat deze zo snel mogelijk aan het Parlement zal worden voorgelegd. Ik wil de verzekering van de Commissie dat het nieuw geld betreft en dat het Parlement en de Raad volledig op de hoogte zullen worden gehouden en bij deze zaak zullen worden betrokken, zodat wij in dit proces een wetgevende rol kunnen spelen. Wij mogen als parlementariërs niet op deze manier worden behandeld.
Mijnheer de Voorzitter, het heeft geen zin om over oud of nieuw geld te praten als er helemaal geen geld is!
Als wij over deze zaak niet dit jaar overeenstemming bereiken door middel van een urgentverklaring, zal er volgend jaar helemaal geen geld voor het global health fund zijn. Ik weet dat er problemen zijn met de onttrekking van 60 miljoen euro aan het EOF, maar eerlijk gezegd is dat een heel ander argument. Als wij 60 miljoen euro uit de algemene begroting willen hebben, moeten wij instemmen met een urgentverklaring hierover, anders komt er helemaal geen geld voor het global health fund.
Mijnheer de Voorzitter, ik heb twee opmerkingen bij de notulen.
De eerste is de minst belangrijke en betreft de verzoeken om urgentverklaring. Ik was bij de stemming over de overeenkomst met Marokko wel degelijk aanwezig en heb toen ook voor gestemd, maar dat staat niet in de notulen. Ik was er en heb onmiddellijk na de stemming nog het woord gevoerd.
Mijn tweede opmerking betreft het Wereldfonds voor de strijd tegen aids, tuberculose en malaria. De termijn voor indiening van amendementen werd gisterochtend vastgesteld op vanochtend 10.00 uur, met de bedoeling om het voorstel vanavond laat te behandelen. De verschillende fracties hebben gisteren hard gewerkt om hun amendementen tijdig te kunnen indienen en nu lees ik hier vandaag in de notulen dat dit punt op de agenda van woensdag 28 november wordt geplaatst en de termijn voor indiening van amendementen op donderdag 22 november verstrijkt.
Tevens wens ik u er namens de Commissie ontwikkelingssamenwerking op te attenderen dat de tekst van de Commissie, waarop wij ons gisteren hebben gebaseerd, geen valabel uitgangspunt is. Het document is slechts in één taal beschikbaar en bovendien bestaan er in die ene taal meerdere versies die niet altijd met elkaar overeenkomen en op bepaalde punten zelfs afwijkingen vertonen.
Ik zal ter afsluiting een voorbeeld geven, mijnheer de Voorzitter. In de laatste versie staat dat de Commissie voorstelt om een eenmalige bijdrage van 120 miljoen te leveren. Er wordt evenwel niet gespecificeerd of het om euro's, dollars, voorbehoedsmiddelen of DDT gaat. Het lijkt mij derhalve onontbeerlijk dat de Commissie ons de juiste tekst voorlegt. Zij moet aangeven welke de definitieve versie is, in alle talen.
In antwoord op uw vraag van de Commissie ontwikkelingssamenwerking kan ik u zeggen dat de documenten nog niet gereed zijn, zoals u terecht opmerkte. Daarom werd dit punt ook naar 28 november verplaatst. Dan heeft de commissie ook iets meer tijd om zich over de kwestie te beraden en voor de juiste tekst te zorgen. Dat was de reden van dit uitstel, maar u hebt volkomen gelijk dit aan de orde te stellen.
Mijnheer de Voorzitter, als degene die in dit Parlement voortdurend heeft aangedrongen op een vroegtijdig verslag van het voorzitterschap over de vorderingen bij onze eigen personeelshervormingen wil ik graag als eerste mijn genoegen uitspreken over het feit dat we gisteren een brief over dit onderwerp van de Voorzitter hebben ontvangen. Het was een brief zonder datum, maar ik neem aan dat hij van gisteren was. Ik wijs er echter nogmaals met klem op dat we nog meer informatie nodig hebben. Mevrouw Fontaine schreef: "Ik geloof dat het tijd is alle leden zo volledig mogelijk op de hoogte te stellen" . Ik vrees dat dit nog niet "zo volledig mogelijk" is, aangezien de helft van dit schrijven gericht is aan de heer Prodi.
Ik wil het Bureau en het voorzitterschap vragen dit Parlement zo spoedig mogelijk een vergelijking te presenteren van de voor dit Parlement voorgestelde personeelshervormingen en die van de Commissie. Aangezien de Commissie op 28 oktober een nieuwe personeelsstrategie heeft aangenomen, zou ik in dit Parlement graag op korte termijn een debat willen voeren met de heer Kinnock over zijn hervormingen en met het voorzitterschap over zijn hervormingen, zodat de parlementsleden behoorlijk op de hoogte worden gesteld. We moeten de kans krijgen hierover te debatteren en te begrijpen waarom het voorzitterschap van dit Parlement in één bepaald geval volstrekt andere wijzigingen voorstelt dan zijn voorgesteld voor de Commissie. Ik en veel van mijn collega' s maken ons zorgen over deze afwijkende aanpak.
Meneer Harbour, uw standpunt is duidelijk en het Bureau begrijpt dit volkomen. Uiteindelijk is het Parlement soeverein. Ik zal uw boodschap op ondubbelzinnige wijze overbrengen aan het voorzitterschap zodat de kwestie kan worden opgelost. Iedereen is zich er ongetwijfeld van bewust dat er momenteel binnen de Commissie zelf een discussie gaande is. Zolang over deze kwestie geen duidelijkheid bestaat, kunnen in het Parlement ook geen definitieve besluiten worden genomen.
Ik heb de brief niet voor mij liggen, maar de Voorzitter zegt daarin dat de Conferentie van voorzitters en het Bureau het vrijwel unaniem eens zijn over het ingenomen standpunt. Zoals ik al zei, is het Parlement soeverein en er zal nog over de kwestie worden gedebatteerd. Dat staat vast.
Europese onderzoekruimte (Meerjarenkaderprogramma 2002-2006 van de Europese Gemeenschap en de Europese Gemeenschap voor Atoomenergie)
Aan de orde is het gecombineerd debat over de volgende verslagen:
(A5-0376/2001) van de heer Caudron, namens de Commissie industrie, externe handel, onderzoek en energie, over het voorstel voor een besluit van het Europees Parlement en de Raad betreffende het meerjarenkaderprogramma 2002-2006 van de Europese Gemeenschap voor activiteiten op het gebied van onderzoek, technologische ontwikkeling en demonstratie ter bevordering van de totstandbrenging van de Europese onderzoekruimte (COM(2001) 94 - C5-0087/2001 - 2001/0053(COD))
(A5-0355/2001) van de heer Caudron, namens de Commissie industrie, externe handel, onderzoek en energie, over het voorstel voor betreffende het meerjarenkaderprogramma 2002-2006 van de Europese Gemeenschap voor Atoomenergie (Euratom) voor activiteiten op het gebied van onderzoek en opleiding ter bevordering van de totstandbrenging van de Europese onderzoekruimte (COM(2001) 94 - C5-0171/2001 - 2001/0054(CNS))
Mijnheer de Voorzitter, mijnheer de commissaris, beste collega' s, voordat ik in mijn hoedanigheid van algemeen rapporteur voor het zesde kaderprogramma voor onderzoek - een belangrijk programma waaraan, inclusief Euratom, een voorlopige begroting van 17,5 miljard euro is toegekend - aan mijn betoog begin, wil ik iedereen die mij in deze zware taak terzijde heeft gestaan, hartelijk danken. Ik noem in dit verband het Zweedse en het Belgische voorzitterschap, de Europese Commissie en commissaris Busquin, voorzitter Westendorp en het secretariaat van de Commissie industrie, de Commissie industrie als zodanig, de fractiemedewerkers, mijn assistente, Gaëlle Le Bouler, de schaduwrapporteurs van de Commissie industrie, de rapporteurs voor advies en de schaduwrapporteurs van de medeadviserende commissies, evenals de coördinatoren van de fracties.
Ik denk wel op dit moment te mogen stellen - zonder al te veel risico te lopen om te worden tegengesproken - dat wij een opmerkelijk staaltje teamwork hebben geleverd. Tijdens de stemmingen zal het verschil met het vierde, en vooral het vijfde kaderprogramma voor onderzoek en ontwikkeling overigens wel duidelijk worden.
In dit stadium meen ik dat dit voor een groot deel het resultaat is van een dubbele opzet. Ten eerste heb ik, wat de vorm betreft, als rapporteur altijd de vertegenwoordiger en woordvoerder willen zijn van een brede meerderheid van het Parlement. Ten tweede heb ik, wat de inhoud betreft, vanaf het begin van onze werkzaamheden steun willen geven aan het principe, de architectuur en de algehele begroting die ten grondslag liggen aan het ontwerp van commissaris Busquin. Deze steun bracht - en brengt nog steeds - een aantal wijzigingsvoorstellen met zich mee die het resultaat zijn van uitgebreid overleg met de Europese onderzoeksgemeenschap, de leden van het Europees Parlement en alle bij het Europees onderzoek betrokken organisaties en burgers.
Sinds het begin van 2001 heb ik persoonlijk meer dan 250 vergaderingen, ontmoetingen en gesprekken over dit dossier en dit verslag geteld. Ik voeg daaraan toe dat ik gestreefd heb naar transparantie door alle beschikbare informatie en beschouwingen over dit onderwerp tijdig openbaar te maken via mijn internetsite. Deze werd de afgelopen maanden, met uitzondering van de zomervakantie, meer dan 3000 keer per maand geraadpleegd.
Ik wil duidelijk zijn: wij hebben allen, ook ikzelf, ingestemd met de daadwerkelijke totstandbrenging van een Europese onderzoekruimte door middel van het kaderprogramma voor onderzoek en ontwikkeling, evenals met alle daaruit voortvloeiende consequenties, waaronder steun aan het GCO, het Gemeenschappelijk Centrum voor Onderzoek. Samen hebben wij, ook ik persoonlijk, ingestemd met de noodzaak rekening te houden met het begrip van de Europese meerwaarde, zoals voorgesteld door de Europese Commissie. Tegelijkertijd hebben wij verzocht een ander aspect van deze meerwaarde in aanmerking te nemen, namelijk de europeanisering van het onderzoek. Dit vormt een aanvulling op de meerwaarde van de Europese Commissie. Ik heb er namelijk op gewezen dat elk gevoel of elke vorm van uitsluiting vermeden moet worden en dat onderzoekers die doordrongen zijn van de noodzaak een Europese dimensie toe te voegen aan hun werkzaamheden, in hun overtuiging gesterkt moesten.
Mevrouw de Voorzitter, ik kon zo gauw niet op mijn eigen plaats komen. Ik wil even kort mededelen dat ik niet op de presentielijst sta van de vergadering op maandag 12 november terwijl ik wel aanwezig was. Ik zou dit graag opgenomen zien in de notulen. Hartelijk dank hiervoor! Kennelijk heb ik niet getekend, maar ik heb die dag wel degelijk aan de vergadering en de stemming deelgenomen. Dank u!
Mevrouw de Voorzitter, voordat het debat begint wil ik graag de gevoelens van het Ierse volk overbrengen met betrekking tot de toekomst van onze nationale luchtvaartmaatschappij Aer Lingus. Vóór de terroristische aanslagen in New York was deze maatschappij, die 1,1 miljoen passagiers vervoerde, een sterspeler binnen de luchtvaartindustrie. Zij vormt een belangrijke pijler van onze nationale economie. Het Ierse volk hoopt van harte dat de pogingen van de regering om Aer Lingus in de lucht te houden niet als overheidssteun worden beschouwd.
Dat heeft niet echt betrekking op de notulen. Overigens zal er nog een debat plaatsvinden over dit onderwerp.
Mevrouw de Voorzitter, een week geleden zijn twaalf Britse en twee Nederlandse onderdanen gearresteerd in Griekenland. Onder de Britten bevonden zich twee personen uit mijn kiesdistrict, Paul en Lesley Coppin uit Mildenhall in Suffolk. De Griekse autoriteiten hebben hen gearresteerd op beschuldiging van spionage. Deze mensen zijn vliegtuigspotters, luchtvaartliefhebbers die in Griekenland met vakantie waren. Ik vind het tamelijk vreemd dat zij nog steeds vastzitten in een medelidstaat. Ik zou u willen verzoeken stappen te ondernemen om deze zaak onder de aandacht van de Griekse autoriteiten te brengen, opdat zij zo spoedig mogelijk worden vrijgelaten.
Mijnheer Van Orden, wij hebben kennis genomen van uw verzoek en wij zullen er werk van maken.
Economische en werkgelegenheidssituatie bij het luchtvervoer alsmede in de aanverwante industriële en dienstensectoren
Aan de orde zijn de verklaringen van de Raad en de Commissie over de economische en werkgelegenheidssituatie in het luchtvervoer alsmede in de aanverwante industriële en dienstensectoren.
Ik geef het woord aan mevrouw Durant, fungerend voorzitter van de Raad.
Mevrouw de Voorzitter, dames en heren, de ramp met het vliegtuig van American Airlines dat maandag 12 november is neergestort op New York heeft ons allen herinnerd aan de harde en verschrikkelijke realiteit van de luchtvaartsector. Door dit nieuwe ongeval dreigt de economische en sociale crisissituatie waarin de sector verkeert sinds 11 september nog te verergeren. We mogen echter niet vergeten dat de diepere oorzaken van deze crisis gelegen zijn in een opeenstapeling van conjuncturele problemen die rechtstreeks verband houden met de aanslagen van 11 september, maar ook van structurele problemen die daarvoor reeds bestonden en door de gebeurtenissen van 11 september des te scherper naar voren zijn gekomen.
Als voorzitter van de Raad van ministers van Vervoer en als Belgisch federaal minister ben ik uiteraard zeer bezorgd over deze situatie. Ik denk dat het meer dan ooit noodzakelijk is om structurele economische en sociale hervormingen door te voeren waardoor de sector de huidige crisis te boven kan komen, sociale maatregelen te treffen en de grondslagen te leggen voor een duurzame ontwikkeling van de luchtvaartsector op lange termijn. Daarvoor is het noodzakelijk dat wij de werkelijke wortels van het probleem doorgronden en de obstakels aanwijzen die uit de weg moeten worden geruimd. Daarmee wil ik me hier bezig houden, samen met u en mevrouw Diamantopoulou.
De belangrijkste oorzaak van de inherente zwakheid van de Europese luchtvaartsector is dat deze te veel versplinterd is. Die zwakheid wordt nog vergroot door een gebrek aan consolidatie op communautair niveau en een gebrek aan strategische allianties. De opbouw van de Europese Unie berustte tot nu toe op de wil een interne markt te verwezenlijken waarin optimale mededingingsvoorwaarden verzekerd zijn. Dat leidt tot extreme concurrentie in een sector waarin de marginale kosten betrekkelijk laag zijn, waardoor problemen ontstaan in verband met overcapaciteit en waardoor de prijzen te laag zijn in verhouding tot de gemiddelde kosten van de luchtvaartmaatschappijen. Door deze bikkelharde concurrentie zijn de luchtvaartmaatschappijen kwetsbaar geworden voor iedere economische schok, want ze beschikken slechts over een zeer kleine marge.
In de Amerikaanse luchtvaartindustrie bestaat al sinds lange tijd een veel grotere concentratie dan in Europa. Dat is een van de redenen waarom de Amerikaanse luchtvaartsector deze crisis, die vooral de Verenigde Staten treft, min of meer heeft kunnen doorstaan. Ofschoon de problemen van de luchtvaartsector niet zozeer het gevolg zijn van de aanslagen als wel van structurele factoren, hebben de gebeurtenissen van 11 september de spanningen in de sector nog verhoogd. Deze spanningen hebben de huidige crisis bespoedigd, en ze worden door de actuele economische recessie nog versterkt.
Ik noem, in chronologische volgorde, de volgende factoren: de sluiting van het Amerikaanse luchtruim gedurende vier dagen, het feit dat het vertrouwen van de passagiers is gedaald en het luchtverkeer aanzienlijk is afgenomen - 20 procent minder vakantievluchten in vergelijking met 2000 en zelfs 30 procent minder op transatlantische routes - en als klap op de vuurpijl het tragische ongeval van eergisteren, waardoor de situatie ongetwijfeld nog zal verergeren. Voorts hebben de verzekeringsmaatschappijen besloten om de premies voor passagiers en vliegtuigen bij ongevallen die het gevolg zijn van oorlogssituaties of terroristische aanslagen te verhogen. Bovendien hebben ze besloten om in deze gevallen de dekking van de schade die wordt toegebracht aan derden te beperken tot 50 miljoen dollar. Daarnaast brengen de extra veiligheidsmaatregelen ook aanvullende kosten met zich mee voor de luchthavens en de luchtvaartmaatschappijen. En last but not least, de Amerikaanse steun: meer dan 15 miljard dollar directe en onmiddellijke steun en federale kredieten voor de luchtvaartmaatschappijen, en meer dan 120 miljoen dollar steun voor de dienstverlenende sector. Deze subsidies hebben geleid tot concurrentievervalsing ten opzichte van de Europese industrie, met name omdat bepaalde maatschappijen deze steun hebben gebruikt om roofdierpraktijken uit te oefenen op transatlantische routes.
Deze combinatie van structurele en conjuncturele factoren heeft in Europa ernstige sociale en economische gevolgen gehad, die ons allen bekend zijn: faillissementen en ernstige problemen van de luchtvaartmaatschappijen, bevriezing van de investeringen en een heftige crisis in de luchtvaartindustrie.
Ik verklaar de zitting van het Europees Parlement, die op donderdag 15 november 2001 werd onderbroken, te zijn hervat.
Waarde collega's, opnieuw hebben de terroristen wreed toegeslagen in Spanje.
Op 23 november zijn in Beasaín, in Spaans Baskenland, Ana Isabel Arostequi en Javier Mijangos, twee leden van de Baskische regionale politie Ertzaintza, op laffe wijze omgebracht tijdens het uitoefenen van hun functie.
Twee dagen daarvoor hadden de terroristen in Bilbao een bom tot ontploffing gebracht met als doel twee andere agenten om te brengen. Beide agenten zijn hierbij gewond geraakt.
Ik heb op persoonlijke titel en namens het voltallige Parlement direct mijn medeleven betuigd aan de gezinnen van de slachtoffers van deze afschuwelijke aanslagen en de gewonden een spoedig herstel toegewenst.
De terroristen in Spanje hebben wederom blijk gegeven van hun blinde moordzucht. Zij ontkennen het recht op leven en wijzen elke notie van democratie van de hand. Nadat ze het rechtsstelsel in de persoon van rechter José María Lidon Corbi hadden aangevallen, hadden ze het ditmaal gemunt op het regionale Baskische politiekorps. Ze hebben hiermee aangegeven dat ze de belangrijkste pijlers van de democratie onderuit willen halen.
Mijn gedachten gaan uit naar de slachtoffers en iedereen die zich voor de democratie inzet. Ik verzoek u dan ook een minuut stilte in acht te nemen.
Waarde collega's, sinds onze laatste vergaderperiode zijn er tot mijn ontzetting vijf journalisten omgebracht in Afghanistan.
Maria Grazia Cutulli, Julio Fuentes, Harry Burton en Azizullah Haidari zijn in een hinderlaag gelopen tussen Jalalabad en Kabul, en Ulf Stroemberg is omgekomen tijdens een inbraak in Taloqan. Zoals u weet maken wij ons eveneens ernstig zorgen over de ontvoering van Ken Hechtman.
De acht journalisten die in Afghanistan sinds het begin van het conflict zijn omgekomen, oefenden hun nobele functie vol moed, passie en vastberadenheid uit. Zij beschouwden het als hun belangrijkste plicht om anderen van informatie te voorzien. Ik wil dan ook vanuit de grond van mijn hart lof uitspreken voor hun inzet. Dankzij hen waren wij voortdurend op de hoogte van de ontwikkelingen in dat land.
Vrijheid van informatie is een van de meest fragiele rechten die er zijn. Hun dood maakt dat nog eens duidelijk. Ik heb bewondering voor de wijze waarop ze de hun toevertrouwende taak hebben vervuld.
Op dit moment gaan onze gedachten uit naar hun gezinnen en collega' s, die nu zozeer met droefheid zijn vervuld. Als blijk van ons intens medeleven wil ik u verzoeken een minuut stilte in acht te nemen.
Ik heb twee voorstellen voor de agenda van onze werkzaamheden. Ten eerste heeft de Begrotingscommissie het verslag-Ferber goedgekeurd over de aanvullende raming van de ontvangsten en uitgaven van het Europees Parlement voor het begrotingsjaar 2001. De commissie verzoekt dit verslag op de agenda te plaatsen van morgen, donderdag, overeenkomstig artikel 114 van het Reglement.
Ten tweede verzoekt de Commissie werkgelegenheid en sociale zaken de stemming over het verslag-Bouwman over de bescherming van de werknemers bij insolventie van de werkgever naar morgen te verplaatsen, aangezien de Raad voornemens is op 3 december aanstaande een besluit hierover te nemen.
Mevrouw de Voorzitter, ik wil dit Parlement slechts wijzen op wat er gisteren in Rome is gebeurd. Er is een bloedbad geweest, er zijn talrijke brandweerlieden gestorven, en anderen zijn gewond geraakt, enkele onder hen ernstig. Zij hebben met dezelfde moed die we bij de brandweerlieden van New York hebben gezien geprobeerd levens te redden. Ik geloof dat het goed is om, als Europese burgers en als Europees Parlement, deze moedige mannen te herdenken die hun leven hebben opgeofferd om andere levens te redden. Er is een gebouw ingestort en als zij zich niet hadden opgeofferd, zouden er misschien nog meer slachtoffers zijn gevallen. Ook dit Parlement zou deze dappere en moedige brandweerlieden moeten herdenken.
Ik wil de aandacht vestigen op de verslechterende situatie in Zimbabwe. Zoals we gezien hebben, weigert president Mugabe moedwillig zich te houden aan de beloften die hij in september tijdens de top van Abuja heeft gedaan. Afgelopen weekend nog hebben wij gezien hoe hij de EU-trojka beledigde. De tijd lijkt nu gekomen om slimme sancties in te stellen tegen Mugabe en zijn trawanten. Daartoe hebben wij in de resolutie van het Parlement opgeroepen en ik zou u willen verzoeken uw beste diensten in te zetten om dat te bewerkstelligen.
Zoals u weet, mijnheer Van Orden, was dat ook de inhoud van het commentaar aan het einde van het bezoek van de trojka. Toen werd duidelijk gezegd dat als de verplichtingen niet worden nagekomen de Europese Unie gedwongen zal zijn om initiatieven te ontplooien, en eventueel sanctiemaatregelen te treffen. Mijns inziens zullen wij consequent moeten zijn als de zaken zich in de verkeerde richting ontwikkelen, en daar heeft het alle schijn van.
Aan de orde is het verslag (A5-0391/2001) van de heer Fiori, namens de Tijdelijke Commissie menselijke genetica en andere nieuwe technologieën in de moderne geneeskunde, over de ethische, juridische, economische en maatschappelijke implicaties van de menselijke genetica (2001/2097(INI).
. (IT) Mijnheer de Voorzitter, mijnheer de commissaris, waarde collega' s, vorig jaar juni presenteerden president Clinton in de Verenigde Staten en premier Blair in het Verenigd Koninkrijk de kaart van het menselijk genoom aan de wereld. Onderzoeksgroepen in deze twee landen waren gelijktijdig tot dit resultaat gekomen. Een maand later kon de mondiale wetenschapsgemeenschap uit Nature de ontdekkingen op een aantal deelgebieden vernemen. In deze dagen bereikte ons uit de Verenigde Staten het bericht dat het eerste experiment was verricht in het proces van het klonen van mensen.
Vaak worden de dag na dergelijke berichten onheilsboodschappen de wereld in gestuurd, en gaan er verontruste en verontwaardigde stemmen op, stemmen waarmee unanieme veroordeling en bezorgdheid wordt uitgesproken. De bij dit experiment betrokken wetenschappers hebben zelf erkend dat zij degenen die zo dwaas zouden willen zijn om mensen te klonen, de weg hebben gewezen.
Dit zijn twee historische momenten. Tussen het ene en het andere moment is nauwelijks een jaar verstreken, maar het lijkt wel of het om twee totaal verschillende tijdperken gaat. Ik wil niet ingaan op de verontrustende scenario' s die worden geschilderd, maar ik meen wel te mogen zeggen dat de beoefening van de geneeskunde in de tijd tussen deze twee historische momenten radicaal is veranderd: de verzorgende geneeskunde maakt plaats voor een regeneratieve of voorspellende geneeskunde. In een niet al te verre toekomst zullen wij waarschijnlijk niet alleen in staat zijn om te voorspellen voor welke ziekten wij aanleg hebben maar - wat nog belangrijker is - ook de middelen hebben om de manifestatie van die ziekten te voorkomen.
De geschiedenis van de ontdekkingen van de mens laat zien dat zich in dergelijke gevallen vaak twee tegenovergestelde wegen openen. Zo ook in dit geval: enerzijds gloort de hoop en het prachtige uitzicht op genezing, anderzijds is de weg naar het menselijk klonen vrijgemaakt doordat de afschrikwekkende barrière is komen te vervallen die de grens vormde met de ethische verschrikking van het menselijk klonen. Daarom werd ons de paradoxale taak op de schouder gelegd om aan te geven wat de grenzen zijn van het voor ons liggend mare magnum van het onbekende.
Dit is het grootste project van de juist begonnen eeuw. Dit project gaat heel de mensheid aan, en dit besef heeft ertoe geleid dat think tanks werden opgericht die toezicht moesten uitoefenen op de ethische, sociale en juridische implicaties van de nieuwe onderzoeksprogramma' s. Het wetenschappelijk en medisch onderzoek biedt uitzonderlijke vooruitzichten. De intrinsieke mogelijkheden hiervan waren voor velen reden om de alarmbel te luiden. Vrees was de drijfveer achter het besluit van de UNESCO om een Comité bio-ethiek op te richten voor de bestudering van de sociale gevolgen van de kennis van het menselijk genoom, en om in 1997 de Universele Verklaring inzake het menselijke genoom en de rechten van de mens aan te nemen. Deze Verklaring vond grote instemming en zette de Algemene Vergadering van de Verenigde Naties ertoe aan om de 50ste verjaardag van een ander belangrijk document, de Universele Verklaring van de Rechten van de Mens, te vieren met de overname van de Verklaring van de UNESCO.
Bij de bestudering van de details van de regelgeving krijg ik evenwel de indruk dat bepaalde door ons te vuur en te zwaard verdedigde beginselen op onbegrijpelijke wijze ten onder zijn gegaan. Ik ben mij volledig bewust van de enorme omvang van dit vraagstuk, maar ik wil desalniettemin een poging doen de gevolgen samen te vatten die dit project zal hebben voor de rechten en de waardigheid van de mens. Deze gevolgen zijn ook de grondslag van dit verslag. De vurig begeerde vooruitgang van de wetenschap moet verzoend worden met de onvoorwaardelijke eerbiediging van het menselijk leven. Het menselijk leven is heilig, en ik zal dan ook proberen de pogingen tot deze verzoening samen te vatten in vier doelstellingen.
Ten eerste moet vooruitgang worden geboekt met de wetenschappelijke experimenten op het gebied van de genetica, opdat hieruit therapeutische voordelen kunnen voortvloeien. Als men de kennis van het menselijk genoom echter hard wil maken, moet men klinische experimenten uitvoeren. De geneeskunde zelf leert ons evenwel dat dan vroeg of laat het moment aanbreekt waarop proeven met mensen moeten worden verricht. Het behoeft geen enkel betoog dat dan de noodzakelijke maatregelen moeten worden getroffen om de veiligheid te garanderen van degenen die zich aan dergelijke proeven onderwerpen. Hun gezondheid en vooral hun leven mogen immers onder geen beding gevaar lopen. Daarom is voor dergelijke experimenten altijd vrijwillige en geïnformeerde toestemming vereist.
Uitgaande van de schaarse informatie waarover wij tot nu toe beschikken, kunnen wij ten tweede zeggen dat de kennis van het menselijk genoom ons misschien in staat zal stellen onze genen te modificeren. Daarom moet absoluut van meet af aan duidelijk worden aangegeven welke deuren nooit geopend mogen worden. Ik wil hier opnieuw verwijzen naar de Universele Verklaring inzake het menselijk genoom en de rechten van de mens, op grond waarvan het verboden is ingrepen te plegen in het menselijk genoom ter modificatie van de kiembaan. Ik heb niet de indruk dat hetgeen in deze dagen is gebeurd die kant uitgaat. Kennis is trouwens een continu wordingsproces waarop constant toezicht moet worden uitgeoefend. Te oordelen naar de ons ter beschikking staande informatie is er maar één houvast: men moet zich richten naar de menselijke natuur van de embryo' s, ongeacht hun bestemming.
Ten derde betreden wij met de kennis van het menselijk genoom gebieden waar door het gebruik van deze kennis ernstige risico' s ontstaan voor de schending van de persoonlijke sfeer. Wij moeten in staat zijn te garanderen dat de met de kennis van ons genetisch erfgoed verkregen informatie niet in handen komt van andere mensen dan degenen die deze informatie in ons eigen belang gebruikt. Het behoeft immers geen enkel betoog dat als bijvoorbeeld informatie toegankelijk wordt waaruit blijkt dat iemand een predispositie heeft voor een bepaalde ziekte, een nieuwe bron van discriminatie kan ontstaan, onder meer op de arbeidsmarkt. Wij moeten ons van dit risico bewust zijn en alles in het werk stellen om dat te voorkomen.
Een ander belangrijk doel met het oog op de toekomst van de mensheid is het universeel beschikbaar maken van onderzoeksresultaten. Het lijdt geen twijfel dat onderzoek enorme investeringen vereist en zonder economische stimulansen nooit vooruitgang mogelijk is. Het lijdt echter evenmin twijfel dat de resultaten van de wetenschappelijke vooruitgang heel de mensheid ter beschikking moeten worden gesteld. Als deze vereiste op het tweede plan zou komen, zou dat voor ons onaanvaardbaar zijn. Als wij er niet in slagen de voordelen die de kennis van het menselijk genoom opleveren een universeel karakter te geven zullen wij bij voorbaat zijn mislukt. Dan zal de wetenschap geen middel zijn geweest om een betere wereld te creëren maar om een nog diepere kloof teweeg te brengen tussen rijk en arm; dan zullen wij het zoveelste instrument hebben gecreëerd om de sociale verschillen te vergroten.
Het zal dan ook niemand ontgaan dat de uitvaardiging van uitgebalanceerde, serieuze octrooiwetgeving van cruciaal belang is. Het doel daarvan moet een billijke verdeling van de voordelen over alle mensen zijn. Ook daar worden wij dus geconfronteerd met een juiste balans tussen enerzijds de stimulering van initiatieven en anderzijds de vrijwaring van de menselijke waardigheid en de instrumenten voor de verwezenlijking van dat doel. De Raad van Europa heeft zich beziggehouden met het vraagstuk van de eerbiediging van de mensenrechten in zijn lidstaten en in Oviedo nauwkeurige aanknopingspunten gegeven: een verbod op elke vorm van discriminatie op grond van het genetisch erfgoed, een verbod op ingrepen in het menselijk genoom voor andere dan therapeutische doeleinden, een absoluut verbod op modificatie van het erfelijk genoom, een verbod op geslachtskeuze. Mijns inziens moeten wij ons daaraan houden.
Geachte collega' s, er is een hele reeks uitdagingen ontstaan niet alleen voor wetenschappers, juristen, sociologen en ethische deskundigen, maar voor ons allen, voor al degenen die in deze instellingen de koers moeten uitzetten en de niet te overschrijden grenzen moeten aangeven. Ik werd belast met het opstellen van dit verslag, een taak die mij eerlijk gezegd het bloed in de aderen deed stollen, en ik weet absoluut niet of ik mij hiervan naar behoren heb weten te kwijten. Ik heb mij hierbij laten leiden door een voor mij absoluut te respecteren beginsel: mijns inziens ligt de grens daar waar onderzoek het sacrale karakter van het menselijk leven schendt. Ik meende duidelijk te moeten maken dat als onderzoek het sacrale karakter van het menselijk leven begint aan te tasten, rechtsomkeer gemaakt moet worden en een andere weg moet worden ingeslagen. Een van die andere wegen is bekend, namelijk onderzoek met volwassen cellen. Langs die weg kan vernietiging worden voorkomen en net zo veelbelovende vooruitgang worden gemaakt als met onderzoek aan de hand van embryonale cellen. Mijns inziens moeten wij die weg de voorkeur geven. Dit is niet alleen de beste oplossing maar ook een mogelijkheid om elke soort van ethisch en sociaal conflict te voorkomen.
Eerbiediging van de menselijke waardigheid in het kader van het biomedisch onderzoek betekent dat het onderzoek zich moet onderwerpen aan de mens en niet omgekeerd. De mens heeft recht op bescherming tijdens alle fasen van zijn bestaan, vanaf de conceptie tot de natuurlijke dood, vooral wanneer hij of zij kwetsbaar is of gehandicapt. Ik ben vóór vooruitgang in het wetenschappelijk onderzoek, ook omdat dit kan leiden tot economische vooruitgang, maar ik meende te moeten voorkomen dat door gebrekkige aandacht voor de aan dit onderzoek ten grondslag liggende ethische principes het onderzoek een dodelijke valstrik zou worden voor de mens.
Tot slot wil ik dank betuigen aan al degenen die aan dit verslag hebben meegewerkt.
Mijnheer de Voorzitter, mijnheer de commissaris, geachte afgevaardigden, allereerst wil ik de rapporteur, de heer Fiori, danken voor zijn uitstekende werk. Hij heeft in mijn ogen een uitmuntend verslag gepresenteerd en de politieke boodschap daarvan is duidelijk. Wij zijn voorstanders van onderzoek en de behandeling van ernstige ziekten, maar de menselijke waardigheid staat op de eerste plaats en die geeft dan ook de grenzen van onderzoek aan. Dat betekent dat wij het klonen van mensen in alle ontwikkelingsfasen afkeuren. Wij zijn allemaal geschokt door het nieuws uit de VS dat de firma ACT een menselijk embryo gekloond heeft. De mensen maken zich daarover terecht zorgen.
Tegen het klonen van menselijke embryo' s zijn, is volgens mij niet rechts noch conservatief. Ik zal u een deel citeren van een document van de communistische partij in Frankrijk. Daarin staat het volgende: het toestaan van therapeutisch klonen door middel van kerntransplantatie veroorzaakt vele ethische problemen. Het eerste probleem betreft het embryo zelf. Het tweede probleem heeft te maken met de vrouw als eiceldonor en met het risico dat er een echte handel in eicellen ontstaat. Het derde probleem heeft betrekking op de voorzorgsmaatregelen die te maken hebben met reproductief klonen. De beide doelen van klonen zijn dan wel verschillend, maar het is duidelijk dat er een groot risico is dat er een soort automatisme ontstaat. Op dit moment beschikken wij niet over de juiste middelen om dit gebied te beheersen.
Daar valt verder niets aan toe te voegen. Het zogenaamde therapeutische klonen leidt tot reproductief klonen en daarom moet het verboden worden. Dat staat in het verslag-Fiori. Ik ben geschokt door de amendementen van de Fractie van de Partij van de Europese Sociaal-democraten en anderen die deze passage willen schrappen uit het verslag-Fiori. Zij hebben daarvoor geen logische argumenten. Wij hebben in het verslag-Caudron besloten dat wij het klonen van embryo' s niet willen stimuleren. Ik wil commissaris Busquin ervoor danken dat de Commissie begin deze week nogmaals heeft duidelijk gemaakt dat zij deze techniek niet zal ondersteunen. Als wij het klonen van embryo' s evenwel niet verbieden, staat dat gelijk aan een uitnodiging aan firma' s als ACT om naar Europa uit te wijken, als dit in de VS wel verboden wordt. Ik kan mij niet voorstellen dat de meerderheid van het Parlement daar voorstander van is. Daarom verzoek ik u het verslag-Fiori te ondersteunen en deze amendementen af te keuren.
Mijnheer de Voorzitter, de Tijdelijke Commissie menselijke genetica had een moeilijke maar interessante taak. Een getuigenis daarvan vindt u in het rijke, volledige verslag van de heer Fiori dat de ontwerpresolutie vergezelt. De door de rapporteur in de commissie ingediende ontwerpresolutie was op haar beurt een evenwichtige samenvatting van de bevindingen waartoe wij gekomen waren tijdens ons onderzoek naar de ethische en politieke problemen die worden veroorzaakt door de grote wetenschappelijke vooruitgang van de laatste tijd, zoals de ontwikkelingen op het gebied van genetische tests die de mogelijkheid bieden ernstige degeneratieve ziekten vroegtijdig op te sporen en eventuele remedies te vinden. Dit gaat echter tevens gepaard met risico' s voor de bescherming van de persoonlijke gegevens, niet alleen van de betrokken persoon zelf maar van al zijn bloedverwanten. Eenieder heeft het recht om te weten, om de risico' s te kennen van predisposities voor bepaalde, toekomstige ziekten, maar daarnaast is er een ander recht, het recht om niet te weten, om - zo u wilt - de lotgevallen van het leven met vertrouwen in de toekomst tegemoet te zien.
Wij hebben ons gebogen over de problemen die rijzen bij de toepassing van de octrooivoorschriften - het traditionele instrument van het industriebeleid ter bevordering van de particuliere financiering van onderzoek - op de biotechnologische en biomedische innovaties waarmee levende organismen gemoeid zijn, en waardoor dus delicate problemen rijzen, problemen in verband met de scheidslijn tussen een met menselijke activiteiten tot stand gebrachte uitvinding en een niet toe te eigenen ontdekking van levende materie.
Tot slot hebben wij ons ook gebogen over het uiterst ingewikkelde dilemma van de nieuwe grenzen die moeten worden gesteld aan het onderzoek met stamcellen. Dit onderzoek biedt uitzonderlijke interventiemogelijkheden en misschien zelfs de mogelijkheid om tot nu toe ongeneeslijke ziekten uit te roeien, maar doet tevens dramatische vragen rijzen in verband met de ethische principes die als niet te overschrijden moeten worden beschouwd.
Ik verklaar de zitting van het Europees Parlement, die op dinsdag 29 november werd onderbroken, te zijn hervat.
De notulen van de vergadering op dinsdag 29 november zijn rondgedeeld.
Mevrouw de Voorzitter, ik heb een opmerking naar aanleiding van het verslag-Fiori waarover wij in de laatste vergadering in Brussel hebben gestemd. Ik moet zeggen dat dit het Parlement op zijn slechtst was. Wij hadden een tijdelijke commissie ingesteld, die tien maanden lang bijeen is gekomen om een onderwerp te bespreken dat heel goed in de bestaande commissies had kunnen worden besproken. Om te beginnen was dat al een onjuist gebruik van de status van de tijdelijke commissie. Het Parlement moet zich zeer gelukkig prijzen dat het de bijzondere mogelijkheid heeft om tijdelijke commissies in te stellen en wij mogen mijns inziens die mogelijkheid niet misbruiken, en zeker niet op de manier waarop dat is gebeurd bij deze stemming en de uiteindelijke uitslag.
Als voorzitter van de Begrotingscommissie ben ik wel heel erg benieuwd naar de kosten van deze tijdelijke commissie, die uiteindelijk dus helemaal niets heeft opgeleverd. Ik hoop van harte dat eventuele toekomstige tijdelijke commissies zich zullen bezighouden met onderwerpen die buiten de normale commissiestructuur vallen.
Als er in de toekomst onderzoeken moeten worden gehouden, laten wij dan proberen de kosten daarvan binnen de begroting te houden, zodat zij niet tot extra uitgaven leiden.
Mijnheer Wynn, ik kan u verzekeren dat u heel spoedig antwoord krijgt.
Aan de orde is de definitieve regeling van de werkzaamheden zoals die is vastgelegd door de Conferentie van voorzitters overeenkomstig artikel 110 van het Reglement.
De Voorzitter. Wat betreft de verklaringen van de Raad en de Commissie over de bijeenkomst van de WTO in Qatar, heb ik van twee fracties het verzoek gekregen om het debat af te sluiten met de stemming over een ontwerpresolutie. Het gaat om de Fractie van de Europese Sociaal-Democraten en de Fractie van de Europese Liberale en Democratische Partij.
Wie mag ik het woord geven om dit verzoek toe te lichten?
Mevrouw de Voorzitter, in de buitengewoon belangrijke onderhandelingen die vooraf zijn gegaan door vele debatten hier in dit Parlement, en die gevolgd zijn door een resolutie die wij meegegeven hebben aan de Commissie, waarop de Commissaris zich tijdens de onderhandelingen ook steeds heeft beroepen en waarbij hij gezegd heeft: "ik heb uiteindelijk de meerderheid en de steun nodig van het Europees Parlement" heeft hij ons wellicht meer gegeven dan wij formeel al hebben. En dan zouden we nu besluiten om een debat te voeren zonder een afsluitend oordeel van onze kant? Ik kan me dat eigenlijk niet indenken. Ik zou een beroep willen doen, ook op de collega' s van de andere partijen, om dit debat af te sluiten met een politiek oordeel, ongeacht hun inhoudelijk oordeel. De Commissie verdient dat en de waardigheid van dit huis verdient het. Aangezien het zulke belangrijke onderhandelingen zijn, moeten wij ook werkelijk onze volle bevoegdheid hier gebruiken en tot een uitspraak komen.
Mevrouw de Voorzitter, ik denk dat niemand hier zal ontkennen dat de Top van Doha belangrijk was, niet alleen voor de Europese Unie, maar voor de gehele wereld. Het lijkt mij dan ook heel belangrijk om een serieuze analyse te maken van de resultaten die deze top heeft opgeleverd en van de besluiten die er zijn genomen. In plaats van het risico te lopen een opppervlakkig standpunt in te nemen, zou het Parlement zich kunnen beperken tot enkele korte beschouwingen. Het lijkt mij echter te vroeg voor een serieuze politieke beoordeling zoals die tenslotte van een parlement mag worden verwacht. Volgens mij moeten wij daar nog even mee wachten en deze week nog niet stemmen over een ontwerpresolutie.
Nog steeds wat betreft de dinsdag, heb ik van de heer Westendorp het verzoek gekregen om de stemming over de telecommunicatie tot woensdag uit te stellen.
Mevrouw de Voorzitter, met betrekking tot het telecompakket - waar wij in principe morgen over gaan stemmen - wil ik u verzoeken de stemming naar woensdag te verplaatsen. Wij hebben zojuist een bijeenkomst met Raad en Commissie gehad, en deze adviseren ons de stemming een dag uit te stellen. Daardoor krijgen de verschillende fracties namelijk de tijd de compromisvoorstellen te bekijken.
De heer Katiforis zal namens de Economische en Monetaire Commissie - de commissie ten principale - het woord voeren.
Katiforis (PSE). (EN) Mevrouw de Voorzitter, de Economische en Monetaire Commissie heeft erover nagedacht hoe we aan deze richtlijn kunnen blijven werken nu we het voorstel van de Commissie in de vorige plenaire vergadering met een aanzienlijke meerderheid hebben verworpen. Volgens het Reglement hebben we twee maanden de tijd om te overleggen voor we met een antwoord moeten komen.
De Economische en Monetaire Commissie heeft mij tot maandag de tijd gegeven de besprekingen met mijn collega' s, de Commissie en het voorzitterschap af te ronden. Als ik het goed zie is er geen haast bij, aangezien het politieke akkoord dat naar alle waarschijnlijkheid in de Raad zal worden bereikt toch pas voor juli gepland staat. Er is dus genoeg tijd voor besprekingen en het leggen van contacten en 15 januari - de datum waarop we met een antwoord komen - is niet zover weg. Daarom zie ik geen aanleiding voor een urgentieprocedure en stel ik voor dat we het verzoek om urgentverklaring verwerpen.
(Het Parlement verwerpt het verzoek om urgentverklaring) Voorstel voor een besluit van de Raad betreffende de sluiting van een overeenkomst in de vorm van een briefwisseling tussen de Europese Gemeenschap en de Organisatie van de Verenigde Naties voor hulpverlening aan Palestijnse vluchtelingen in het Nabije Oosten (UNRWA) betreffende een aanvullende financiering voor 2001 in het kader van de thans geldende Overeenkomst EG-UNRWA voor 1999/2001(COM(2001) 741 - C5-0663/2001 - 2001/0288(CNS))
De Voorzitter. Wij gaan luisteren naar de heer Wynn, die namens de Begrotingscommissie het woord zal voeren.
Mevrouw de Voorzitter, als ik het goed begrepen heb, hebben de Begrotingscommissie en de Commissie buitenlandse zaken, mensenrechten, gemeenschappelijke veiligheid en defensiebeleid deze kwestie gisteravond besproken. Er is niets op tegen het verzoek om urgentverklaring in te willigen en dit kan zonder verslag en debat.
(Het Parlement willigt het verzoek tot urgentverklaring in) Ontwerpverordening van de Raad betreffende de aanneming van specifieke restrictieve maatregelen tegen bepaalde personen en entiteiten in het kader van de strijd tegen het terrorisme (COM(2001) 569 - C5-0665/2001 - 2001/0228(CNS)) (Commissie vrijheden en rechten van de burger, justitie en binnenlandse zaken)
De Voorzitter. Wij gaan luisteren naar de heer Watson, die namens de Commissie vrijheden en rechten van de burger, justitie en binnenlandse zaken, commissie ten principale, het woord zal voeren.
De collega' s zullen zich herinneren dat wij deze kwestie in oktober in een urgentieprocedure hebben behandeld. Ik ben blij te kunnen melden dat de Raad de voorgestelde rechtsgrondslag nu heeft goedgekeurd. We hebben echter bezwaar tegen het feit dat geen van de twee bijlagen aan het voorstel is gehecht, hoewel we begrijpen wat de redenen hiervoor zijn. Hoe dan ook, we hebben er gisteravond in de commissie over gesproken en we zien de urgentie ervan in. Wij stellen een urgentieprocedure zonder verslag voor. Het is dan aan de politieke fracties amendementen in te dienen, die wellicht dezelfde strekking zullen hebben als die welke we in oktober hebben aangenomen.
Indiening door de heer Prodi van het werkprogramma van de Commissie voor 2002 alsmede toelichting bij de mededeling over de toekomst van de Unie "Hernieuwing van de communautaire methode
Aan de orde is de presentatie door de Commissie van haar werkprogramma voor 2002, en de mededeling over de toekomst van de Unie "Hernieuwing van de communautaire methode" .
Ik geef de voorzitter van de Commissie, de heer Prodi, nu onmiddellijk het woord.
Mevrouw de Voorzitter, geachte afgevaardigden, het jaarlijks debat over de toestand van de Unie is één van onze belangrijkste ijkpunten. Dit jaar wordt dat debat op een cruciaal moment voor de Europese Unie gehouden, want in deze dagen, in deze maanden, begint namelijk het grote Europa vorm te krijgen. Binnen twaalf maanden kunnen wij de onderhandelingen afronden met de kandidaat-landen die zullen hebben voldaan aan de criteria voor de uitbreiding. Zo kan de Unie vóór de komende Europese verkiezingen in totaal maximaal tien nieuwe lidstaten opnemen.
Over nog geen drie weken wordt de euro concrete werkelijkheid. De nieuwe munt is voor de Unie het belangrijkste en tastbaarste bewijs van het economische én het politieke Europa. Voor het einde van deze week zal tot slot de Europese Raad van Laken besluiten een conventie in te stellen die de hervorming van de Verdragen moet voorbereiden. Daarin zullen voor het eerst vertegenwoordigers van de regeringen, de nationale parlementen, de Europese Commissie en uw Vergadering naast elkaar zitten. Het grote Europa dat vormt begint te krijgen is verenigd, democratisch en op de toekomst gericht. Met dat perspectief voor ogen heeft de Commissie het jaar dat nu ten einde loopt gewerkt en ook in het jaar dat nu voor de deur staat zullen wij op die manier werken.
Mevrouw de Voorzitter, geachte afgevaardigden, alvorens een uiteenzetting te geven van de werkzaamheden van de Commissie in 2001 en de geplande activiteiten voor 2002, zou ik nogmaals willen zeggen dat optimale en transparante samenwerking tussen de instellingen in mijn ogen een essentiële voorwaarde is voor het goed functioneren van de Unie. In dezelfde geest heb ik u al in januari dit jaar laten weten dat de Commissie de intentie heeft onze gemeenschappelijke werkmethode te vernieuwen, zodat de samenwerking tussen onze instellingen nog doelmatiger en transparanter wordt.
Voordat ik die voorstellen toelicht, zou ik evenwel de basisprincipes in herinnering willen roepen die de inspiratie moeten vormen voor onze samenwerking. Op de eerste plaats moet het initiatiefrecht van de Commissie gegarandeerd zijn. Dat is één van de pijlers van het communautair bouwwerk en een garantie voor de integriteit van de Commissie. Een sterke Commissie maakt het Europees Parlement sterker. Ten tweede moeten wij het tripartiete karakter van de samenwerking tussen de instellingen verdedigen. Die samenwerking kan namelijk alleen doeltreffend zijn, indien de twee wetgevers - Parlement en Raad - op een gemeenschappelijke transparante basis met de Commissie een dialoog kunnen voeren.
Nu wil ik mijn voorstellen voor vernieuwing toelichten. Ik heb er alle vertrouwen in dat die een beslissende bijdrage zullen leveren aan de verbetering van de dialoog tussen onze instellingen. Ten eerste is het werkprogramma vanaf dit jaar geen catalogus meer van voorgenomen wetgeving, maar zoals u heeft verzocht een echt beleidsprogramma. De Commissie verplicht zich er ten overstaan van u toe dit programma te respecteren. Zowel de prioriteiten voor het jaar in kwestie als de initiatieven om die te kunnen realiseren staan erin. Ik weet dat een aantal leden verbaasd was de jaarlijkse lijst met voorgenomen wetgeving niet als bijlage bij het werkprogramma ontvangen te hebben, zoals in voorgaande jaren. Ik wil echter benadrukken dat wij met grote aandacht hebben geluisterd naar hetgeen velen onder u op 13 februari jongstleden hier in het Parlement hebben gezegd. U vroeg toen de Commissie onomwonden de tot dan toe gevolgde methode van het indienen van een lijst met wetgevingsvoorstellen te verlaten en een nieuwe methode te volgen. Wij hebben ons nauwgezet aan die wens gehouden.
Dezelfde motieven, die wij trouwens in een brief van 10 september jongstleden aan Voorzitter Fontaine hebben toegelicht, hebben ons ertoe bewogen de lijst te vervangen door het veel betrouwbaardere instrument van de driemaandelijkse programmering. Het college gebruikt datzelfde instrument voor de programmering van haar eigen werkzaamheden en u zult op gezette tijden over dat document kunnen beschikken. Om zo transparant mogelijk te zijn heb ik de secretaris-generaal van de Commissie gevraagd in ieder geval de secretaris-generaal van het Parlement onmiddellijk de lijst te doen toekomen met de voorstellen die de Commissiediensten in beginsel zullen doen. Die lijst heeft de basis gevormd voor het besluit over het werkprogramma voor 2002. Indien de ervaringen met deze procedure positief uitpakken, zijn wij bereid haar ook de komende jaren toe te passen.
Ten tweede is het niet minder belangrijk dat de voorbereiding van een dergelijk programma in de komende jaren gebaseerd is op een meer gestructureerde dialoog tussen onze instellingen. Daarom hebben wij voor het komende jaar rekening gehouden met een traject in meerdere etappes. De start is begin volgend jaar met de voorbereiding van het werkprogramma voor 2003. De twee hoogtepunten van deze politieke dialoog zullen de maanden februari en november zijn, wanneer ik respectievelijk de politieke prioriteiten van de Commissie voor 2003 zal presenteren en het op basis van die prioriteiten door de Commissie goedgekeurde werkprogramma kom toelichten.
Op basis van het overleg dat wij in de Conferentie van voorzitters hebben gevoerd, stel ik vast dat er tussen ons overeenstemming bestaat over de grote lijnen van de koers die ik net uiteen heb gezet. Wij van onze kant zullen zo snel mogelijk starten met het invullen van de details en met de uitvoering. Mevrouw de Palacio heeft op mijn verzoek hierover met u een dialoog op gang gebracht die zij voort zal zetten met als doel een onderling akkoord te bereiken in januari. Tot slot vind ik het belangrijk te onderstrepen dat de etappes van het traject niet mogen leiden tot het verzwaren van de werklast van onze beide instellingen, zodat wij onze respectievelijke verantwoordelijkheden kunnen blijven waarnemen.
De balans van 2001: de lijst van gedane zaken in het afgelopen jaar is te lang om er hier nu gedetailleerd tegenover u rekenschap van af te leggen. Ik beperk mij daarom tot het noemen van de terreinen waarop de Unie met de doorslaggevende bijdrage van de Commissie in 2001 de grootste successen heeft geboekt: de voorbereiding van de invoering van de euro; de voortgang van de uitbreidingsonderhandelingen; de betrekkingen met de Balkan; de dialoog met Rusland; de start van een nieuwe onderhandelingsronde over handelskwesties in Doha; de goedkeuring van een strategie voor duurzame ontwikkeling die verder reikt dan de simpele goedkeuring van een reeks specifieke maatregelen en waarmee wij geleidelijk aan ons hele binnenlands beleid tegen het licht zullen kunnen houden; tot slot de nieuwe impuls voor het realiseren van een ruimte van rechtvaardigheid en veiligheid, die met name na 11 september zichtbaarheid heeft verkregen. Op al deze terreinen heeft de Commissie het hele jaar door van deze Vergadering beslissende steun ondervonden.
Nu wend ik mijn blik naar het jaar 2002, waarvoor ik u een zo duidelijk mogelijk beeld wil schetsen van onze beleidsvoornemens. Ik heb er alle vertrouwen in dat u het mij daarom toe zult staan de zeven prioriteiten van de Commissie in het programma voor 2002 in vier kernhoofdstukken te hergroeperen: binnenlandse veiligheid, de euro en economische en sociale aangelegenheden, de uitbreiding en tot slot het debat over de toekomst van Europa en de hervorming van de instellingen.
De strategie voor 2002 die wij in februari hebben uitgewerkt bevatte zes prioriteiten. De gebeurtenissen van 11 september hebben ons ertoe gebracht er een zevende prioriteit aan toe te voegen. U zult natuurlijk allemaal begrijpen dat deze flexibiliteit een onmisbaar onderdeel vormt van elk programma om het hoofd te kunnen bieden aan onvoorziene omstandigheden. De Commissie zal dus in 2002 een reeks maatregelen voorstellen om het terrorisme en de georganiseerde misdaad te bestrijden en de veiligheid van de burgers te garanderen. Deze maatregelen zullen onder andere zijn: het starten van een geïntegreerd controlesysteem aan de buitengrenzen, de ontwikkeling van de civiele bescherming, maatregelen voor de volksgezondheid en veiliger vervoer. Tijdens mijn toespraak op 12 november jongstleden in Brugge heb ik al de gelegenheid gehad te zeggen dat de versterking van de justitiële en politiële samenwerking de basis zal leggen voor het creëren op langere termijn van een geïntegreerde politiedienst voor de strijd tegen de georganiseerde criminaliteit en het terrorisme.
Vanaf haar aantreden heeft deze Commissie als één van de vier pijlers van haar beleid het streven aangegeven het tot dan toe vooral op de economie gerichte beleid van de Unie te verbreden naar een beleid dat zowel gericht is op de economie als op de sociale dimensie en het milieu. Ook het programma voor 2002 laat zich hierdoor inspireren. De invoering van de euro is de concreetste en meest betekenisvolle etappe van de Europese integratie. In dat opzicht verheugt het mij in het bijzonder dat ook bij het vraagstuk van de grensoverschrijdende betalingen alle politieke meningsverschillen zijn bijgelegd, zodat uw Voorzitter, mevrouw Fontaine, binnenkort de goedkeuring van een gemeenschappelijk standpunt zal kunnen bekendmaken. Hoewel onze economie de meest open economie van de wereld is, is zij dankzij de inspanningen voor de invoering van de euro op dit moment sterk en stabiel.
De notulen van de vergadering van gisteren zijn rondgedeeld. Zijn er opmerkingen?
Mijnheer de Voorzitter, wat de urgenties betreft wil ik opmerken dat het geval van dr. Ganzert, een advocaat uit Wels, werd verworpen. Deze wordt momenteel zonder reden vastgehouden door de Nicaraguaanse autoriteiten en probeert nu al drie weken lang toestemming te krijgen om het land te verlaten. Ik wil mevrouw de Voorzitter echter bedanken voor de brief die zij de Nicaraguaanse autoriteiten heeft geschreven en waarin zij verzoekt om zijn vrijlating.
Ik zal dit doorgeven aan de Voorzitter van het Parlement.
(De notulen van de vorige vergadering worden goedgekeurd.) De Voorzitter. Ik wil het Parlement er graag op wijzen dat de heer Verwilghen, de Belgische minister van Justitie en fungerend voorzitter van de Raad, het begin van het debat niet kan bijwonen vanwege de mist in Brussel. Wij verwachten dat hij in een later stadium zal arriveren. Ik stel het Parlement voor dat wij het debat conform de agenda voortzetten, en laten wij dan hopen dat de minister spoedig komt.
Mijnheer de Voorzitter, ik wil graag dat u nota neemt van mijn krachtig protest tegen de omstandigheden waaronder dit debat gaat plaatsvinden. Daarbij doel ik niet op de afwezigheid van de minister, hetgeen op zich al een probleem is, maar op de wijze waarop de Conferentie van voorzitters stelselmatig de debatten over onderwerpen van de Commissie vrijheden en rechten van de burger, justitie en binnenlandse zaken organiseert. Telkens worden tegelijkertijd allerlei andere onderwerpen gecombineerd met dit debat behandeld. Het getuigt mijns inziens van een gebrek aan respect dat tijdens zulk een belangrijk debat over de jaarlijkse voortgang op het gebied van justitie en binnenlandse zaken ook wordt gesproken over het verslag-Hazan over de externe betrekkingen op het gebied van justitie en binnenlandse zaken en het verslag-Watson over de veiligheidsmaatregelen tijdens bijeenkomsten van de Europese Raad en andere internationale bijeenkomsten, en over nog enkele andere onderwerpen die mogelijk op de agenda van deze commissie staan. Mijnheer de Voorzitter, het zou hetzelfde zijn als wanneer we tegelijkertijd zouden debatteren over de toekenning van radiofrequenties en het samenwerkingsverband met Egypte, enkel en alleen omdat beide thema' s vallen onder de Commissie industrie, externe handel, onderzoek en energie. Ik hoop op iets meer respect in de toekomst.
Ik stel voor dat u deze kwestie met uw fractievoorzitter bespreekt, die dit onderwerp dan vervolgens aan de orde kan stellen in de Conferentie van voorzitters.
Mijnheer de Voorzitter, ik heb maandag bij de opening gevraagd of we nog voor aanvang van het debat ingelicht konden worden over de correspondentie tussen de heer Bush en de heer Prodi. Mevrouw Fontaine heeft ons toen gezegd dat ze de nodige stappen zou ondernemen. Tijdens de buitengewone vergadering van de Commissie vrijheden op afgelopen maandag heb ik een gelijkluidend verzoek gericht tot de vertegenwoordigers van de Commissie, en die leken verbaasd te zijn dat de afgevaardigden deze correspondentie nog niet onder ogen hadden gekregen. We hebben de brief die de heer Bush twee maanden geleden al aan de heer Prodi heeft gestuurd op het Internet gevonden, maar we hebben nog steeds geen kopie van het antwoord dat de heer Prodi eind november heeft gestuurd.
Ik dacht trouwens dat in onze Commissie vrijheden was afgesproken dat die brief beschikbaar zou worden. Nu vraag ik u of we die brief ook werkelijk te zien krijgen.
Ik moet u erop wijzen dat de Voorzitter niet gezegd heeft dat zij de briefwisseling ter beschikking zou stellen. Het Parlement heeft het desbetreffende schrijven namelijk nog steeds niet ontvangen. Dat is het probleem waarmee we worden geconfronteerd. Ik ben dus bang dat we hier nog geen gevolg aan kunnen geven.
Aan de orde is het gecombineerd debat over de volgende mondelinge vragen:
mondelinge vraag aan de Raad (B5-0534/2001) van mevrouw Boumediene-Thiery, namens de Commissie vrijheden en rechten van de burger, justitie en binnenlandse zaken, over het jaarlijks debat 2001 over de ruimte van vrijheid, veiligheid en rechtvaardigheid (artikelen 2 en 39 EU-Verdrag);
mondelinge vraag aan de Commissie (B5-0535/2001) van mevrouw Boumediene-Thiery, namens de Commissie vrijheden en rechten van de burger, justitie en binnenlandse zaken, over het jaarlijks debat 2001 over de ruimte van vrijheid, veiligheid en rechtvaardigheid (artikelen 2 en 39 EU-Verdrag).
Geachte collega' s, met de conclusies van de Raad van Tampere is de verwezenlijking van een ruimte van vrijheid, veiligheid en rechtvaardigheid opnieuw in het centrum van de belangstelling komen te staan. Om de vastgelegde doelstellingen te bereiken is een actieplan opgesteld en daarin is sprake van termijnen van twee tot vijf jaar na de inwerkingtreding van het Verdrag van Amsterdam. We zijn nu halverwege die periode en moeten nagaan welke voortgang er na Tampere is geboekt. We verwijzen daarbij naar het scorebord van de Commissie.
De ruimte van vrijheid, veiligheid en rechtvaardigheid heeft drie dimensies: een gemeenschappelijk asiel- en immigratiebeleid, versterkte justitiële samenwerking en politiesamenwerking. Wat is de balans die wij op elk van deze gebieden kunnen opmaken?
Als het gaat om het asiel- en immigratiebeleid, en meer in het bijzonder om het beheer van migratiestromen, zien we dat de genomen maatregelen immigratie beschouwen als een bron van arbeidskrachten en een middel om de demografische onevenwichtigheden binnen de staten te compenseren. Daarbij wordt geen rekening gehouden met sociale en humanitaire aspecten en de gevolgen van deze brain drain. De grondrechten moeten universeel gelden, maar is dat binnen het kader van het gemeenschappelijk migratiebeleid wel het geval?
Is het beleid voor hernieuwde toelating wel verenigbaar met onze internationale verplichtingen op het gebied van asielrecht en vluchtelingenbescherming? Ik wil graag een kanttekening plaatsen bij de Europese waarnemingspost van migratiestromen. We zouden eerst eens goed moeten nadenken over de doelstellingen van die waarnemingspost, en wat het praktisch nut van zo' n instelling zou kunnen zijn. We moeten bovendien proberen uit te vinden welke rol non-gouvernementele organisaties voor vluchtelingen in deze nieuwe structuur zouden moeten krijgen.
Er is nog geen enkele belangrijke maatregel genomen waarmee onderdanen van derde landen een billijke behandeling gegarandeerd krijgen. Hun deelname aan het politieke gebeuren en de herdefinitie van het burgerschap zijn kwesties die steeds omzeild worden. Daarbij wordt het behoud van de nationale soevereiniteit als argument gebruikt. Waar het op neerkomt, is dat in Europa verblijf houdende burgers democratische rechten onthouden worden. Hoe denkt de Commissie het verblijfburgerschap te kunnen gebruiken als bron van rechten? Hoe denkt de Commissie gevolg te kunnen geven aan de richtlijnen betreffende gezinshereniging, het Europees statuut voor niet-Europese ingezetenen die hier voor lange duur verblijven, het vrij verkeer en het recht zich binnen de lidstaten te vestigen en er te werken?
De Verdrag van Genève vormt de basis voor het asielbeleid. Het begrip "vluchteling" is een typeomschrijving, maar het moet eigenlijk ook een sociale inhoud krijgen. Is de Commissie bereid iets te doen aan het lijden van vrouwen of slachtoffers van burgeroorlogen? Houdt het Eurodac-systeem, dat gebaseerd is op het nemen van vingerafdrukken, welbeschouwd geen bedreiging in van de rechten van asielzoekers? Moet het Verdrag van Dublin eigenlijk niet worden herzien? Of een bepaalde staat bevoegd is om een dossier te onderzoeken en een besluit te nemen, moet afhankelijk worden van de keus van de asielzoeker, die dan moet kunnen kiezen voor het verblijfland in plaats van het aankomstland. Wat dat aankomstland is, valt in onze zogenaamd grenzenloze ruimte immers niet altijd goed vast te stellen.
De actieplannen die in het kader van het partnerschap met derde landen zijn ontwikkeld gaan steeds meer lijken op repressieve instrumenten tegen immigratie. Wat is er gebeurd met de ontwikkelingshulp? Die zou er toch toe moeten bijdragen dat de emigratie afgeremd wordt? Blijft de samenwerking beperkt tot het financieren van uitzettingen? Vertegenwoordigt de administratieve politie bij doorgangspunten in derde landen eigenlijk geen ontkenning van het asielrecht? Er is op civielrechtelijk vlak voortgang geboekt bij de versterking van de gerechtelijke samenwerking. Bovendien is er een aantal teksten aangenomen met betrekking tot de bevoegde rechtbank, het betekenen van aktes, het principe van wederzijdse erkenning van gerechtelijke beslissingen en de tenuitvoerlegging van die beslissingen, met name op het gebied van het huwelijksrecht en de ouderlijke verantwoordelijkheid.
Er wordt nu gewerkt aan een ontwerprichtlijn voor juridische bijstand. De bedoeling is om de toegang tot justitie te vergemakkelijken. Als het echter om de versterking van de gerechtelijke samenwerking op strafrechtsgebied gaat, levert de balans veel minder resultaten op. Vooral de definitie van delicten blijkt een obstakel te zijn. Op wetgevend vlak zien we dat de bescherming van de euro tegen valsemunterij, en de bestrijding van mensenhandel en seksuele uitbuiting van kinderen in kaderbesluiten zijn geregeld.
Mevrouw de Voorzitter, met betrekking tot de notulen van gisteren wil ik vermelden dat de heer Ganzert - de advocaat die in Nicaragua werd vastgehouden - het land heeft mogen verlaten. Ik wil u ervoor danken dat u alles in het werk gesteld heeft om dat te bereiken.
Ik wil u erop wijzen dat de Conferentie van voorzitters tijdens haar bijeenkomst van gisteren besloten heeft de vergadering van 17 december in Brussel met een uur te verlengen.
Deze plenaire vergadering zal derhalve van 15.00 uur tot 19.30 uur plaatsvinden.
Mevrouw de Voorzitter, als Confederale Fractie Europees Unitair Links/Noords Groen Links tekenen wij protest aan tegen het feit dat de vergadering van maandag verlengd wordt, omdat een en ander alleen maar bedoeld is om het anti-terrorismepakket goedgekeurd te krijgen. Dit pakket is vanochtend bij de Commissie vrijheden en rechten van de burger, justitie en binnenlandse zaken ingediend zonder dat er een debat over is gehouden, omdat de tijd te krap was, en er is ook geen verslag aan vastgeknoopt. Ik vind het een kwalijke zaak dat het Parlement advies uitbrengt over zo' n belangrijke aangelegenheid zonder dat er eerst een verslag over wordt opgesteld. Wij zijn er dus op tegen dat men zo op de tijd beknibbelt, want op die manier krijgen wij absoluut geen kans om een goed gemotiveerd verslag te presenteren over een onderwerp dat zo belangrijk is.
Hartelijk dank, mijnheer Di Lello. Wij zullen in de notulen laten opnemen dat u het niet eens bent met het besluit van de Conferentie van voorzitters.
Ik geef nu het woord aan de heer Watson, voorzitter van de Commissie vrijheden en rechten van de burger, justitie en binnenlandse zaken.
Watson (ELDR), voorzitter van de Commissie vrijheden en rechten van de burger, justitie en binnenlandse zaken. (EN) Mevrouw de Voorzitter, gisteravond zijn twee verzoeken naar mijn commissie verwezen op grond van artikel 112. Deze betreffen het opnieuw bespreken van twee kaderbesluiten van de Raad, waarvan het ene betrekking heeft op terrorismebestrijding en het andere op een voorstel voor een Europees arrestatiebevel. Ons is gevraagd voornoemde verzoeken met spoed te behandelen. Mijn commissie is hedenochtend bijeengekomen en wij hebben besloten in te stemmen met het urgentieverzoek inzake deze teksten, zodat zij kunnen worden behandeld zoals zij zijn ingediend, zonder dat een verslag is opgesteld.
Hartelijk dank, mijnheer Watson. Wij zullen zoals gewoonlijk overeenkomstig het Reglement handelen.
Mevrouw de Voorzitter, waarde collega' s, het Parlement dwingt voortdurend het respect af van de overige Europese instellingen. Dat was zes jaar geleden ook al zo, toen ik lid werd van dit Parlement. Nu wordt er echter van dit Parlement verlangd dat het zichzelf niet respecteert, en dat is niet voor het eerst. Zojuist hebben wij vernomen wat de twee grote fracties binnen de Commissie vrijheden en rechten van de burger, justitie en binnenlandse zaken samen met de liberalen hebben bekokstoofd. Ze hebben namelijk iets besloten dat indruist tegen het respect dat dit Parlement wil afdwingen. Dat is toch ongelofelijk! Wij gaan stemmen over een Europees arrestatiebevel dat in 2004, dat wil zeggen over twee jaar, in werking zal treden. Er wordt ons medegedeeld dat er zondagavond op de Europese Raad van Laken een besluit over een tekst zal worden genomen en dat de advocaten zich maandagochtend over de tekst zullen buigen. Dit betekent dat nog niemand de tekst heeft kunnen doorlezen als deze hier maandagmiddag beschikbaar komt en er over gestemd zal moeten worden. Waarom kunnen we niet in januari stemmen over een tekst die pas in 2004 in werking zal treden? Deze gang van zaken vind ik niet normaal. Ze maakt duidelijk dat dit Parlement zichzelf niet serieus neemt. Ik wil de collega' s daarom verzoeken om hun fractieleiders niet te volgen. Ze moeten hun waardigheid behouden en dit verzoek afwijzen, en ervoor pleiten om het in januari in stemming te brengen. Ze moeten laten zien dat dit Parlement de parlementaire procedures respecteert en niet bereid is om de hielen van een ander te likken. Dank u wel.
Wij gaan nu luisteren naar een voorstander van dit verzoek.
Mevrouw de Voorzitter, ik zou dit Parlement met veel minder felheid maar mijns inziens met niet minder redenen willen verzoeken vóór de urgentverklaring te stemmen. In de Commissie vrijheden en rechten van de burger, justitie en binnenlandse zaken zijn we een jaar lang bezig geweest met dit onderwerp. Op 5 september hebben wij vóór het verslag van de heer Watson gestemd waarin wij de Commissie verzochten enkele concrete voorstellen te doen inzake de harmonisering van sancties op het gebied van terrorisme en te komen tot wederzijdse erkenning van rechterlijke uitspraken, hetgeen met een term die mij niet bevalt Europees opsporings- en aanhoudingsbevel wordt genoemd.
Binnen onze commissie zijn gloedvolle, boeiende discussies gevoerd, en het is spijtig dat de heer Cohn-Bendit die niet heeft kunnen volgen.
De notulen van de vergadering van donderdag 13 december 2001 zijn rondgedeeld.
Mevrouw de Voorzitter, ik heb een vraag over het volledig verslag van de vergaderingen: afgelopen woensdagavond kondigde ondervoorzitter Onesta aan dat er donderdagochtend gestemd zou worden over een urgentiedebat over het Europees aanhoudingsbevel. Donderdagochtend echter vroeg de heer Watson, voorzitter van de Commissie openbare vrijheden, aan de plenaire vergadering om te gaan stemmen over een urgentiedebat over - ik citeer nu uit het volledig verslag - "two framework decisions from the Council, one on combating terrorism, the other on a proposal for a European arrest warrant".
Verwarring alom. Het toont vooral ook aan dat het besluit van afgelopen donderdag veel te overhaast en onzorgvuldig genomen is. Voorzitter, kunt u mij op basis van het volledig verslag van de vergaderingen uitleggen over welke onderwerpen we nu precies een urgentiedebat gaan voeren? En als we toch met verduidelijkingen bezig zijn, kunt u mij dan ook verzekeren dat de tekst over het Europees aanhoudingsbevel waarop we amendementen konden indienen tot afgelopen donderdag 16.00 uur nog steeds dezelfde tekst is en of hij niet gewijzigd is afgelopen weekend? Als dat namelijk het geval zou zijn, dan zouden we ons vandaag opnieuw onsterflijk belachelijk maken.
Mevrouw Buitenweg, ik kan u mededelen dat het alleen om het Europees aanhoudingsbevel gaat.
Zoals u weet is het de laatste keer dat mij de eer toekomt om ons Parlement te mogen voorzitten. Tot mijn genoegen valt dit moment samen met deze buitengewone zitting waarop de heer Verhofstadt als fungerend voorzitter van de Raad ons verslag komt uitbrengen van de Top van Laken en het bijzonder briljante Belgisch voorzitterschap.
Ik wil hier geen betoog houden, maar wel van de gelegenheid gebruik maken om u opnieuw uit de grond van mijn hart te danken voor het vertrouwen dat u mij geschonken heeft toen u mij op 20 juli 1999 tot Voorzitter van het Europees Parlement verkoos.
Ik heb deze functie vastberaden en gepassioneerd op mij genomen en er voortdurend op toegezien dat de overtuigingen en standpunten van de meerderheid van dit Parlement zo getrouw mogelijk werden overgebracht.
Ik wil hier dan ook opmerken dat ik altijd trots heb kunnen zijn op het Europees Parlement.
Mijn bijzondere dank gaat uit naar de secretaris-generaal, Julian Priestley, en alle medewerkers in dit Parlement die mij zeer gemotiveerd en als ware vrienden hebben bijgestaan.
Waarde collega's, ik wil u hartelijk danken voor de steun die u mij in alle omstandigheden hebt gegeven. Ik hoop dat mijn opvolger een even actief en gelukkig Voorzitterschap tegemoet mag zien als ik.
Mevrouw de Voorzitter, ik wil allereerst als voorzitter van de Europese Raad mijn dank en bewondering uitspreken voor uw Voorzitterschap. Onder uw leiding heeft het Europees Parlement een indrukwekkend politiek en met name ook wetgevend traject achter de rug. U hebt pionierswerk verricht voor de Unie zelf en daarbuiten. Al ruim voor het begin van de Afghaanse crisis hebt u de aandacht van de Europese Unie op dit vraagstuk gericht en zich ingezet voor het lot van de vrouwen in Afghanistan.
Uw rol bij het opstellen van het Handvest van de grondrechten, dat voor alle Europese burgers van groot belang is, mag niet worden onderschat.
In Laken hebben we weer gekozen voor het model van de Conventie dat onder meer door u is uitgedacht. In meerdere opzichten hebt u het Europees Parlement voorbereid voor de nieuwe periode die zich in het kader van de interinstitutionele betrekkingen aankondigt.
Tot slot wil ik u heel hartelijk danken voor de uitstekende samenwerking tussen het Parlement en de Raad tijdens ons voorzitterschap. Ik dank u hartelijk voor dit alles.
Ik schaar mij vol erkentelijkheid achter het huldebetoon aan u, mevrouw de Voorzitter, voor de resultaten die tijdens uw Voorzitterschap van het Europees Parlement werden behaald. Dit waren zeer belangrijke jaren, jaren waarin een begin is gemaakt met de besprekingen die een stempel zullen drukken op de toekomst van Europa. U hebt hierin een actieve, attente en moedige rol gespeeld. U stond open voor de verzoeken van het Europese publiek; u stond open voor de behoeften van eenieder onder ons.
Niet alleen het Parlement maar - zoals wij hebben kunnen vaststellen - ook de Commissie is u dankbaar voor uw niet aflatende inzet en doortastendheid. Ik wil op dit moment vooral wijzen op uw grote gevoeligheid, die u telkens weer tot uitdrukking hebt gebracht met uw absolute verzet tegen elke vorm van geweld en van met name terroristisch geweld. Uw gematigde, maar heldere, krachtige en veelbetekende woorden hebben alle Europese democraten een hart onder de riem gestoken in hun strijd voor het vreedzame samenleven van onze burgers.
Ik wens u het allerbeste voor de toekomst, een toekomst die - daar ben ik van overtuigd - in dienst zal staan van Europa, van een zaak waarvoor u zich in deze tweeënhalf jaar met hart en ziel hebt ingezet. Ik dank u, mevrouw de Voorzitter!
Mevrouw de Voorzitter, mijnheer de voorzitter van de Raad, mijnheer de voorzitter van de Commissie, geachte afgevaardigden, vandaag neemt onze Voorzitter, mevrouw Fontaine, die lid is van onze fractie, afscheid van ons. Ik wil haar zeer, zeer hartelijk danken voor de manier waarop zij haar ambt tweeëneenhalf jaar lang met passie heeft uitgeoefend - zoals zijzelf zojuist gezegd heeft.
Ik verklaar de zitting van het Europees Parlement, die op 17 december 2001 werd onderbroken, te zijn hervat.
Staat u het mij toe, beste collega' s dat ik, voor wij met de regeling van de werkzaamheden beginnen, een minuut van uw tijd in beslag neem. Ik wil mij namelijk uit de grond van mijn hart aansluiten bij de hulde die alle fracties op 17 december jongstleden aan onze scheidende Voorzitter, mevrouw Nicole Fontaine, hebben betuigd. Zoals u zich nog zult herinneren, was ik twee jaar geleden een van haar concurrenten. Daarom is het mij een groot genoegen hier vandaag mijn dank en erkentelijkheid uit te kunnen spreken voor de waardige, objectieve, doelmatige en buitengewoon elegante manier waarop zij haar ambt heeft vervuld. Zij heeft zich in dienst gesteld van de Europese Unie en bijgedragen tot de vergroting van het prestige van het Europees Parlement.
Er is een definitieve ontwerpagenda rondgedeeld overeenkomstig de besluiten van de Conferentie van voorzitters van 10 januari jongstleden.
Ik wil de aandacht van de vergadering erop vestigen dat de werkzaamheden voor deze vergaderperiode woensdagmorgen om 9.00 uur geregeld worden.
Overeenkomstig de bepalingen van het Reglement zal de verkiezing van de Voorzitter morgen vanaf 10.00 uur plaatsvinden.
Ik herinner eraan dat krachtens het Reglement onder het voorzitterschap van het oudste lid in jaren alleen beraadslagingen kunnen plaatsvinden die betrekking hebben op de verkiezing van de Voorzitter of het onderzoek van de geloofsbrieven.
Overeenkomstig artikel 13 van het Reglement moeten de kandidaten voor het voorzitterschap van het Europees Parlement, met instemming van de betrokkenen, door een fractie of ten minste 32 leden worden voorgedragen.
Overeenkomstig het Reglement zijn de volgende kandidaten voor het voorzitterschap van het Europees Parlement voorgedragen:
De kandidaten hebben mij laten weten dat zij hun kandidaatstelling aanvaarden. Ik wijs er voorts nog op dat krachtens artikel 14, lid 1 van het Reglement een kandidaat bij de eerste drie stemmingen de volstrekte meerderheid der uitgebrachte stemmen moet behalen om te zijn verkozen. Blanco of ongeldige stembriefjes worden niet in aanmerking genomen bij het vaststellen van het aantal uitgebrachte stemmen.
Teneinde de werkzaamheden morgenochtend te bespoedigen stel ik voor nu al bij loting de stemopnemers aan te wijzen.
(De voorzitter wijst de stemopnemers bij loting aan) Als stemopnemer zijn aangewezen: mevrouw Patsy Sörensen, de heer Dieter-Lebrecht Koch, de heer Giuseppe Nisticò, de heer Reinhard Rack, de heer Ilkka Suominen en mevrouw Alima Boumediene-Thiery.
Overeenkomstig artikel 14 van het Reglement beginnen wij nu met de verkiezing van de Voorzitter. Ik deel u mede de volgende kandidaturen te hebben ontvangen:
Goedemorgen collega' s. Dit Parlement moet meertalig blijven. Elf talen zorgen voor 110 combinaties, tweeëntwintig talen voor 462 combinaties en vijfendertig talen voor 1090 combinaties. Kunt u zich een vertaling indenken uit het Fins naar het Pools via het Engels en het Frans? Bij een rechtstreekse vertaling zullen sommigen al aan het stemmen zijn over begrotingslijn 2 terwijl de anderen nog bij begrotingslijn 1 zijn. Met meer dan één relais zal ons systeem spaak lopen. Zonder hervormingen zullen de meesten van ons hun eigen taal niet meer kunnen gebruiken. Over twee jaar zijn er misschien wel tien nieuwe lidstaten. Onze gebouwen zijn daar evenmin op berekend.
Binnenkort zullen wij nog meer kandidaat-landen hebben, van Oekraïne tot de Balkanlanden. Wij dreigen daarmee ten prooi te vallen aan een Babylonische spraakverwarring. Onze nieuwe Voorzitter zal zich met al zijn kracht moeten inzetten voor de interne hervormingen en een succesvolle uitbreiding. Hij zal zijn reiskoffer dan ook voorlopig wel in de kast kunnen laten.
Wij hebben een praktisch iemand, een vakman als Voorzitter nodig en niet zozeer een staatsman. Als blijkt dat wij onvoldoende zijn voorbereid op de uitbreiding van 2004, zal dat onze schuld zijn. De manier waarop wij vandaag stemmen, maakt deel uit van die verantwoordelijkheid.
Elke stem op mij is een duidelijke boodschap aan de heren Cox en Martin: beperkt uw ambities tot de uitbreiding en de interne hervormingen. Er gaat tegenwoordig veel tijd verloren door slecht voorbereide stemmingen. Als journalisten vragen hoe wij hebben gestemd, blijkt soms dat wij het antwoord schuldig moeten blijven. Als wij het wel hadden geweten, zou er geen tijd zijn geweest om de belangen van onze mensen te behartigen. In dat geval zouden wij slechte EP-leden zijn geweest. Als de voorbereiding op de stemmingen werd overgelaten aan de commissies zou de plenaire vergadering zich kunnen buigen over de belangrijke politieke vraagstukken. Geeft u ons tenminste één week om overleg te plegen en na te denken over hoe wij zullen stemmen. Veel leden mogen in debatten niet het woord voeren. In de grote fracties zorgen de bewakers van de partijdiscipline er wel voor dat kleine minderheidsgroepen of individuele afgevaardigden met afwijkende opvattingen nauwelijks aan bod komen. Elke afgevaardigde zou het recht moeten hebben om ten minste drie keer per jaar het woord te voeren. Eenderde van de spreektijd zou gereserveerd moeten worden voor echte debatten. Voorts zullen wij de commissarissen die zeggen dat de Commissie amendement 3 kan accepteren maar de amendementen 2, 4, 5, 6, 7, 8 en 9 verwerpt, steviger aan moeten pakken.
Gemeenschappelijke besluitvorming komt in de praktijk neer op onderonsjes tussen de Commissie en de Raad. Daar wordt de informatie wel uitgewisseld. Onze afgevaardigden daarentegen hebben geen inzage in allerlei werkdocumenten, juridische nota' s of notulen, zelfs niet in bemiddelingscomités. Betekent "gemeenschappelijk" dan heus "unilateraal"? Als afgevaardigden zich in commissies over wetsontwerpen buigen, bladeren zij in documenten die niet meer actueel zijn. Achter ons zitten jonge ambtenaren van de permanente vertegenwoordigingen. De Commissie en de Raad beschikken over alle informatie die wij ontberen. Ik ben al 22 jaar gekozen lid en in al die tijd heb ik nog nooit echt goede informatie gekregen van een commissie. Om aan de juiste informatie te komen moet ik voortdurend andere bronnen aanboren, en bijvoorbeeld naar journalisten gaan. Het is de taak van onze volgende Voorzitter alle informatie toegankelijk te maken voor eenieder onder ons en zo nodig de Commissie en de Raad voor het gerecht te dagen.
Zeventig procent van alle wetgeving is momenteel in handen van jonge ambtenaren in werkgroepen. De ambassadeurs nemen vijftien procent voor hun rekening. De overige vijftien procent bereikt het niveau van de ministers, en die buigen zich dan over documenten die door ambtenaren zijn opgesteld. De democratie is geboren in Europa en in de Commissie en de Raad ten grave gedragen. Het is aan de volgende Voorzitter om de democratie weer tot leven te wekken. Hij dient ons te inspireren tot deelname aan de discussie over de vraag of wij in de toekomst een federaal Europa of een Europa van democratieën willen. Onder leiding van onze volgende Voorzitter dienen alle gekozen vertegenwoordigers van de nationale parlementen en het Europees Parlement zich op te maken voor massaal verzet tegen de achterkamertjespolitiek. Bovendien moet de nieuwe Voorzitter ervoor zorgen dat wetgevende taken worden overgeheveld van ambtenaren naar gekozen parlementariërs.
Ik zal mijn uiterste best doen om ervoor te zorgen dat de dringend noodzakelijke maatregelen worden getroffen. Ik vraag u maar één ding: stemt u in de eerste stemronde om mij. Ten eerste omdat het misschien de enige kans is op mij te stemmen, en ten tweede omdat een groot aantal stemmen op mij zijn uitwerking op de fracties achter de heer Cox en de heer Martin zeker niet zal missen. Wij hebben dit keer behoefte aan een Voorzitter met een praktische en politiek neutrale instelling, aan een Voorzitter die op de winkel past en voor iedereen een open oor en oog heeft. Permitteert u zich een betere keuze! Het kan beter dan Cox of Martin; stem op Bonde van kantoor nummer 007!
Dankzij degenen die meegewerkt hebben aan het "fair chair platform" en de eerste heuse verkiezingsstrijd in onze geschiedenis hebben georganiseerd, zullen wij aan het eind van de dag een beter voorzitterschap hebben. De volgende Voorzitter zal beschikken over een echt mandaat. Hij verdient onze volle ondersteuning.
Mijnheer de Voorzitter, dames en heren, de tijd is gekomen om een besluit te nemen. Er waren meer kandidaten, er was meer debat en er was meer openheid. Onze methode, onze werkwijze is veranderd. Dit is een verandering ten goede, en ik hoop dat dit een teken is van de wil van het Parlement om zich de komende jaren, een bestendig mandaat gedachtig, met bevlogenheid in te zetten voor de totstandbrenging van een cultuur van verandering van onze werkmethoden.
De campagne heeft veel aan het daglicht gebracht, met name de sterke en zwakke punten van de kandidaten, en ik ben behept met een portie van beide. Ik heb in beschaafde dagbladen gelezen dat ik graag praat. Welnu, ik woon in Ierland, in de buurt van Blarney om precies te zijn, en daar is iedereen goed van de tongriem gesneden. Daar bevindt zich namelijk een kasteel met een mysterieuze steen. De Ieren beweren dat iemand die de steen kust in het vervolg kan praten als Brugman, hetgeen in beschaafde kranten praatziek heet.
Hoe het ook zij, het belangrijkste is dat deze campagne een gelegenheid was om te luisteren en te leren. Ik heb mijn oor te luisteren gelegd en gemerkt dat men in dit Parlement hervormingen wil, dat men snakt naar meer politiek, in de beste, visionaire betekenis van het woord. Ik heb begrepen dat wij ons minder willen bezighouden met stemmingen en technische zaken, en meer als politici willen optreden en ons gewicht in de schaal willen leggen. Met andere woorden, wij willen de politiek in dit Parlement nieuw leven inblazen. Het is tijd om in een groot aantal slepende hervormingskwesties de knoop door te hakken. Het Statuut van de Leden is een moeilijke en ingewikkelde zaak. Het vele werk dat is verzet onder leiding van Nicole Fontaine getuigt daarvan. Wij mogen echter niet bij de pakken neerzitten. Ik kan u het volgende zeggen: ik zal proberen op een praktische manier de hervormingen te realiseren. Ik zal dat nooit over de hoofden van de afgevaardigden heen doen, maar altijd in gemeenschappelijk overleg, met volledige transparantie en openheid.
Als het gaat om gelijkheid van kansen en gelijkheid van vrouwen en mannen, verstaan wij beslist de kunst om wetten te maken en hierover te debatteren, maar als het om de praktische uitvoering gaat, laten wij dikwijls verstek gaan. Ik beloof plechtig dat ik, mocht ik aan het eind van de dag als Voorzitter worden gekozen, de gelijkheid van vrouwen en mannen zal bevorderen, en wel op verschillende wijzen maar eerst en vooral in de samenstelling van mijn kabinet, waar dit het meest zichtbaar zal worden.
Sinds 1998 heb ik de Fractie van de Europese Liberale en Democratische Partij mogen aanvoeren. Samen met mijn collega' s ben ik van mening dat wij hebben bewezen politiek te kunnen bedrijven zoals het politici in dit Parlement betaamt. Er zijn 626 afgevaardigden, die samen een parlement vormen. Ik ben niet van zins - mijnheer Bonde, of andere collega' s die uw bezorgdheid delen - om genoegen te nemen met de rol van zestiende voorzitter of premier van een zestiende lidstaat. Ik ben er trots op parlementariër te zijn en ik vind dat wij onze parlementaire en democratische visie uit moeten dragen om invloed uit te oefenen op de grote vraagstukken waarover wij ons dagelijks in Europa buigen. Wij moeten Europa voorbereiden op een toekomstige eenwording van het continent. Dit Parlement moet serieus leiderschap tonen en een vuist kunnen maken tegen de uitwassen van technocratie en bureaucratie.
Ik wil er mijn grote waardering voor uitspreken dat Hans-Gert Poettering en de Fractie van de Europese Volkspartij en de Europese Democraten trouw zijn gebleven aan onze afspraak. Ik wil eraan toevoegen dat ik in de gelegenheid ben geweest een groot aantal fracties, commissies en interfractiewerkgroepen te bezoeken. Ik streef ernaar het voorzitterschap te bekleden als hoeder van ieders belangen en volledig bereid ben om voort te bouwen op het talent van de mensen die hun bijdrage willen leveren. Ik vraag u om uw steun.
Tot slot verkeren, mijnheer de Voorzitter, de kleinere fracties in dit Huis vandaag in een wat andere positie dan de Europese Liberale en Democratische Partij. Ongeacht hoe de einduitslag zal uitpakken, voor mij staat één ding vast: ik begrijp niet hoe iemand die pleit voor meer openheid en verandering in het systeem, die strijdt voor een eerlijkere verdeling voor iedereen, zijn stem kan uitbrengen op een kandidaat van een grote fractie, enkel en alleen omdat het systeem nu eenmaal zo is, waarbij ik overigens niets wil afdoen aan de kwaliteiten van die kandidaat. Uit het stemresultaat zal blijken of wij serieus werk willen maken van herstructurering en veranderingen. Daarom vraag ik om uw steun. Graag zou ik het eervolle ambt van Voorzitter bekleden, maar de keus is nu aan u.
Mijnheer de Voorzitter, collega' s, ik ben zo vrij om mijn bijdrage te beginnen met een woord van dank aan de vertrekkend Voorzitter, mevrouw Fontaine, voor al het werk dat zij heeft verricht. Al lang voor 11 september heeft zij de leiding op zich genomen van de strijd tegen het terrorisme. De initiatieven die toentertijd zijn ondernomen kunnen op haar conto worden bijgeschreven.
Voordat ook maar één stem is uitgebracht, weten wij al wie de winnaar is. Dat is het Europees Parlement, zoals Pat Cox terecht heeft opgemerkt. Het waren open verkiezingen, hard maar eerlijk. Ze kunnen een bijdrage leveren aan een verbetering van de uitstraling en het imago van deze instelling, en om eerlijk te zijn is dat hard nodig. De Europese verkiezingen van 1999, de Eurobarometer en andere opiniepeilingen tonen aan dat deze instelling worstelt met een imagoprobleem. Met de Conventie, de uitbreiding en de Europese verkiezingen van 2004 voor de deur, zien wij ons gesteld voor enorme uitdagingen.
Elk parlementslid heeft nu de kans, in een geheime stemming, op de kandidaat te stemmen waarvan hij of zij vindt dat die ons het best door deze cruciale fase kan loodsen.
Ik ben al 17 jaar lid van dit Parlement en daarvan heb ik 12 jaar de eer gehad het ondervoorzitterschap te mogen bekleden. In die periode heb ik mij vol overgave ingezet voor het Parlement en voor al zijn afgevaardigden. Als rapporteur voor het Verdrag van Maastricht en het Verdrag van Amsterdam heb ik in de onderhandelingen met regeringsleiders ervoor gezorgd dat het medebeslissingsrecht van het Parlement werd gerespecteerd. Als een van de vertegenwoordigers van het Parlement in COSAC heb ik mijn best gedaan de nationale parlementen te overtuigen van het belang van de conventiemethode voor de volgende hervorming van de Verdragen. Als ondervoorzitter van het Parlement heb ik gestreefd naar optimalisering en modernisering van onze werkmethoden.
Ik ben mij er terdege van bewust dat alles wat in dit Parlement is bereikt tot stand is gekomen dankzij de samenwerking met de collega' s uit het gehele politieke spectrum. Ik heb gestreden voor zaken die ik belangrijk achtte, ook als die in tegenspraak waren met de politieke lijn van mijn eigen fractie of zelfs met de belangen van mijn eigen land.
Ik geef u hierbij de uitslag van de stemming van gisteren voor de verkiezing van de ondervoorzitters. Zoals u weet hebben wij de ondervoorzitters bij acclamatie gekozen en vervolgens gestemd over de rangorde. 554 leden hebben deelgenomen aan de stemming. Aantal blanco of ongeldige stemmen: 9; aantal uitgebrachte stemmen: 545. Uitslag:
De heer Van Orden heeft het woord voor een motie van orde.
Mijnheer de Voorzitter, ik wil graag uw aandacht vestigen op de voortdurend verslechterende situatie in Zimbabwe. Afgelopen vrijdag hadden Zimbabwaanse ministers een bijeenkomst met vertegenwoordigers van de Europese Unie. Hun is gevraagd vóór morgen per brief of anderszins verslag uit te brengen over verbeteringen in de situatie in Zimbabwe. In feite is de toestand de afgelopen week nog verder verslechterd. Het is uitermate belangrijk dat de internationale gemeenschap, door het regime-Mugabe in Zimbabwe aan te pakken, laat zien dat het haar ernst is. Wij moeten nu voorbereidingen treffen voor doelgerichte sancties.
Ik verzoek u dringend ervoor te zorgen dat de Raad en de Commissie een eensgezinde en strakke gedragslijn aannemen ten aanzien van Zimbabwe, voordat het te laat is. Op 9 maart vinden daar presidentsverkiezingen plaats en de tijd dringt.
Hartelijk dank, mijnheer Van Orden. Wij nemen nota van uw opmerking en zullen die aan het presidium doorgeven.
Ik geef nu het woord aan de heer MacCormick, die eveneens een motie van orde heeft.
Mijnheer de Voorzitter, ik wil nog even terugkomen op een punt dat mevrouw McKenna gisteren ter sprake heeft gebracht. Het betreft de geheime stemming door middel van het elektronisch stemsysteem. Op dit moment laat deze manier van stemmen te wensen over. Zelfs wanneer men de kunstgreep toepast die mevrouw Jackson gisteren noemde en men het scherm bedekt met een vel papier, kunnen nabij gezeten collega' s gemakkelijk zien hoe men gestemd heeft. Op momenten dat het van belang is geheim te stemmen, mogen afgevaardigden niet onder druk staan van hun collega' s.
Ik verzoek u daarom het Bureau te laten onderzoeken of het elektronisch stemsysteem verbeterd kan worden, zodat het geheime karakter van de stemming werkelijk gewaarborgd wordt en afgevaardigden niet meer blootstaan aan de druk waartegen zij juist beschermd dienen te worden.
Hartelijk dank, mijnheer MacCormick. Ik hoef dit verzoek niet aan het Bureau door te geven, omdat het gisteren zelf, en geheel uit eigen beweging, een onderzoek heeft opgestart. Er zijn andere mogelijkheden. Het gaat er niet om dat uw opmerking irrelevant is. Wij begrijpen uw politiek belang volledig, maar de diensten zijn nu op zoek naar een oplossing voor de problemen van gisteren. Dat was immers de eerste keer dat wij dit systeem hebben toegepast. Op dit moment ben ik verantwoordelijk - de leden van het Bureau moeten nog gekozen worden en ik ben nog steeds verantwoordelijk voor de procedurele gang van zaken - en gisteren werd mij reeds een voorstel daaromtrent gedaan.
Ik verwacht derhalve dat het Bureau dit probleem snel zal kunnen oplossen, samen met de quaestoren.
Ik geef het woord aan de heer Sumberg voor een motie van orde. Ik wil u verzoeken de moties van orde niet te veel uit te laten lopen.
Mijnheer de Voorzitter, ik heb een motie van orde. Gisteren is hier in dit Parlement gestemd over een voorstel voor een volledig onderzoek naar mond- en klauwzeer in het Verenigd Koninkrijk. Dit voorstel is aangenomen, omdat de Britse Labour-regering mijn kiezers een onderzoek naar die vreselijke ziekte geweigerd heeft. In dit Parlement hebben de Britse socialisten gisteren ...
Mijnheer Sumberg, dat is geen motie van orde. Ik weet dat u het recht heeft om zoveel mogelijk van de reglementaire mogelijkheden gebruik te maken, maar dit was geen motie van orde. Dank u.
Aan de orde is het verslag (A5-0470/2001) van mevrouw Miguélez Ramos, namens de Commissie visserij, over het Groenboek van de Commissie over de toekomst van het gemeenschappelijk visserijbeleid (COM(2001) 135 - C5-0261/2001 - 2001/2115(COS)).
Geachte afgevaardigden, ik moet u helaas mededelen dat de heer Fischler ziek is. Hij is de commissaris die verantwoordelijk is voor de onderwerpen van de drie verslagen die vanmorgen aan de orde zijn. Hij was gisteren in Straatsburg, waar hij nog steeds verblijft, maar hij zal niet deel kunnen nemen aan de debatten. Ik hoop dat u begrip heeft voor zijn afwezigheid. Wij kunnen het debat mijns inziens niet opschorten, maar moeten verdergaan. De Commissie zal vertegenwoordigd worden door hoge functionarissen met verantwoordelijkheden op dit terrein en niet door de commissaris zelf, die dus niet zal kunnen spreken. De Raad is evenmin aanwezig, maar die heeft daar geen reden voor opgegeven. Wij moeten mijns inziens toch verdergaan met de agenda.
Namens het Parlement wens ik de heer Fischler van harte beterschap. Ik hoop op zijn spoedig herstel.
Ik geef het woord aan de heer Varela Suanzes-Carpegna, voorzitter van de Commissie visserij.
Ik verklaar de zitting van het Europees Parlement, die op donderdag 17 januari 2002 werd onderbroken, te zijn hervat.
De notulen van de vorige vergadering zijn rondgedeeld. Zijn er opmerkingen?
Voorzitter, ik zou willen vragen om mijn naam toe te voegen aan de lijst van de aanwezigen. Ik heb niet alleen gestemd, maar tijdens die vergadering zelfs het woord gevoerd en toch sta ik niet bij de aanwezigen. Ik hoop dat dit kan worden rechtgezet.
Ik deel het Parlement mede dat ik kort na mijn benoeming een advies heb ontvangen van de Commissie juridische zaken en interne markt, waarin ik werd verzocht de kwestie van de rechtsgrondslag van het statuut van de Europese vennootschap aan het Europese Hof van Justitie voor te leggen. Vandaag was de laatste dag dat ik dat verzoek kon inwilligen. Ik heb verscheidene organen binnen en buiten het Parlement geraadpleegd en ik heb het standpunt van de Conferentie van voorzitters gehoord. Ik heb met alle respect voor het gewicht van het argument \u8722\'2d een substantieel juridisch argument -besloten de kwestie niet aan het Europese Hof van Justitie voor te leggen.
Dit besluit is voornamelijk ingegeven door de komende conventie en de Verklaring van Laken, waarin uitdrukkelijk naar de betwiste artikelen 95 en 308 wordt verwezen, om zo tijdens de voorbereidingen op deze conventie een politieke geloofsdaad te stellen tegenover de andere instellingen. Ik heb sindsdien gesproken met de voorzitter van de Commissie en de voorzitter van de Raad, de heer Aznar López. Ik ben ervan overtuigd dat zij beiden begrip hebben voor de politieke geloofsdaad die wij hebben gesteld. Ik denk dat ze de komende weken op zoek zullen gaan naar een manier om onze drie instellingen duidelijk te maken waar het bij deze kwesties om draait, namelijk de rol die wij als Parlement hebben om de burgers van de Unie en hun belangen tijdens het wetgevingsproces te vertegenwoordigen.
Ik hoop dat dit geloof in het primaat van de politiek zichzelf uiteindelijk zal terugbetalen en op zijn juiste waarde zal worden geschat. Laat het duidelijk zijn dat het - met het oog op de komende Top van Barcelona en gezien het feit dat deze kwestie al zo' n dertig jaar speelt en haar weerga wellicht niet kent -geen eenvoudig besluit was. Ik hoop dat zowel de Parlementsleden die vorige week naar mijn standpunt overhelden als de velen die het toen niet met mij eens waren, zullen begrijpen dat ik mijn besluit te goeder trouw heb genomen. Ik ben van mening dat wij hiermee verder kunnen.
Mijnheer de Voorzitter, geachte afgevaardigden, de meesten van u weten dat ik het niet met de Voorzitter eens was. Desalniettemin respecteer ik dit besluit. Als u uiteindelijk toch goodwill kunt kweken die tot uitdrukking komt in verdragswijzigingen of in een andere erkenning van onze rechten, dan is dat een succes dat zonder het gezamenlijke handelen van de Commissie juridische zaken en interne markt en de Voorzitter niet mogelijk zou zijn geweest.
Mijnheer de Voorzitter, ik ben het volkomen eens met de beslissing die u heeft genomen. In dit concrete geval gaat het mijns inziens om een duidelijk blijk van politieke voorzichtigheid, aangezien wij de instandhouding van het statuut van de Europese naamloze vennootschap trachten te waarborgen, onverminderd de inhoudelijke problemen die aan de rechtsgrondslag verbonden zijn.
Mijnheer de Voorzitter, zoals u weet heb ik tegen deze beslissing gepleit, en ik blijf erbij dat wij een fout begaan door deze kwestie niet voor de rechter te brengen. Ik wilde dit gewoon nog eens voor de plenaire vergadering herhalen, want als wij aanvaarden dat de Raad iets volgens de medebeslissingsprocedure laat behandelen en ons vervolgens het medebeslissingsrecht ontneemt, lopen wij aan het handje van de Raad. Ik vrees dat de Raad dit niet als een positief gebaar zal opvatten, maar veeleer het gevoel zal krijgen dat deze handelwijze voor herhaling vatbaar is. Ik wil maar zeggen dat wij een fout begaan door er niet mee naar het Hof van Justitie te stappen.
Mijnheer de Voorzitter, ik wil u feliciteren met uw besluit om u niet tot het Europees Hof van Justitie te wenden. De oprichting van een Europese vennootschap was immers een van de doelstellingen voor deze zittingsperiode en een van de vijf besluiten waarop het bedrijfsleven heeft gewacht. Dit besluit heeft dertig jaar lang op zich laten wachten, want er is dertig jaar over onderhandeld. Als deze kwestie nu bij het Europees Hof van Justitie aanhangig zou worden gemaakt, zou dat betekenen dat de behandeling ervan nog eens vijf of zes jaar zou gaan duren. Geen enkele onderneming - daar ben ik inmiddels van overtuigd - zou in deze onzekere omstandigheden van deze belangrijke nieuwe vorm gebruikmaken. Het was volgens mij dan ook een goede beslissing om deze kwestie niet aanhangig te maken bij het Europees Hof van Justitie.
Mijnheer de Voorzitter, een punt van orde: niemand in het Parlement zal ervan opkijken als ik namens mijn fractie uw standpunt steun. Maar ik wil er toch bij u op aandringen dat u in uw interventie tijdens de vergadering van de Europese Raad te Barcelona duidelijk naar voren brengt dat wij als Parlement niet blij zijn met de huidige gang van zaken en dat wij in de toekomst een constructievere en meer op samenwerking gerichte aanpak van de andere instellingen hopen te zien.
Mijnheer de Voorzitter, zoals u weet, heeft de Fractie van de Europese Sociaal-Democraten uw beslissing gesteund.
Vanuit juridisch oogpunt is het discutabel of onze medebeslissingsrechten al dan niet zijn aangetast. Mijn fractie denkt van niet. De heer Medina heeft dit ook al gezegd. Bovendien zijn wij ervan overtuigd dat de genomen beslissing ook in politieke termen volkomen gerechtvaardigd is.
Met het oog op de Top van Barcelona roep ik u op om ons standpunt niet alleen te verdedigen ten behoeve van het Europese bedrijfsleven. De voorgestelde aanpak draagt tevens bij aan de consolidatie van de economische democratie en de eerbiediging van de rechten van de werknemers.
De Conferentie van voorzitters heeft in haar vergadering van 31 januari 2002 besloten om de duur van de onderbreking der zitting te wijzigen. Ik deel u mede dat er op grond van artikel 10, lid 4, van het Reglement op woensdag 20 maart 2002 in Brussel een plenaire vergadering wordt gehouden. Het doel van die vergadering is om de uitkomst te horen van de Top van Barcelona. De vergadering zal worden toegesproken door de fungerend voorzitter van de Raad, de heer Aznar.
Aan de orde is het verslag (A5-0392/2001) van de heer Olle Schmidt, namens de Economische en Monetaire Commissie, over het jaarverslag van de EIB over het jaar 2000 (C5-0541/2001 - 2001/2218(COS)).
Geachte Voorzitter en geachte heer Maystadt. Ik wil u, mijnheer Maystadt, hartelijk bedanken voor de bereidwilligheid en welwillendheid die u jegens mij en de parlementaire commissie heeft betoond. Dat heeft het werk aanzienlijk vereenvoudigd. Ook mijn collega' s wil ik bedanken.
De laatste jaren is de rol van de EIB diverse malen aan de orde gesteld, waarbij de nodige kritiek is geuit. Die kritiek betrof vooral de gebrekkige aandacht voor het milieu en voor openheid en transparantie. De EIB heeft zich die kritiek aangetrokken en er hebben wezenlijke veranderingen plaatsgevonden. Wij zijn u, mijnheer Maystadt, en uw medewerkers hiervoor erkentelijk.
De analyse van dit jaar is een vervolg op het gedegen stuk werk dat vorig jaar is verricht door collega Lipietz. De standpunten die toen naar voren werden gebracht, worden hier voor een deel herhaald. Het belangrijkste vraagstuk voor de EU is zoals bekend de uitbreiding. Die leidt tot een fundamenteel andere situatie, die een grote uitdaging vormt voor de kandidaat-lidstaten, maar ook voor de huidige lidstaten.
Op dit moment worden de meeste leningen van de EIB toegekend aan uiteenlopende soorten regionale ontwikkelingsprojecten binnen de EU. Dat is weliswaar in overeenstemming met de statuten van de EIB, maar de aanstaande uitbreiding dwingt ons ertoe om ons op deze verdeling van middelen te herbezinnen. Het aandeel van de toekomstige lidstaten in het totale bedrag aan leningen moet groter worden.
De solidariteit van de EU moet natuurlijk ook gelden voor de landen buiten de Unie die tot nu toe leningen van de EIB hebben ontvangen. Dat geldt voor de Balkan, voor de mediterrane landen en de ACS-landen. Nu komt Rusland daar nog bij. Bovendien moet men discussiëren over de vraag welke minder ontwikkelde landen de EIB van de Raad mag steunen, en over de vraag of bijvoorbeeld de 49 minst ontwikkelde landen eigenlijk niet meer steun nodig hebben dan de ACS-landen die de Unie traditioneel steunt.
In de informatiemaatschappij hangen economische groei en een verbeterde levensstandaard niet alleen nauw samen met nieuwe wegen en fabrieken, maar ook met opleiding, innovatie, nieuwe technologie, elektronische handel en het creëren van andere kennisintensieve sectoren. Dat uitgangspunt moet mijns inziens in ruimere mate terug te vinden zijn in de activiteiten van de EIB.
Het is van belang dat de EIB de steun aan het midden- en kleinbedrijf blijft uitbreiden. Op dat gebied liggen er duidelijke groeimogelijkheden. De EIB moet actiever voorlichting geven over de reeds nu bestaande mogelijkheden om leningen aan het MKB te verstrekken.
De EIB, die vroeger een zeer gesloten instelling was, heeft zijn opstelling veranderd en is veel informatiever en opener geworden. Het contact met democratisch gekozen vertegenwoordigers op lokaal en regionaal niveau is belangrijk. Er is kennis over de projecten aanwezig op lokaal niveau. Het contact met NGO' s is verbeterd. De website van de bank is ook verbeterd. De EIB heeft een lijst gepubliceerd van geplande projecten. Het zou naar mijn mening een goede zaak zijn als alle openbare documenten van de interne evaluatie-eenheid op het net te vinden waren.
Tegenwoordig wordt de EIB gecontroleerd door zijn Raad van Bestuur en de 15 ministers van Financiën, maar er wordt geen toezicht uitgeoefend door een bevoegde autoriteit. De parlementaire commissie heeft gediscussieerd over de mogelijkheid om de Europese Centrale Bank, de ECB, te laten fungeren als toezichthouder van de EIB, omdat de Raad krachtens het Verdrag een dergelijke taak kan opdragen aan de ECB. Als de Raad deze bevoegdheid niet aan de ECB wil geven, moet deze kwestie aan de orde worden gesteld op de volgende Intergouvernementele Conferentie, met als doel om een aparte instantie aan te wijzen die toezicht houdt op de werkzaamheden van de EIB.
Om te zorgen dat de EIB zich beter houdt aan zijn informatieplicht, stelt de parlementaire commissie voor dat de externe commissie ter controle van de boekhouding haar bevindingen zowel naar het Europees Parlement als naar de Raad van Bestuur van de EIB stuurt. Hier kan vermeld worden dat de EIB zich reeds bereid heeft getoond om nauwer samen te werken met OLAF.
Het onderwerp dat de NGO' s het meeste interesseert, is het milieu. Milieukwesties kregen vorig jaar dan ook veel aandacht in het verslag-Lipietz. Voorzover ik zie, is de EIB zich bewuster geworden van milieuproblemen en is de steun van de bank aan milieuprojecten aanzienlijk gestegen.
Een andere belangrijke factor is het vermogen van de EIB om milieuproblemen correct in te schatten. Op dit moment is bij de EIB slechts één persoon verantwoordelijk voor de coördinatie van milieukwesties, terwijl de projectgroepen bestaan uit ingenieurs en economen met een aanvullende opleiding op milieugebied. Hier is mijns inziens een versterking nodig. Er moeten meer speciaal opgeleide milieudeskundigen worden aangesteld of gecontracteerd, die de milieueffectrapportages op verantwoorde wijze kunnen onderzoeken.
Er worden dus een heleboel eisen gesteld aan de Europese Investeringsbank. Om al deze eisen te kunnen inwilligen, moet men het kapitaal van de bank verder verhogen. De lidstaten moeten onder andere de verhouding tussen vreemd kapitaal en eigen kapitaal heroverwegen, zodat ook de reserves van de EIB kunnen worden aangesproken, in overeenstemming met de regels voor commerciële banken, die grotere risico' s kunnen nemen.
Mijnheer de Voorzitter, staat u mij toe de commissaris welkom te heten in deze Vergadering!
Tenslotte wil ik enig commentaar geven bij de ingediende amendementen. Ik kan de amendementen 1, 3, 4 en 6 van de heer Lipietz en anderen steunen. Die tasten de inhoud van het verslag niet aan, maar plaatsen de milieuvraagstukken en de vraagstukken rond openheid en transparantie meer op de voorgrond. Daarentegen kan ik amendement 2 niet steunen, omdat ik dat onnodig ver vind gaan. Amendement 5 kan ik alleen steunen als toevoeging aan paragraaf 30.
Mijnheer de Voorzitter, om te beginnen wil ik de rapporteur, mijn Zweedse collega Olle Schmidt, bedanken voor zijn zeer goede verslag. Daarin worden de gebieden belicht die belangrijk zijn voor de toekomstige ontwikkeling van Europa, - een ontwikkeling die de EIB in het kader van zijn bevoegdheden sterk dient te bevorderen. Het verslag gaat ook in op de eisen die het Parlement moet stellen aan de EIB als Europese financieringsinstantie. Ik wil mij er daarom toe beperken om op nog enkele andere aspecten te wijzen die volgens mij het belangrijkst zijn. Het gaat om de kandidaat-lidstaten, voorrang voor bepaalde projecten, het midden- en kleinbedrijf, en het toezicht op de EIB.
Wat de kandidaat-lidstaten betreft, is het uiterst belangrijk dat hun aandeel in het totale bedrag aan leningen van 36 miljard euro aanzienlijk wordt vergroot. In het jaar 2000 kregen ze de beschikking over 2,9 miljard euro. Met het oog op de aanstaande hereniging van de Europese familie moet dit bedrag omhoog, wil men het doel van de Top van Lissabon kunnen bereiken.
Wat voorrang voor bepaalde projecten betreft, is het belangrijk dat men het concurrentievermogen van Europa beschermt en daarom de voorrang geeft aan infrastructuur in de ruimste zin van het woord. Dat geldt dus voor communicatie in traditionele zin zoals wegen, verbindingsschakels en mogelijkheden voor energiezuinige vervoerssystemen voor goederen en personen, maar ook voor communicatie in de zin van telecommunicatie, IT en elektronische handel, en voor steun aan nieuwe technologie, kennis en opleiding.
Het midden- en kleinbedrijf zorgt op dit moment voor meer dan 60 procent van de banen in de EU. In een uitgebreide EU zal dit percentage waarschijnlijk aanzienlijk hoger liggen. Maar liefst 99 procent van de 18 miljoen ondernemingen in de EU zijn kleine en middelgrote ondernemingen, die dus voor 66 procent van de werkgelegenheid zorgen. Meer dan 90 procent van deze ondernemingen heeft minder dan tien werknemers. Willen de huidige kleine en middelgrote bedrijven evenals vele toekomstige bedrijven kunnen uitgroeien tot grotere of ronduit grote bedrijven, dan moet hierin meer worden geïnvesteerd, in de vorm van voorlichting, medewerking aan projecten en toegang tot risicodragend kapitaal.
De rapporteur heeft voorgesteld de Commissie op te roepen om de ECB de bevoegdheid tot toezicht op de EIB te verlenen. Dat vind ik een goed voorstel. De ECB heeft geen banden met een bepaald land en is daarom niet te vergelijken met een particuliere commerciële bank. De ECB is daarom een geschikte toezichthouder, eventueel in afwachting van een Europese financiële inspectie.
In het licht van de doelstelling van de Top van Lissabon moet dan ook voorrang worden gegeven aan projecten die leiden tot economische groei, ontwikkeling en meer werkgelegenheid in een uitgebreid Europa, en waarin veel belang wordt gehecht aan de groeimogelijkheden van het midden- en kleinbedrijf. Concurrentievermogen en duurzaamheid dienen daarbij richtsnoeren te zijn.
Er moeten meer eisen aan de EIB worden gesteld op het gebied van informatie en van evaluatie van projecten, en het belang van een fatsoenlijk professioneel toezicht en fatsoenlijke financiële controle moet worden benadrukt.
Voorzitter, ik wil niet ingaan op de notulen van gisteren, maar een andere opmerking maken; dus u mag dat eerst wel laten passeren. Ik heb namelijk gehoord - en ik spreek als coördinator voor mijn fractie voor de ACS-Vergadering - dat geen enkele commissaris over vier weken naar de ACS-EU-Vergadering in Kaapstad gaat. Geen enkele commissaris, noch de heer Nielson, noch de heer Patten, noch de heer Lamy, noch de heer Fischler die ook niet kan. Om te voorkomen dat daar een enorme blamage ontstaat, zou u misschien een dringend beroep kunnen doen op de Europese Commissie om te zorgen dat er een commissaris aanwezig is, want daar moet een heel programma van schriftelijke vragen enzovoort worden afgewerkt. Het is ook een blamage ten opzichte van de 70 ontwikkelingslanden dat de Commissie niet de moeite neemt om de ACS-Vergadering bij te wonen. Het zou de eerste keer zijn - ik zit al jaren in de Vergadering - dat dat gebeurt. Vandaar mijn dringende verzoek om een appèl aan de Europese Commissie te doen.
Ik zal dit met de Commissie bespreken, mevrouw Maij-Weggen, en wanneer wij antwoord hebben ontvangen kunnen we er in het Parlement op terugkomen.2
Dan is nu volgende punt van de agenda aan de orde. Ik wil de Conferentie van voorzitters en mijn collega' s in het Parlement ervoor bedanken dat zij bereid zijn te luisteren naar een korte beleidsverklaring van mijn kant. Daarna volgt een debat, waarin wij van gedachten kunnen wisselen over de komende tweeëneenhalf jaar van het Voorzitterschap.
Na mijn verkiezing op 15 januari heb ik gezegd dat ik gebruik wilde maken van het algemeen voorrecht van de nieuwe Voorzitter het Parlement om het Parlement toe te spreken over de strategische doelstellingen voor de komende periode. Aangezien de Spaanse premier de woensdag van die vergaderperiode zijn redevoering zou houden over de aanvang van het Spaanse voorzitterschap, had ik besloten vandaag te spreken. Eén ding wil ik het Parlement meegeven, - en ik hoop dat wij allen hier gezamenlijk aan zullen werken - en dat is dat wij in staat moeten zijn duidelijk te maken wie wij zijn en wat wij doen. Wanneer je iets duidelijk wilt maken, moet je het juiste moment daarvoor uitkiezen en dan kun je geen moment nemen dat voor iemand anders bestemd is. Vandaar dat ik de gelegenheid nu te baat neem.
Ik heb aan de campagne die aan mijn verkiezing tot Voorzitter voorafging het sterke gevoel overgehouden dat in ons Parlement een enorme behoefte aan verandering bestaat. Niettemin zijn wij wat de daadwerkelijke verandering betreft in die behoefte teleurgesteld. Wij moeten door middel van de diverse mechanismen - het Bureau, onze commissies, de Conferentie van voorzitters - die behoefte aan verandering omzetten in werkelijke verandering in de vergaderzaal van dit Parlement. Ik nodig mijn collega' s vandaag uit deze kans waar te nemen om de verandering teweeg te brengen waaraan dit Parlement overduidelijk zoveel behoefte heeft.
Ik hoop dat wij in de periode tot de volgende verkiezingen een zichtbaar innovatief Parlement kunnen zijn, een communicatief Parlement, een Parlement dat bereid is risico' s te nemen ten behoeve van de verandering. Dit zal van iedereen creativiteit en verbeeldingskracht vergen, maar samen zullen we die uitdaging aankunnen. Eigenlijk zou ik vandaag met u willen debatteren over de bereidheid om mee te bouwen aan een cultuur van verandering. Het is nu meer dan twintig jaar geleden dat de rechtstreekse verkiezingen werden ingevoerd, en we moeten onze werkwijze evalueren. We moeten in deze vergaderzaal een vitaler en dynamischer parlementarisme tot stand brengen.
De grootste, ophanden zijnde verandering is uiteraard de uitbreiding. Het is hoog tijd dat wij, de politieke klasse, de uitbreiding weer naar ons toetrekken. De Europese Commissie en de overheden van de kandidaat-lidstaten zullen onvermijdelijk een enorme hoeveelheid werk moeten verrichten om alle details van het acquis communautair af te handelen. Maar achter die details ligt de bredere politieke uitdaging, en daar verschijnen wij ten tonele. Dit Parlement is op unieke wijze uitgerust om leiding te geven aan de politiek van verandering in de richting van een uitgebreid Europa.
We beginnen nu aan de laatste ronde van het debat over de uitbreiding en er liggen gecompliceerde begrotingsvoorstellen op tafel waarover het Parlement zich zonder twijfel te zijner tijd zal uitspreken. Het is belangrijk dat het tijdperk van verandering dat aanbreekt met de uitbreiding niet gereduceerd wordt tot een begrotingsdebat over kleine veranderingen of grote veranderingen, hoe men zich deze ook voorstelt. Wij moeten in dit Parlement initiatieven nemen om die verandering op gang te houden.
Ik wil dat dit Parlement de plaats is waarin het debat over de uitbreiding in al zijn levendigheid gevoerd wordt. Het tijdschema is nog niet definitief vastgesteld, maar het lijkt me dat de uitbreiding dit jaar waarschijnlijk bij twee gelegenheden ter sprake zal komen: vóór de top van Sevilla aan het eind van het Spaanse voorzitterschap en mogelijk opnieuw in november.
Ik zou u willen vragen met name in de politieke fracties na te denken over een manier waarop wij dit jaar parlementsleden uit onze politieke families in de kandidaat-lidstaten kunnen betrekken bij onze discussies over de uitbreiding. Laten wij een gevoel van vitaliteit tot stand brengen en een zeer Europees moment creëren zodat wij de verschillende stemmen kunnen horen. Er zal over sommige onderwerpen overeenstemming of juist meningsverschil bestaan, maar dit is werkelijk een cruciaal moment en ik hoop dat het Parlement bereid zal zijn door zijn werkwijzen en via de fracties dit politieke programma te onderzoeken en te creëren, om in parlementaire zin uitdrukking te geven aan dit nieuwe Europa.
Ik hoop dat het Parlement het met mij eens zal zijn dat het uiteindelijk wellicht goed is een volledige waarnemersstatus te overwegen - naar het voorbeeld van de Duitse hereniging van ruim tien jaar geleden - wanneer de kandidaat-lidstaten de toetredingsverdragen ondertekenen, die dan nog moeten worden geratificeerd. Daarmee zouden we dan in onze begroting en onze plannen rekening moeten houden. Zo zouden wij de avant-garde van het nieuwe Europa kunnen creëren. Dit Parlement is daarvoor de aangewezen plaats omdat het onze publieke doelstelling is daadwerkelijke politieke leiding te geven. De komende maanden zou ik - als het lukt vóór de Top van Sevilla - alle kandidaat-lidstaten willen bezoeken en onze parlementaire collega' s de formele uitnodiging willen overhandigen om de avant-garde van het nieuwe Europa te worden. Dit is afhankelijk van eerdergenoemde details en van onderlinge overeenstemming. Wij moeten immers de begrotingsaspecten uitwerken, we moeten ons er in het Bureau over buigen en we hebben de instemming van de Conferentie van voorzitters nodig. Deze uitnodiging aan hen zal, als u dat toestaat, van u afkomstig zijn en het zal mij een voorrecht zijn haar namens u over te mogen brengen.
Met betrekking tot het buitenlands beleid zullen wij naar ik hoop ons werk op diverse manieren kunnen uitbreiden en intensiveren. Europa heeft een nieuw buitenlands beleid nodig en ik ben ervan overtuigd dat een meerderheid in dit Parlement zich wil inzetten voor de ontwikkeling van dat buitenlands beleid. Wanneer wij strategische partnerschappen vormen en uitbouwen met de Verenigde Staten en Rusland, wanneer wij een euromediterrane dialoog voeren, een dialoog tussen beschavingen, dan bedrijven wij een politiek die niet alleen van vitaal belang is voor het parlementaire proces waarin de Europese Unie zelf weerspiegeld wordt. Wij zijn in dit Parlement zeer geloofwaardig wat ons verlangen betreft wereldwijd armoede, ziekte en hongersnood te bestrijden. Wij hebben in dit Parlement een prachtige en waardige staat van dienst op het gebied van de bevordering en bescherming van de mensenrechten. Wij moeten vastbesloten zijn hierin een leidende rol te blijven spelen, maar wij moeten nieuwe fora vinden om ons leiderschap te beklemtonen. Wij mogen niet enkel de gebeurtenissen volgen, maar moeten als Parlement ook nieuwe platforms creëren om ons leiderschap vorm te geven, en daartoe hebben wij het vermogen.
Dankzij het werk van vele collega' s in dit Parlement, hebben onze politieke betrekkingen met andere instellingen, en in het bijzonder met de Europese Commissie, de afgelopen dagen en weken een nieuwe en meer volwassen vorm gekregen. Ik feliciteer in dit verband mevrouw Malmström van de Commissie constitutionele zaken en de ondervoorzitter van de Commissie, die hier vandaag aanwezig is, voor hun werk. Dankzij hen is er een mijlpaal bereikt en hebben wij nu een kwalitatief hoogwaardig akkoord over hoe wij het wetgevingsproces vanaf heden zullen aanpakken. Dat hebben wij nodig en er is uitstekend werk verricht.
Ik feliciteer het Parlement met de overweldigende meerderheid waarmee het gisteren het verslag van de heer von Wogau heeft aangenomen. Dit stelt ons in staat een doeltreffende tussenoplossing toe te passen - en het is slechts een tussenoplossing - voor de hervorming van de financiële diensten, in afwachting van een nieuwe, door de Conventie en de Intergouvernementele Conferentie vastgestelde Verdragsgrondslag voor onze institutionele betrekkingen, voor een versterkte rol van een democratisch Europa en voor een beslissende versterking van de rol van dit Parlement als vertegenwoordiger van burgers.
Aangezien deze twee verslagen zijn ingediend door de Commissie constitutionele zaken, wil ik in het bijzonder eer betuigen aan de leiderskwaliteiten van de heer Napolitano, wiens inspanningen zo overvloedig hebben bijgedragen aan deze resultaten.
Het primaat van de politiek zelf vormt de rode draad in al deze maatregelen: dat is ons werk. Wij moeten ook een signaal afgeven aan de Commissie, de Raad en de wereld in het algemeen dat wij als Europees Parlement een volwassen en betrouwbare partner zijn in het gezamenlijke project van de Europese integratie.
Daar staat tegenover dat ik nu, in de aanloop naar de Europese Raad van Barcelona, wil samenwerken met de Commissie en de Raad om een zinvolle, interinstitutionele werkgroep tot stand te brengen. Het primaat van de politiek heeft geen enkele betekenis als er geen platforms zijn waarbinnen politiek ontwikkeld wordt. Ik wil de Raad het volgende zeggen: het is nu tijd dat de Raad, samen met de Commissie en het Parlement, dat platform opricht. Nu moeten wij de gelegenheid krijgen het primaat van de politiek te herstellen en verder te ontwikkelen, onszelf voor te bereiden op ons gezamenlijke werk voor de Conventie en op geslaagde, gemeenschappelijke, inhoudelijke resultaten tijdens de Intergouvernementele Conferentie.
Wij moeten ook niet vergeten dat wij hier in dit Parlement de spreekbuis zijn van de volken van Europa. Het dienen van onze burgers vormt de kern van onze publieke doelstelling. Wij kunnen onszelf reden geven om trots te zijn op dit Parlement en deze trots door te geven. Wij moeten vastbesloten de klemtoon leggen op het democratische, in plaats van op het technocratische. Wij moeten aandringen op openheid en onze boodschap op alle mogelijke manieren overbrengen aan een breder Europees publiek.
Het vervult mij met grote trots dat wij, leden van het Europees Parlement, hier in deze vergaderzaal de discussie over de Conventie op gang hebben gebracht, ontwikkeld, uitgelegd en gewonnen. Wij hebben het pleit beslecht ten gunste van een Conventie, ten gunste van een nieuwe manier om het nieuwe Europa te creëren, ten gunste van een open, democratische en transparante handelswijze, ten gunste van aansluiting bij een opgroeiende generatie Europeanen die onverschillig staat ten opzichte van achter gesloten deuren geregelde zaken. De toegeeflijkheid waarmee men vroeger de elite haar gang liet gaan, bestaat niet meer en wij moeten daarom de toestemming en het respect van een opgroeiende generatie verdienen. Dat kunnen wij alleen door een open werkwijze. De Conventie moet transparant te werk gaan: zij kan een zeer belangrijk begin zijn.
Het Parlement kan er terecht aanspraak op maken het concept van de Conventie te hebben ontwikkeld. Wij moeten echter ook een sleutelrol spelen als deelnemers aan deze Conventie. Wij moeten als Parlement vastberaden het democratische Europa bevorderen in plaats van het technocratische Europa, en we moeten aandringen op openheid. Later vandaag zal de Conferentie van voorzitters in de gelegenheid zijn de voorzitter van de Conventie te ontmoeten. Mijns inziens moeten wij als Parlement ervoor zorgen dat de Conventie zelf, met haar open werkwijze, het voornaamste platform is, de belangrijkste weg voorwaarts, een plek waar open gediscussieerd wordt.
Het is van belang - en we hebben eminente collega' s in het presidium die dit debat mede in goede banen kunnen leiden - dat deze Conventie goed gemanaged wordt. Dit management moet de Conventie echter wel helpen een daadwerkelijk platform voor open discussie te worden. Om dit debat over te kunnen brengen aan een breder publiek heb ik de diensten hier verzocht ervoor te zorgen dat het debat regelmatig op video wordt uitgezonden. Op die manier kunnen degenen die niet in Brussel gevestigd zijn maar het debat willen volgen, dat ook doen, of zij nu journalisten zijn of mensen die in onderzoeksinstituten werken, universiteitsstudenten of verschillende groepen van het sociale en economische leven in Europa.
Waarde collega' s, wij hebben nog een lange weg te gaan wat de interne hervorming betreft. Ik heb het boek Mes combats van mijn voorgangster Nicole Fontaine gelezen. Daarin schrijft zij over het Statuut van de leden van het Europees Parlement en over het feit dat het vrijwel onmogelijk is vooruitgang te boeken met betrekking tot dat onderwerp.
Voorzitter, met betrekking tot de stemming over het verslag-Olsson van gisteren staat onder paragraaf 1, tweede deel vermeld dat ik me van stemming zou hebben onthouden. Ik heb echter tegen gestemd. Ik zou dat graag gewijzigd zien.
Wij nemen daar nota van en zullen ervoor zorgen dat het gecorrigeerd wordt.
Bij vergissing is de mededeling betreffende de voorstellen van de Conferentie van voorzitters inzake de samenstelling van de parlementaire commissies niet opgenomen in de notulen van gisteren. Deze mededeling zal derhalve worden opgenomen in de notulen van vandaag.
Mijnheer de Voorzitter, ik wil in de notulen op laten nemen dat ik de Franse en Belgische autoriteiten hartelijk wens te bedanken voor de opvoering van de veiligheid rond de gebouwen van het Parlement.
Hartelijk dank, mijnheer Rübig. Wij nemen nota van uw opmerking.
Mijnheer de Voorzitter, tijdens de vorige vergadering waren wij allemaal met afschuw vervuld over de mogelijkheid dat Safiya Husseini in Nigeria terechtgesteld zou worden. Ik wilde het woord vragen, maar de heer Corrie was mij voor. Hij verwoordde precies mijn standpunt toen hij de Voorzitter verzocht in te grijpen.
Op dit moment is er onrust in Spanje ontstaan omdat het ernaar uitziet dat de terechtstelling naar aanstaande zaterdag is verzet. Daardoor worden wij zelfs met nog meer afschuw vervuld, want het geval van deze vrouw is zoals zovele andere gevallen een teken van barbaarsheid. Ik vind het angstaanjagend dat een vrouw terecht wordt gesteld vanwege het feit dat zij een dochter heeft gekregen, haar vijfde kind, uit welke relatie het kind ook geboren is. Wij moeten onze uiterste best doen om te voorkomen dat deze terechtstelling wordt uitgevoerd. De autoriteiten hebben deze terechtstelling naar aanstaande zaterdag verschoven, omdat zij op die manier het internationale protest tegen deze daad willen ontlopen, een daad die in mijn ogen niets anders is dan moord.
Mijnheer de Voorzitter, ik wil u verzoeken alles in het werk te stellen om dit te voorkomen.
Mevrouw González Álvarez, u heeft de volledige ondersteuning van het Parlement en wij zullen alles doen wat in ons vermogen ligt om een dergelijke wreedheid te voorkomen.
Voorzitter, over de orde van vandaag. Het valt mij op dat de debatten van vandaag zullen eindigen om halfzes, terwijl de stemmingen dan vervolgens om halfzeven zullen beginnen. Wij hebben deze situatie nu al lange tijd gehad. Het betekent dat veel van de leden juist niet meer naar huis kunnen gaan na afloop van het debat en dus tot morgen moeten blijven of al eerder naar huis gaan. Ik vind het uitstekend dat we hier zijn, wat mij betreft tot diep in de nacht, als er iets te bespreken valt. Als er niets te bespreken valt, dan moeten we niet hier een uur koffie gaan zitten drinken. Ik zou dus willen vragen of u dit misschien bij de Voorzitter aan de orde zou willen stellen om te kijken of dit probleem zo kan worden opgelost dat leden in ieder geval niet onnodig lang hier aanwezig hoeven te zijn.
Dat is goed, mijnheer Maaten, maar de agenda van vandaag staat reeds vast. Wij zullen echter proberen rekening te houden met uw verzoek.
Bevordering van de rechten van de vrouw en gelijke kansen in de Middellandse-Zeelanden
Aan de orde is het verslag (A5-0022/2002) van mevrouw Kratsa-Tsagaropoulou, namens de Commissie rechten van de vrouw en gelijke kansen, over over het EU-beleid ten aanzien van de Middellandse-Zeelanden inzake de bevordering van de rechten van de vrouw en van de gelijke kansen in deze landen (2001/2129(INI)).
Mijnheer de Voorzitter, waarde collega' s, de Euro-mediterrane samenwerking is een politiek streven dat voor de Unie van vitaal belang is. Daarmee kan de Unie niet alleen op een veilige manier haar economische belangen verdedigen, maar ook het doel bereiken van een zone van vrede, veiligheid, stabiliteit en welvaart.
De geschiedenis van de Europese eenmaking leert ons dat er geen zone van vrede en stabiliteit kan zijn als er tegelijkertijd geen welvaart is voor alle gebieden en alle burgers, mannen en vrouwen. De vrouw speelt in deze samenwerking nu nog een marginale rol, een met name economische rol, die haar echter weinig oplevert als het om haar eigen levensstandaard gaat. Onze commissie is evenwel van mening dat in een dergelijk politiek streven de vrouw gezien moet worden als een belangrijke factor voor de bewerkstelliging van samenhang, vrede en duurzame ontwikkeling.
Ik verklaar de zitting van het Europees Parlement, die op donderdag 7 februari 2002 werd onderbroken, te zijn hervat..
Ik heb vandaag de droevige plicht namens het Europees Parlement, met de steun van alle afgevaardigden in dit Parlement en in het bijzonder van de Commissie buitenlandse zaken, mensenrechten, gemeenschappelijke veiligheid en defensiebeleid, uitdrukking te geven aan mijn ernstige verontrusting over de ontvoering van een parlementariër en kandidaat in de aanstaande presidentsverkiezingen in Colombia, mevrouw Ingrid Betancourt, door de zogenaamde Revolutionaire Strijdkrachten van Colombia (FARC).
Het Europees Parlement spreekt zijn onvoorwaardelijke veroordeling uit over dergelijke aanvallen op onschuldige burgers en deze inmenging in een verkiezingsproces. Als Voorzitter doe ik een beroep op de ontvoerders om mevrouw Ingrid Betancourt onmiddellijk vrij te laten, evenals de vijf andere gegijzelde parlementariërs en de veertig burgers die in het recente verleden zijn ontvoerd en die nog altijd wederrechtelijk worden gevangengehouden. Voorts herinner ik de ontvoerders eraan dat het met name onmenselijk is personen met een zwakke gezondheid te gijzelen en dat deze onmiddellijk op humanitaire gronden dienen te worden vrijgelaten.
Zoals de afgevaardigden zich zullen herinneren hebben wij - na de verklaring van president Pastrana in de plenaire zitting op dinsdag 29 oktober 1999 - het vredesproces in Colombia krachtig gesteund met talloze resoluties over het plan-Colombia. Het Europees Parlement betreurt des te meer dat de vredesonderhandelingen zijn mislukt en dat de vijandelijkheden onlangs hervat zijn en roept de betrokken partijen op wederom via onderhandelingen en op democratische wijze een vredesregeling voor Colombia tot stand te brengen.
Het Parlement betuigt zijn solidariteit met de families van de gijzelaars en met het volk van Colombia.
Mijnheer de Voorzitter, dank u wel voor deze verklaring. Wij zullen iemand naar Colombia sturen om te zien wat wij als fractie van het Europees Parlement kunnen ondernemen en wij hopen binnen enkele weken meer te kunnen doen dan slechts te betreuren dat onze kandidaat is ontvoerd.
Mijnheer de Voorzitter, ik wil graag de aandacht van onze collega's vestigen op het feit dat op dit moment voor het Parlement ongeveer drieduizend mensen uit Frankrijk, Italië, België en elders bijeen zijn gekomen om Europa op te roepen alles in het werk te stellen om een rechtvaardige vrede te bewerkstelligen in het Midden-Oosten, overeenkomstig de resolutie die wij tijdens onze laatste zitting hebben aangenomen. Wij dienen deze bijeenkomst mijns inziens te begroeten. In het kader van ons debat over de toekomst van Europa is het namelijk een goede zaak dat burgers zich in zo' n groten getale mobiliseren omdat ze vinden dat Europa zijn verantwoordelijkheid op het internationale toneel geheel op zich moet nemen. Bovendien gaat het hier om een demonstratie voor vrede, rechtvaardigheid en menselijke waardigheid. Gezien de verschrikkelijke tragedie die zich momenteel afspeelt, dienen wij hier blijk te geven van een bijzondere betrokkenheid. Het doet mij genoegen dat de meeste fracties zich bereid hebben verklaard om met deze delegaties van burgers een veelbelovende dialoog aan te gaan. De volgende stap die wij nu moeten zetten is het zenden van een officiële delegatie van ons Parlement naar Palestina en Israël. Ook moeten wij een bezoek van president Arafat aan Europa regelen.
Mevrouw Pack, ik begrijp dat u een verzoek wilt indienen met betrekking tot de agenda voor donderdag.3
Mijnheer de Voorzitter, namens alle collega' s van de Commissie cultuur, jeugd, onderwijs, media en sport wil ik u vriendelijk verzoeken donderdagmorgen geen gecombineerd debat te houden over cultuur, onderwijs en jeugd. Deze drie onderwerpen zijn immers niet met elkaar te verenigen. Ze hebben weliswaar een aantal raakvlakken, maar ze moeten apart worden behandeld. Ik wil u verzoeken deze drie onderwerpen te behandelen in dezelfde tijd die voor het gecombineerd debat is vastgesteld en ik denk dat wij daarvoor wel de toestemming van het Parlement zullen krijgen.
Laat ik u dan een voorstel doen dat het Parlement in zijn wijsheid kan aannemen of verwerpen. In het licht van dit verzoek stel ik voor de drie verslagen van de Commissie cultuur, jeugd, onderwijs, media en sport in afzonderlijke debatten te behandelen.
Mijnheer de Voorzitter, u hebt ons een wijziging in de agenda voorgesteld die verband houdt met de beschikbaarheid van de Raad. Uiteraard hebben wij hier alle begrip voor. Uw verzoek leidt er echter toe dat de verslagen van de heer MacCormick over de verzoeken om opheffing van de parlementaire immuniteit nu al in behandeling moeten worden genomen. Ongeacht de kwaliteit van het werk van de Commissie juridische zaken en interne markt, die zich afgelopen week over beide verslagen heeft uitgesproken, vinden wij dat de termijn voor de bestudering van deze beide verzoeken nu wel erg kort wordt. Als we een goed debat willen voeren en het goede functioneren van onze parlementaire democratie willen waarborgen, dienen wij ervoor te zorgen dat iedereen zich met het oog op deze zeer belangrijke procedure betreffende de opheffing van de parlementaire immuniteit naar eer en geweten kan uitspreken. Dit kan alleen als iedereen de gelegenheid krijgt om alle stukken van dit dossier te raadplegen en dus niet zonder kennis van zaken hoeft te stemmen. Het lijkt ons dan ook beter dat deze beide verslagen blijven ingeschreven op de agenda van Straatsburg. Ik hoop dat ons Parlement onze mening in dit opzicht deelt.
Artikel 6, lid 6 is zeer duidelijk: "Zodra het verslag van de commissie bij het Parlement is ingediend, wordt het als eerste punt op de agenda van de eerstvolgende vergadering geplaatst." Ik stel voor vandaag de procedure te hanteren zoals die in het Reglement is neergelegd. Het artikel zelf laat aan duidelijkheid niets te wensen over en het is niet aan de Voorzitter, of op dit moment aan het Parlement zelf, om daar verandering in te brengen.
Ik heb begrip en waardering voor uw verzoek om meer politieke voorbereiding, maar mijns inziens dienen wij ons te houden aan onze regeling van de werkzaamheden in overeenstemming met het Reglement van het Europees Parlement.
Mijnheer de Voorzitter, in uw voorstel maakte u geen gewag van deze wijziging van de agenda. Deze wijziging vloeit direct voort uit het feit dat de Raad niet beschikbaar is. Tot op heden was het gebruikelijk dat dergelijke verzoeken tot opheffing van de parlementaire immuniteit tijdens de vergaderperioden in Straatsburg werden behandeld. Ik kan dus heel goed begrijpen dat dit vraagstuk als eerste punt voor de maandag wordt ingeschreven, maar wat nu gebeurt was mijns inziens niet zo gepland, ook niet na afloop van de stemming van de Commissie juridische zaken en interne markt van afgelopen week.
Mevrouw Berès, ik heb voorgesteld het verslag-MacCormick om 16.00 uur te behandelen in verband met de afwezigheid van de fungerend voorzitter van de Raad, niet omdat ik ervan uitging dat de verslagen vandaag niet behandeld zouden worden.
Mijnheer de Voorzitter, het behoeft geen betoog dat Recent and Forthcoming Work in Committee voor ons een zeer nuttig document is. Het biedt ons de gelegenheid onze werkzaamheden ruim van tevoren te plannen.
Een collega van mij is adviseur van het Schotse parlement. Een week geleden vroeg zij mij of ik haar op enigerlei wijze kon helpen voorzien wanneer bepaalde zaken in het Europees Parlement aan de orde zouden komen. Dan zouden de commissies van het Schotse parlement namelijk weten waarmee wij bezig zijn en hun werkzaamheden daarop kunnen afstemmen. Ik vertelde haar dat er een uitstekend document was gepubliceerd en zei dat ik haar een exemplaar zou bezorgen. Mijn medewerkers hebben deze week in het Parlement om het document verzocht en ik heb het bureau van het Parlement in Edinburgh gevraagd of men het mij kon verschaffen. Ik kreeg ten antwoord dat dit document slechts in beperkte oplage beschikbaar is en dat Parlementsleden ieder één exemplaar krijgen. Zij mogen dit niet voor anderen kopiëren en meer exemplaren worden niet uitgereikt. In deze tijd van noodzakelijke transparantie in ons functioneren dient deze regel mijns inziens te worden herzien. Er moet voor worden gezorgd dat deze uiterst nuttige publicatie op grote schaal verkrijgbaar is.
Een ander punt betreft het volgende. Gisteren hebben wij de notulen goedgekeurd waarin de aandacht werd gevestigd op de verklaring die mevrouw Doyle op donderdag 7 februari heeft afgelegd met betrekking tot het verslag-Watson. Die hield in dat de Fractie van de Europese Volkspartij per abuis niet vóór het amendement inzake het habeas-corpus-beginsel had gestemd. Als die fractie die vergissing - die werd veroorzaakt door een late nummerwijziging - niet gemaakt had, zou dat amendement door het Parlement zijn aangenomen. Dit is een uiterst belangrijke zaak die naar ik hoop onder de aandacht zal worden gebracht van commissaris Vitorino, de fungerend voorzitter van de Raad, en mevrouw Palacio Vellelersundi in haar functie van voorzitter van de betreffende parlementaire commissie.
Mijnheer MacCormick, wij nemen nota van het tweede gedeelte van uw verklaring.
Wat het eerste gedeelte betreft is de Voorzitter van het Parlement meen ik van plan een van zijn ondervoorzitters te belasten met het toezicht op de verslagen over de betrekkingen met de burgers en op de transparantie in de communicatie tussen het Parlement en de burgers. Het is nog niet besloten wie van de ondervoorzitters deze taak zal krijgen. Ik denk hiermee ook te hebben gereageerd op het verzoek dat u deed.
Aan de orde is het verslag (A5-0021/2002) van mevrouw Pack, namens de Commissie cultuur, jeugd, onderwijs, media en sport, over de tenuitvoerlegging van het SOCRATES-programma (2000/2315(INI)).
Mijnheer de Voorzitter, collega' s, om te beginnen wil ik vaststellen dat SOCRATES een succes is gebleken. Ook het onderwijs in het kader van ERASMUS was succesvol, maar ingebed in het SOCRATES-programma is ERASMUS er denk ik nog verder op vooruit gegaan. Die positieve conclusie kan getrokken worden na de evaluatie van de tweede fase van het communautaire programma op onderwijsgebied. SOCRATES is afgestemd op het concept van levenslang leren en bevordert de mobiliteit van docenten en studenten in elke leerfase. Eenvoudig gesteld zou je kunnen zeggen dat SOCRATES ons van de wieg tot het graf begeleidt.
De Commissie heeft stap voor stap en al dan niet uit voorzorg maatregelen getroffen die het programma substantieel hebben verbeterd. Ik neem met voldoening kennis van de toenemende vereenvoudiging en versnelling van de administratieve procedures. Er is geen overheidsprogramma dat niet gepaard gaat met enige bureaucratische rompslomp, maar bureaucratie mag zeker bij een dergelijk onderwijsprogramma geen hindernissen opwerpen en doelstellingen doorkruisen. De Commissie heeft op menig punt rekening gehouden met deze maxime. Op punten waar dat niet is gebeurd, kom ik nog terug.
Als rapporteur voor de invoering van de eerste en de lopende tweede fase van het SOCRATES-programma stemt deze positieve ontwikkeling mij tevreden. De cijfers met betrekking tot de eerste helft van het programma spreken voor zich. In 31 landen - dat zijn de 15 lidstaten, de toetredingskandidaten en de leden van de Europese Economische Ruimte - hebben alleen al aan ERASMUS, de actie ter bevordering van hoger onderwijs, 2000 universiteiten, 40.000 docenten en meer dan 460.000 studenten deelgenomen. Aan COMENIUS, de actie ter bevordering van schoolonderwijs, werkten 15.000 scholen met meer dan 2 miljoen leerlingen mee. Kennelijk slagen wij er goed in met deze acties onze burgers te bereiken en er is dus alle reden SOCRATES voort te zetten en zo mogelijk uit te breiden.
Tegen deze achtergrond was de verhoging van het oorspronkelijke meerjarenbudget van 850 miljoen naar 933 miljoen euro, waartoe het Europees Parlement na nachtenlang vergaderen heeft besloten, een logische stap. Wij moeten echter wel beseffen dat die verhoging niet voldoende is. Als vanaf 2004 - het programma loopt tot 2007 - de toetredingskandidaten lid worden van de Europese Unie, is er geen andere keuze dan het programma uit te breiden. Als de Raad van ministers hier niet mee instemt, kan ik niet anders dan concluderen dat de verklaringen die de Raad op de topbijeenkomsten heeft afgegeven, kennelijk loze woorden zijn! Misschien dat mevrouw de commissaris haar mannelijke collega' s hier eens nadrukkelijk op zou kunnen wijzen.
Natuurlijk heb ik ook enige punten van kritiek. Als het gaat om de invulling van details zijn er nog veel initiatieven die voor verbetering vatbaar zijn. Zo dient allereerst de samenwerking tussen de Commissie en de nationale bureaus verder te worden verbeterd en gestroomlijnd. Decentralisatie biedt grote voordelen, maar ze vergt wel een effectief informatiesysteem. Het door de Commissie ontwikkelde SYMMETRY-informatiesysteem zal de informatiestroom van en naar de nationale bureaus duidelijk verbeteren. Daarnaast is ook een verbinding met de programma' s JEUGD en LEONARDO DA VINCI mogelijk en zinvol. SYMMETRY moet daarom zo spoedig mogelijk operationeel zijn.
Ten tweede wil ik benadrukken dat de meeste nationale bureaus bij mij een beeld hebben geschetst van een gedienstige Commissie, die in alle fasen behulpzaam is. De omslachtige procedures in verband met de opstelling van nieuwe contracten hebben echter met name bij het actieprogramma COMENIUS geleid tot een ontoelaatbare vertraging in de uitbetaling van subsidies. Hier moet verbetering in komen, want uitstel en vertraging verdragen zich slecht met de motivatie van de deelnemers. Dat kan ernstige gevolgen hebben, temeer daar de ontwikkeling van projecten op scholen doorgaans het karakter heeft van vrijwilligerswerk. Ik ken scholen waar een leraar door zijn collega' s meewarig wordt aangekeken wanneer hij vertelt dat hij al dat werk in zijn vrije tijd verricht en daar geen stuiver extra voor betaald krijgt!
Ten derde verwacht ik dat er vooruitgang wordt geboekt bij de ontwikkeling van gezamenlijke acties met de andere genoemde Europese programma's.
Ten vierde roep ik de Commissie op te handelen volgens het motto: hoe lager de steun, des te minder administratieve eisen er aan de deelnemers moeten worden gesteld. Zo is het bijvoorbeeld mogelijk om naar het voorbeeld van de steun voor jumelages alle aanvragen onder de 20.000 euro anders te behandelen dan aanvragen waarmee hogere bedragen gemoeid zijn. Dat zou al veel werk schelen op administratief gebied. Bovendien vind ik dat de eis van cofinanciering moet komen te vervallen bij steunverlening lager dan 20.000 euro.
Het essentieel belang van SOCRATES op Europees onderwijsgebied wordt keer op keer door alle betrokkenen erkend. Wij mogen niet vergeten dat SOCRATES het kloppend hart is van de Europese kennis- en onderwijsmaatschappij. Ik vrees echter dat de onderlinge samenwerking op onderwijsgebied tussen de lidstaten, dus op intergouvernementeel niveau, het communautair initiatief gaandeweg zou kunnen verdringen. In de verklaringen van Bologna en Praag worden dergelijke samenwerkingsmethoden bepleit, omdat ze sneller zouden werken. Wij moeten echter bedenken dat de doelstellingen en maatregelen waartoe in het kader van de zogenaamde open coördinatiemethode in de onderwijssector is besloten nauwelijks denkbaar zouden zijn zonder de goede ervaringen die met SOCRATES zijn opgedaan. Als de communautaire onderwijsdoelstellingen zouden worden opgeofferd aan kortlopende samenwerking tussen lidstaten, zou dat een rampzalige stap terug betekenen.
Ten slotte dienen wij nog twee punten in acht te nemen. Ten eerste is SOCRATES een Europees programma van evident belang. Het biedt immers niet alleen onderwijs aan de mensen in Europa, maar het is ook het Europese antwoord op de onderwijsperspectieven van de toekomst.
Ten tweede mag duidelijk zijn dat de open methode van intergouvernementele samenwerking het belang van het communautair initiatief niet in de weg mag staan. Wij zullen daar nauwgezet op toezien.
Mijnheer de Voorzitter, mevrouw de commissaris, beste collega' s, samen met enkele andere programma' s is SOCRATES een programma waarmee de Europese Unie vanaf de basis wordt opgebouwd. Ook Doris Pack heeft er al op gewezen dat met dit programma een brug wordt geslagen tussen de Europese Unie en de jongeren. Het zal generaties jonge mensen een Europees bewustzijn bijbrengen dat zij in hun verdere persoonlijke en beroepsleven met zich mee zullen dragen.
Het is dan ook zeer belangrijk dat wij als afgevaardigden de Raad en de Commissie op hun plichten wijzen, maar ook zelf onze bijdrage leveren. In dat verband zou ik twee punten willen aanstippen, waarbij ik de andere commissies - met name de Begrotingscommissie en de Commissie begrotingscontrole - verzoek om steun.
Het eerste punt betreft de decentralisatie. Hoewel die goed heeft gewerkt, hebben de nationale bureaus een pendant in Brussel - dat zullen de geplande uitvoerende agentschappen zijn. Met deze uitvoerende agentschappen moet net zo goed worden samengewerkt als met de nationale bureaus. Vandaar mijn dringende verzoek aan de Commissie, maar ook aan de Commissie begrotingscontrole, om bij het overleg over de uitvoerende agentschappen de juiste voorwaarden te scheppen.
Het tweede punt betreft de financiële controle. Als wij af willen van de omstandige administratieve procedures bij de verstrekking van kleine subsidiebedragen, hebben wij de steun nodig van de Commissie begrotingscontrole. De Commissie dient via het Parlement, en met name via de Commissie begrotingscontrole, de nodige steun te ondervinden.
Mijnheer de Voorzitter, mevrouw de commissaris, wij hebben heel veel positieve berichten gehoord over het SOCRATES-programma en die wil ik niet allemaal nog eens herhalen. Ik zou er alleen aan willen toevoegen dat circa 40 procent van de 376 miljoen inwoners van de Europese Unie jonger is dan dertig jaar. Die groep is dus een van de grootste doelgroepen van het SOCRATES-programma en van acties als GRUNDTVIG, MINERVA, MEDIA PLUS, enzovoorts.
Het programma kan zich de komende jaren in positieve zin onderscheiden op het gebied van mobiliteit, interculturaliteit en diversiteit in onderwijs. Zoals wij in de tweede fase kunnen vaststellen en zojuist hebben vernomen staat het wat dat betreft goed op de rails en biedt het alle mogelijkheden tot verbeteringen. Er dient echter ook gewezen te worden op de tekortkomingen. Hieronder valt de recente kwestie van de contracten tussen de Commissie en de nationale bureaus. Die wijzen er bij voortduring op dat deze problematiek nog steeds de tenuitvoerlegging van het programma stoort. Hetzelfde geldt voor de vertraging bij de uitbetaling van subsidies. Bij relatief kleine subsidiebedragen is het van groot belang dat de begunstigde ze zo snel mogelijk ontvangt, om zo te zorgen voor een kortere voorfinancieringsfase. De begunstigden moeten het project namelijk meestal niet alleen uitvoeren maar ook voorfinancieren.
Ik verklaar de zitting van het Europees Parlement, die op donderdag 28 februari 2002 werd onderbroken, te zijn hervat.
De definitieve ontwerpagenda die door de Conferentie van voorzitters op donderdag 7 maart is opgesteld, overeenkomstig artikel 110 van het Reglement, is rondgedeeld.
Ik heb een verzoek ontvangen van de PSE-Fractie om het verslag-Trentin (A5-0062/2002) over de globale economische richtsnoeren, dat op de agenda van woensdag staat, naar dinsdag te verplaatsen.
Mijnheer de Voorzitter, dit verzoek werd ons ingegeven door uw wijze raad en sluit aan bij uw voorstel om de debatten van het Parlement zodanig te organiseren dat zij begrijpelijk zijn. Het is trouwens niet meer dan logisch dat wanneer een debat over de begrotingsrichtsnoeren plaatsvindt, dit tegelijkertijd wordt gehouden met het debat over de globale richtsnoeren voor het economisch beleid.
Zoals de situatie nu is, lijkt het debat over het verslag-Trentin eerder klem te zijn gezet. Ik van mening dat het veel logischer en zinvoller zou zijn om dit dinsdag te houden. Dit is de enige reden, mijnheer de Voorzitter.
Mijnheer de Voorzitter, neemt u mij nit kwalijk maar ik heb er werkelijk niets van begrepen. Volgens de vertaling zou het debat over dit onderwerp woensdag moeten plaatsvinden, maar als ik het goed heb begrepen moet het nu naar dinsdag worden verschoven. Ik hoop dat u hieromtrent uitsluitsel kunt geven, want de Duitse vertaling was niet duidelijk.
Het verzoek luidt om het verslag van woensdag naar dinsdag te verplaatsen.
Mijnheer de Voorzitter, achter dit voorstel gaat geen politieke intentie van de fractie schuil. Uzelf bent voorstander van begrijpelijke debatten, en dit is ook de heer Poettering bekend die samen met mij heeft deelgenomen aan het seminar waarvoor u ons heeft uitgenodigd. Nu dan, wanneer wij een debat willen organiseren over de begroting van de Unie, is het niet meer dan logisch om tegelijkertijd over de globale richtsnoeren voor het economisch beleid van gedachten te wisselen. Dit is de enige reden achter dit voorstel.
Ik hoop dat de heer Poettering niet verkouden is, aangezien ik zie dat hij zich warm heeft ingepakt. Ik hoop dat hij gezond is.
Mijnheer de Voorzitter, ik zeg in alle duidelijkheid dat onze fractie zeer betrokken is bij de toestand in Tsjetsjenië. Wij geven vandaag weliswaar steun aan het voorstel voor schrapping van dit onderwerp van de agenda voor deze vergaderperiode maar dat betekent niet dat wij ons niet langer iets gelegen laten liggen aan de problemen in dit land. Wij willen eerst afwachten wat het bezoek oplevert van een delegatie van het Europees Parlement in Moskou. Daarna willen wij in mei een diepgaand debat houden over dit onderwerp. Ik wil nogmaals onderstrepen dat dit onderwerp ons nog altijd ter harte gaat en dat wij Tsjetsjenië onze onverdeelde aandacht zullen blijven schenken. Als wij dit onderwerp dus van de agenda willen schrappen betekent dat niet dat ons engagement in deze zaak is verminderd.
Mijnheer de Voorzitter, allereerst wil ik u bedanken voor uw telefoontje van twee weken geleden, op de derde dag van mijn hongerstaking voor Tsjetsjenië. Op dit moment ben ik achttien dagen in hongerstaking. Ik vind dat de redenen die de heer Poettering zojuist heeft opgesomd geen steek houden. In mijn ogen wordt het Parlement gegijzeld door een paar stalinisten die groot zijn bij de kleintjes, en klein bij de groten. Men wil deze resolutie over Tsjetsjenië van de agenda halen omdat de Ruslanddelegatie in april naar Moskou gaat voor een ontmoeting met de Russische gesprekspartners. Ik vind dat die delegatie zich voor haar vertrek moet wapenen met een zeer gericht standpunt over deze kwestie, die al tweeënhalf jaar aansleept en geleid heeft tot 150.000 doden en 400.000 vluchtelingen op een bevolking van een miljoen. Ik richt deze oproep tot mijn socialistische vrienden, en die heb ik, want er zitten er meer mensen in de socialistische fractie dan alleen de heer Sakellariou. Ik richt mij ook tot mijn vrienden van de EVP en vraag hen deze zaak niet op de lange baan te schuiven. Het gaat hier om een tragedie van gisteren en vandaag, en niet van morgen.
Mijnheer de Voorzitter, ik wil tegen de heer Poettering zeggen dat ik het absoluut eens ben met zijn voorstel. Ik denk niet dat het veel zin heeft om de toestand in Tsjetsjenië in een of twee minuten te behandelen in een urgentiedebat. Dit debat moet in alle ernst gevoerd kunnen worden op basis van een verklaring van de Raad en de Commissie over dit onderwerp. Verder voel ik mij niet geroepen te reageren op de aanvallen van de heer Dupuis en consorten, waaronder Pannella, en wie daar allemaal nog meer bij hoort.
Mijnheer de Voorzitter, telkens als een onderwerp niet onder de urgenties behandeld kan worden, zegt men dat het op een andere manier aan bod kan komen. Daar wringt hem nu juist de schoen, want de bevoegde commissies doen er dan consequent niets mee. Joost mag weten waarom.
In deze vergaderperiode organiseren meerdere fracties trouwens activiteiten in verband met Tsjetsjenië en tegelijkertijd houden vier- à vijfhonderd mensen een hongerstaking voor Tsjetsjenië. Daarom vind ik het belangrijk dat deze urgentie, die al door de fracties was overeengekomen, doorgaat. Overigens denk ik niet dat wij, als wij deze keer afzien van een urgentie, over een maand of twee een nieuwe gelegenheid krijgen om hierover te debatteren. Indien dat wel zo was, zouden wij er akkoord mee kunnen gaan. De precedenten zijn helaas anders uitgevallen en daarom vraag ik de socialistische en de EVP-fractie dringend de afspraak van de vorige week na te komen.
Mijnheer de Voorzitter, ik zou even iets recht willen zetten. Mijn fractie heeft niet gevraagd om dit punt van de agenda af te voeren. Het is zo dat de Fractie van de Europese Sociaal-Democraten een verzoek hiertoe heeft ingediend en dat wij daar vervolgens mee hebben ingestemd, ?
Luistert u eens naar mij! Ik luister toch ook altijd naar u! Aangezien wij hier een grote meerderheid in het Parlement willen en ten zeerste betrokken zijn bij dit onderwerp, ondersteunen wij het voorstel om het onderwerp voor deze vergaderweek te schrappen, mits er in de zeer nabije toekomst een diepgaand debat hierover kan worden gehouden, in aanwezigheid van de Raad en de Commissie. Alleen op die basis, onder die voorwaarde, hebben wij ingestemd met het voorstel om dit urgentiedebat te schrappen.
Ik verklaar de zitting 2002-2003 van het Europees Parlement te zijn geopend.
Ik heb een verzoek ontvangen om urgentverklaring van het voorstel van de Raad tot verandering van de rechtsgrondslag van de verordening van het Europees Parlement en de Raad tot wijziging van verordening (EEG) nr. 218/92 betreffende de administratieve samenwerking op het gebied van de indirecte belastingen (BTW) (C5-0103/2002 - 2000/0147(COD)).
Mijnheer de Voorzitter, de Commissie heeft twee jaar geleden twee voorstellen tot wijziging ingediend. Het ging met name om een wijziging van enerzijds de zesde richtlijn en anderzijds de verordening inzake administratieve samenwerking. Op die manier wilde men een einde maken aan de discriminatie van Europese bedrijven ten opzichte van bedrijven uit derde landen, en met name uit de Verenigde Staten, op het gebied van dienstverlening. Deze discriminatie vloeit voort uit het feit dat bedrijven van buiten de Unie geen belasting over de toegevoegde waarde hoeven te betalen wanneer zij elektronische diensten verlenen terwijl de Europese bedrijven daartoe wel verplicht zijn.
Gezien het dringende karakter van deze kwestie heeft het Parlement beide verslagen in een mum van tijd afgehandeld. Nu dringt de Raad aan op een wijziging van de rechtsgrondslag van de verordening inzake administratieve samenwerking. Ik wil hierover niet te lang uitweiden, maar er zij op gewezen dat dit twee verschillende dingen zijn.
De commissie acht het niet nodig dat de rechtsgrondslag wordt gewijzigd. Zij is daarentegen wel van oordeel dat dit vraagstuk dringend moet worden bestudeerd teneinde de huidige discriminatie uit de wereld te helpen en daarnaast, zoals het Parlement heeft gevraagd, het gebruik van elektronische middelen voor klantenidentificatie te bevorderen, zodat met name de kleine en middelgrote ondernemingen op dit vlak kosten kunnen besparen.
Daarom, mijnheer de Voorzitter, beveel ik dit Parlement aan om het verzoek om urgentverklaring van de Raad in te willigen en later bij de behandeling van deze kwestie niet in te stemmen met een wijziging van de rechtsgrondslag. Het verzoek inhoudelijk afwijzen is één ding, maar de afwijzing urgent verklaren zodat deze twee voorstellen zo spoedig mogelijk op tafel kunnen worden gelegd, is een ander.
Mijnheer de Voorzitter, Ik heb de informatie over de stemming inzake het verzoek om urgentverklaring betreffende de samenwerking van de administratieve instanties niet op tijd of beter gezegd helemaal niet ontvangen. Daarom kan ik er niet vóór stemmen.
Mijnheer Ilgenfritz, ik begrijp uw verzoek maar moet u mededelen dat de diensten van het Parlement al sedert gisterenavond proberen de vertaling te verkrijgen. Als u aandringt, moeten wij de stemming uitstellen en wachten tot het document in alle talen is rondgedeeld.
Ik was gisterenavond bij de coördinatoren-vergadering van de Economische en Monetaire commissie aanwezig. Helaas is de voorzitter, mevrouw Randzio-Plath, hier niet. Anders zou mevrouw Randzio-Plath hier ongetwijfeld hebben verteld dat de vergadering van coördinatoren gisterenavond besloten heeft om te adviseren tegen de urgentverklaring. De reden daarvoor is, dat de Raad graag voor 1 juli hierover wil beslissen en dat kan nog ruimschoots, ook wanneer we vandaag niet besluiten tot urgentverklaring. Het kan vrij snel worden behandeld, maar voor een urgentverklaring is geen enkele aanleiding. Het is inderdaad juist dat de rechtsgrondslag nog een probleem vormt, maar daar kunnen we later over praten. Dus, de Economische en Monetaire commissie adviseert tot geen urgentverklaring.
Mijnheer de Voorzitter, Ik heb een motie van orde over een kwestie van groot belang, namelijk Schotse whisky. Een jaar geleden zijn door dit Parlement twee whisky's uitgekozen voor de verkoop aan parlementsleden en bezoekers en aan klanten van onze winkels te Brussel en Straatsburg, in flessen met het eigen etiket en merk van het Parlement. Het College van quaestoren is akkoord gegaan met alle voorwaarden om deze whisky in onze winkels te koop aan te kunnen bieden en toch houdt de Administratie de verkoop nog steeds tegen. Dit is een kwalijke zaak. De vraag rijst wie dit Parlement bestuurt - de leden of de Administratie? Mijnheer de Voorzitter, ik zou u willen vragen te bemiddelen en erop toe te zien dat gevolg wordt gegeven aan het verzoek dat het College van quaestoren namens de parlementsleden heeft ingediend, zodat deze whisky's in onze winkels te koop kunnen worden aangeboden.
Ik dank u, mijnheer Stevenson. Ik kan u verzekeren dat de quaestoren morgen het vraagstuk, zoals u dat uit de doeken deed, zullen bespreken.
Mijnheer de Voorzitter, gisteren hebben de troepen van Ariel Sharon in een van de Palestijnse vluchtelingenkampen 22 mensen om het leven gebracht. Ik weet niet of ik afschuw of schaamte moet voelen voor de wijze waarop de Israëlische regering de Palestijnse bevolking behandelt. Het doet mij denken aan de praktijken waarvan de joden zelf zestig jaar geleden in Europa het slachtoffer werden.
Het is hoog tijd dat aan deze situatie een einde komt. Ik ben dan ook van oordeel dat de Voorzitter van het Parlement een protestbrief moet schrijven waarin hij zulke daden veroordeelt.
Ik dank u voor uw opmerkingen, mijnheer Nogueira Román. Deze zijn genoteerd en zullen door de bevoegde commissies van het Parlement in overweging worden genomen.
Mijnheer de Voorzitter, in aansluiting op de woorden van de heer Nogueira wil ik hier een onderwerp ter sprake brengen dat dit Parlement rechtstreeks aanbelangt. Zoals u weet, is de speciale gezant van de Europese Unie - waarvan dit Parlement deel uitmaakt -, de heer Moratinos, enkele dagen geleden een paar minuten tegen zijn wil vastgehouden in de ambtswoning van president Arafat terwijl die door Israëlische troepen werd gebombardeerd.
Mijnheer de Voorzitter, ik verzoek u dan ook de verontwaardiging van dit Parlement over te brengen aan het Spaanse voorzitterschap van de Raad. Wij zijn geschokt door deze brutale agressie tegen een diplomatieke vertegenwoordiger van de Europese Unie tijdens de uitoefening van zijn functie, temeer daar de Israëlische autoriteiten, zoals u allen weet, mijnheer de Voorzitter, waarde collega's, perfect op de hoogte waren van de bijeenkomst tussen de heer Moratinos en de voorzitter van de Palestijnse Autoriteit.
Dank u. Ik kunt ervan op aan dat hetgeen u zei via de bevoegde instanties zal worden doorgegeven.
Mijnheer de Voorzitter, gisteren verzocht de socialistische fractie een verzoek om urgentverklaring over Tsjetsjenië te schrappen onder het voorwendsel dat het een belangrijk en dringend onderwerp betrof waarover men in de nabije toekomst een debat zou willen houden. Ik hoop dat dit te zijner tijd inderdaad gebeurt. Vandaag tracht men het Parlement met een motie van orde een standpunt te laten innemen in een bijzonder ernstige, belangrijke situatie die niet zomaar even geregeld kan worden. Natuurlijk betreurt iedereen het dat de heer Moratinos daar tijdens die gebeurtenissen aanwezig was. Iedereen weet wat er in het Midden-Oosten gebeurt. Deze problematiek verdient een echt debat en geen motie van orde of een verzoek aan het voorzitterschap. Ik verzoek u derhalve, mijnheer de Voorzitter, om eventueel voor een debat te zorgen maar niet mee te werken aan dit soort verzoeken aan het voorzitterschap om bepaalde acties te ondernemen waarvan het Parlement onder andere omstandigheden ook geen voorstander is.
Voordat ik overga naar het onderwerp van het debat van vanochtend, wil ik graag in aanwezigheid van de fungerend voorzitter van de Raad een korte verklaring afleggen over de ernstige ontwikkelingen van de afgelopen dagen in het Midden-Oosten.
We hebben met toenemend ongeloof gezien hoe het geweld en de vergeldingsacties de laatste dagen een verschrikkelijke omvang hebben aangenomen. Dergelijke militaire acties zijn in twee decennia niet meer voorgekomen. De regio, en in het bijzonder Israël en de Palestijnse gebieden lijken steeds dichter bij een grootscheepse, meedogenloze oorlog te geraken.
In deze dramatische ontwikkelingen heeft het Parlement een verantwoordelijkheid: het moet alles in het werk stellen om te voorkomen dat de heilige plaatsen in een slagveld worden veranderd. We moeten de unanieme oproep die de VN-veiligheidsraad gisterenavond deed tot een onmiddellijk staakt-het-vuren actief steunen. De Hoge Vertegenwoordiger van de EU weet dat ons Parlement zijn inspanningen ten behoeve van de vrede en een staakt-het-vuren ten volle steunt.
Ook wil ik vanochtend graag officieel laten notuleren dat het Parlement de heer Moratinos, de vertegenwoordiger van de Europese Unie ter plaatste, grote erkentelijkheid verschuldigd is voor zijn persoonlijke moed en onwankelbare inzet. Wellicht neemt hij mij deze opmerking niet in dank af, maar ik had gisteren de gelegenheid uitgebreid met hem te spreken over de diplomatieke inspanningen die hij namens de EU onderneemt om de communicatiekanalen naar alle kanten toe open te houden. Hij is een van Europa's onbezongen helden.
Ik beloof u dat ik namens het Parlement geen moeite zal schuwen om bij te dragen aan vrede en te proberen deze regio van de afgrond vandaan kan houden. Ik heb stappen ondernomen om de heer Shimon Peres en Yasser Arafat uit te nodigen voor een toespraak tot dit Parlement, in een poging hen ertoe over te halen deze afschuwelijke cyclus van geweld te doorbreken. Ik hoop dat ze op het aanbod zullen ingaan. Wij zouden hen ontvangen als voorvechters van de vrede in deze uiterst zware tijd.
Ik ben nog steeds bereid om - als de omstandigheden het toelaten, in overleg met de heer Solana en met steun van het Spaans voorzitterschap - samen met de voorzitter van de Knesset, Avraham Burg, naar Ramallah af te reizen en daar in de Palestijnse Wetgevende Raad Abu Ala te ontmoeten.
Er dreigt een complete oorlog uit te breken. We moeten alles doen wat ons vermogen ligt om dat te voorkomen. Ik wil vanochtend namens dit Parlement en de gehele mensheid een dringend beroep doen op de betrokkenen om een einde te maken aan het geweld en een dialoog te beginnen, opdat vrede een kans krijgt.
Mijnheer de Voorzitter, ik wil u feliciteren met uw verklaring. U hebt zojuist gedaan wat u moest doen. Gisteravond had mijn fractie zelf een Palestijn en een Israëliër uitgenodigd die ons een beschrijving hebben gegeven van de herbezetting van Ramallah. Ze hebben ons verteld over de bombardementen van de kampen en de verschrikkingen van de aanslagen in Jeruzalem. Ook hebben ze verslag uitgebracht over de situatie in Ramallah, dat in duisternis werd gehuld en gebombardeerd werd op het moment dat president Arafat de heer Moratinos verwelkomde. De bombardementen vonden vlakbij de plek van hun ontmoeting plaats.
U hebt zojuist verwezen naar het terechte besluit om president Arafat en de heer Shimon Peres uit te nodigen. Het is mijns inziens een goede zaak dat u dit terechte besluit in herinnering hebt gebracht. Dit Parlement heeft voorts besloten om een delegatie op hoog niveau naar het Midden-Oosten te sturen.
Ik stel voor dat wij gevolg geven aan dit besluit en dat wij een delegatie op daadwerkelijk hoog niveau sturen, zoals bijvoorbeeld onze fractievoorzitters of zelfs de Voorzitter van ons Parlement.
Mijnheer de Voorzitter, namens de socialistische fractie zou ik steun willen geven aan uw verklaring van zo-even, evenals aan de resolutie van de VN-veiligheidsraad. Die resolutie is een historische mijlpaal omdat hierin voor het eerst nadrukkelijk wordt gesproken over de door de Europese Unie beklemtoonde noodzaak van erkenning van een Palestijnse staat.
Ik zou er met klem op willen wijzen dat het voor een duidelijker beleid met betrekking tot het conflict in het Midden-Oosten van het grootste belang is dat de VN, de Europese Unie, de Verenigde Staten en Rusland in staat zijn om gezamenlijk actie te ondernemen. Die boodschap moet mijns inziens worden benadrukt, mijnheer de voorzitter van de Raad, omdat het ook belangrijk is dat de Raad zich in dezen eensgezind opstelt en de acties ondersteunt van onze vertegenwoordiger in het Midden-Oosten. Zoals het Parlement tijdens zijn plenaire vergadering van februari in zijn met overweldigende meerderheid aangenomen resolutie te kennen heeft gegeven, is het van het allergrootste belang dat ook de Raad één lijn aanhoudt waar iedereen vol overtuiging achter kan staan, zodat vooruitgang mogelijk wordt en de tragische vicieuze cirkel waarvan we nu getuige zijn, kan worden doorbroken.
Overigens ben ik van mening, mijnheer de Voorzitter, dat de door u voorgestelde initiatieven, die reeds waren vervat in onze resolutie, onze gemeenschappelijke wens verwoorden.
Mijnheer de Voorzitter, ook onze fractie spreekt haar dank uit voor de verklaring die u hebt afgelegd. Wij staan geheel aan uw zijde als het gaat om een vredesregeling, of een poging tot een vredesregeling in het Midden-Oosten. Weliswaar voeren we nu geen debat over het Midden-Oosten, omdat we het immers over de uitbreiding gaan hebben, maar het is onze diepste overtuiging dat onze strijd tegen het wereldwijde terrorisme alleen succesvol zal zijn wanneer wij, de Verenigde Staten van Amerika en de Europese Unie, met dezelfde vastberadenheid en op dezelfde manier het vredesproces tussen Israël en Palestina steunen. Daartoe zouden er van westerse zijde nog wel wat meer signalen mogen worden afgegeven. Ik dank u hartelijk voor uw initiatief.
Mijnheer de Voorzitter, ik wil u van harte danken voor uw woorden en hoop dat als er daadwerkelijk een delegatie naar Ramallah en Jeruzalem zal afreizen, ze niet alleen ontmoetingen zal hebben met vertegenwoordigers van de diverse instellingen maar ook met vertegenwoordigers van de Palestijnse en Israëlische burgers. Ik ben namelijk van mening dat alleen vrede kan worden bewerkstelligd in het Midden-Oosten als het maatschappelijk middenveld zich mobiliseert.
Mijnheer de Voorzitter, namens de ELDR-Fractie wil ik heel graag mijn dank uitspreken voor deze steun en voor hetgeen u vandaag gezegd heeft. De situatie is verschrikkelijk. Elke dag vallen er in deze gebieden doden: kinderen, jongeren, ouderen, onschuldige mensen. Wij moeten alles doen om u te steunen, en als Parlement moeten wij ook de overige partijen aansporen om actie te ondernemen. Volgens mij is het belangrijk dat wij als democratisch gekozen vertegenwoordigers deze taak op ons nemen en onder de huidige omstandigheden zowel onze sympathie als onze afschuw laten blijken.
Ik dank de collega's voor hun steun aan mijn verklaring en de mogelijke initiatieven.
Aan de orde zijn de verklaringen van de Raad en de Commissie over de uitbreiding. Het verheugt ons ten zeerste dat de heer Piqué I Camps, de fungerend voorzitter van de Raad, vandaag aanwezig kan zijn om dit debat te leiden.
Mijnheer de Voorzitter, voordat ik begin met het onderwerp waarvoor wij hier vandaag bijeen zijn, de uitbreiding, zou ik met uw permissie een aantal opmerkingen willen maken over de situatie in het Midden-Oosten. Allereerst zou ik mij willen scharen achter de zojuist door de Voorzitter afgelegde verklaring. Dat is een uitstekende verklaring waar ik het volledig mee eens ben.
Al geruime tijd zijn wij bijzonder actief op politiek en diplomatiek vlak teneinde een uitweg te vinden uit de huidige situatie en de geweldspiraal in het Midden-Oosten.
Zoals bekend gaan de Europese Unie en de Raad uit van het vermoedelijk door ons allen gehuldigde standpunt dat dit conflict niet langs militaire weg kan worden opgelost. Er bestaat geen alternatief voor het vredesproces. Vrede kan uitsluitend worden verwezenlijkt met een vreedzame coëxistentie van twee staten in de regio, van de staat Israël, met internationaal erkende grenzen en met het recht zich veilig te voelen, en een Palestijnse staat die in elk opzicht levensvatbaar is, met name in politiek, economisch, sociaal en territoriaal opzicht.
Mevrouw de Voorzitter, mijnheer de commissaris, ik wil de Commissie landbouw en plattelandsontwikkeling graag bedanken voor het feit dat ze dit verslag unaniem heeft goedgekeurd. Ik wijs verder op de belangrijke steun die dit Parlement heeft gegeven aan de sector dopvruchten en sint-jansbrood. Die steun komt in een groot aantal resoluties tot uitdrukking, en daaruit blijkt dat deze sector binnen de Unie een groot belang vertegenwoordigt.
Commissaris Fischler heeft in juli 2001 ten overstaan van de Raad van landbouwministers gezegd dat er een diepgaande studie zou worden uitgevoerd naar de sector dopvruchten, en dat er vervolgens concrete voorstellen zouden worden gedaan voor deze sector, om er zo voor te zorgen dat de verbeteringsplannen die in datzelfde jaar zouden aflopen een vervolg zouden krijgen.
De Commissie heeft nu voorgesteld die verbeteringsplannen nog een jaar extra te laten lopen. Ik ben daar wel voor, maar dan alleen als dit de laatste keer is dat er een overgangsinstrument wordt ingezet. Daarna moet er een voorstel voor een definitieve regeling worden gedaan, teneinde de continuïteit in deze sector te garanderen en een einde te maken aan de onzekerheid waarmee de producenten in de Unie nu te maken hebben.
Ons verslag is er in de eerste plaats op gericht ideeën voor definitieve steunmaatregelen te formuleren. De sector dopvruchten is voor de Unie van groot belang, niet alleen in sociaal en economisch opzicht, maar ook met betrekking tot het milieu. Het gaat hier om een areaal van bij elkaar meer dan een miljoen hectaren verspreid over de landen rond de Middellandse Zee. De meeste van deze gronden liggen in achtergestelde regio's, en de omstandigheden waarin de gewassen verbouwd worden zijn vaak ongunstig - onbevloeide akkers, akkers op hellingen, enzovoort.
Zonder overheidssteun is het niet gemakkelijk deze producten te blijven produceren, eenvoudigweg omdat het dan nauwelijks een rendabele economische activiteit is. Daar komt bij dat er geduchte concurrentie vanuit het buitenland bestaat - ik heb het dan over de hazelnoten uit Turkije en de amandelen uit de Verenigde Staten. De omstandigheden waaronder in deze landen dopvruchten worden geproduceerd zijn niet te vergelijken met die waarmee we in Europa te maken hebben. Op grond van internationale handelsakkoorden gelden voor deze producten ook nog eens heel gunstige invoertarieven.
De sector dopvruchten vormt een goed voorbeeld van multifunctionaliteit. Veel gezinnen op het platteland zijn voor hun sociaal-economisch overleven afhankelijk van deze sector. Er bestaan vaak geen alternatieven, en dan is dit type landbouw van belang voor de ruimtelijke ordening. Ook het milieu vaart er wel bij, omdat erosie op deze manier wordt tegengegaan, en er minder kans op brand is. We behouden op deze wijze bovendien autochtoon genetisch materiaal. Tot slot wil ik erop wijzen dat dopvruchten over uitzonderlijke organoleptische eigenschappen beschikken.
Gezien de moeilijke situatie en het geringe concurrerende vermogen van de sector heeft de Raad in 1989 een hele reeks specifieke maatregelen aangenomen, met als voornaamste doelstelling de verbetering van de kwaliteit van de producten. Die producten zouden dan beter kunnen concurreren. De duur voor deze plannen werd op tien jaar bepaald, en die termijn is in 2000 afgelopen, waarna de duur met één jaar is verlengd, tot 15 juni 2001.
Deze maatregelen hebben tot positieve resultaten geleid: de productie en de marketing van dopvruchten zijn aanzienlijk verbeterd. De doelstelling om de producten beter te laten concurreren is echter niet gehaald, en dat heeft te maken met structurele omstandigheden. De Commissie overweegt nu de maatregelen nog een jaar te laten gelden, tot 15 juni 2002. De communautaire bijdrage zou daarbij omlaag gaan, van 82 naar 75 procent.
Voor hazelnoten blijft de steun voor de oogst van 2001-2002 dezelfde, maar dan alleen voor de landbouwers die aangesloten zijn bij producentenorganisaties die niet onder de verlengingsregeling vallen. De Commissie landbouw en plattelandsontwikkeling heeft het voorstel van de Europese Commissie met haar amendement dus aanzienlijk verbeterd.
Laat ons eens even kijken naar de voorwaarden om voor steun in aanmerking te komen. Het is welbeschouwd onaanvaardbaar dat hazelnootproducenten die aangesloten zijn bij producentenorganisaties die wel onder de verlengingsregeling vallen geen steun meer krijgen. Als we sommige producenten wel en andere geen steun geven, maken we ons schuldig aan discriminatie. Bovendien verstoren we zo de mededinging.
Verder is het onaanvaardbaar dat de cofinanciering door de lidstaten onder de verlengingsregeling omhoog gaat. Het percentage steun dat naar dopvruchten gaat is hoe dan ook erg bescheiden, en is niet van dien aard dat dit voorstel daarmee gerechtvaardigd wordt. Met betrekking tot de landbouwgronden die voor voortzetting van de steun in aanmerking komen vinden wij dat moet worden uitgegaan van de oppervlakken die het afgelopen jaar steun toegewezen hebben gekregen, en niet van de oppervlakken waarvoor steun is aangevraagd.
De Commissie landbouw en plattelandsontwikkeling vindt dat er stappen moeten worden ondernomen om een geografisch informatiesysteem op te zetten. Zo kunnen we beter toezicht houden op de productie. De Commissie landbouw en plattelandsontwikkeling stelt verder heel duidelijk dat er een definitief kader moet worden gecreëerd voor steun aan de sector. We pleiten daarom voor permanente steun, gebaseerd op het aantal hectaren. Het inkomen van de producenten is zo verzekerd, en wel binnen de context van duurzame bebouwing. Er moet daarom een verband worden gelegd tussen de nu geldende verlengingsregeling en de definitieve regeling. Uiteindelijk moet er een regeling tot stand worden gebracht voor permanente steun, die dan via de producentenorganisaties wordt verdeeld.
Ter afsluiting wil ik erop wijzen dat de Commissie landbouw en plattelandsontwikkeling de kastanje expliciet noemt als deel uitmakend van de sector dopvruchten. De achteruitgang van bepaalde ecosystemen kan alleen gestuit worden als we de kastanje - bomen en vrucht - beschermen. Deze boom speelt een even belangrijke rol in het bos; de vrucht ervan is een belangrijk bestanddeel in de banketbakkerij van weleer. Verder wil ik erop wijzen dat er tijdens de plenaire vergadering twee identieke amendementen zijn ingediend, die beide beogen de steun voor hazelnoten gepaard te laten gaan met een marketingcampagne.
Ik kan deze amendementen echter niet steunen, ook al weet ik heel goed dat de hazelnoot op dit moment conjuncturele problemen doormaakt. We willen uiteindelijk echter een definitieve regeling, en die regeling zal gebaseerd zijn op de nu vast te stellen regeling, en we kunnen daar dus beter niet nog een tijdelijke oplossing in opnemen. De datum waarop die oplossing zou moeten aflopen heeft alleen maar meer onzekerheid gecreëerd.
Mijnheer de Voorzitter, mijnheer de commissaris, ik hoop dat we nog lang kunnen genieten van de beste nagerechten, de beste noga, en al die andere producten die gemaakt worden met de heerlijkste hazelnoten en amandelen ter wereld.
Mevrouw de Voorzitter, mijnheer de commissaris, ik wil allereerst de rapporteur, de heer Carlos Bautista Ojeda, welkom heten en hem gelukwensen met zijn uitstekende verslag. Verder bedank ik de Commissie landbouw en plattelandsontwikkeling voor haar vrijwel unanieme steun aan deze sector. Ik zal u niet vertellen welk belang de sector groenten en fruit voor de Zuid-Europese landen vertegenwoordigt - de rapporteur heeft dat immers al gedaan.
Bijna twee jaar geleden heeft de Raad de Commissie gevraagd om binnen het kader van het verslag over het functioneren van de gemeenschappelijk marktordening voor groenten en fruit een onderzoek uit te voeren naar dopvruchten. We hebben deze kwestie nog steeds niet definitief opgelost, en we proberen de problemen nu te ondervangen door de verbeteringsplannen te verlengen Het zou uiteraard veel beter zijn als we definitieve steunmechanismen zouden ontwerpen om de bestaande verbeteringsplannen te vervangen. Die definitieve regeling zou dan onmiddellijk moeten worden ingevoerd.
De Commissie kiest met dit voorstel voor verlenging, en wil daarbij de communautaire cofinanciering verlagen. Ze heeft verder een steunregeling voor hazelnoten voorgesteld, maar die zou alleen gelden voor de producenten die niet onder de verlengingsregeling vallen.
Het voorstel van de Europese Commissie om de verbeteringsplannen voor de tweede keer met een jaar te verlengen is op zich positief, maar vermag de bezorgdheid bij de producenten niet geheel weg te nemen. Zij hadden, zoals ik al aangaf, liever een definitieve regeling, om zo het hoofd te kunnen bieden aan de sterke concurrentie van de amandelen uit de Verenigde Staten en de hazelnoten uit Turkije.
Het door de Commissie landbouw en plattelandsontwikkeling goedgekeurde verslag vult de lacunes van het voorstel van de Europese Commissie op. In de goedgekeurde amendementen wordt aangedrongen op specifieke steun voor hazelnoten. Die steun zou moeten gelden voor alle organisaties die daarom verzoeken, en niet - zoals de Commissie voorstelt - alleen voor de organisaties die reeds onder het verbeteringsplan vielen. De Europese Commissie wil de cofinanciering door de lidstaten opvoeren van 18 tot 25 procent. De Commissie landbouw en plattelandsontwikkeling vindt echter dat de cofinanciering op hetzelfde niveau gehandhaafd moet blijven als onder de verbeteringsplannen het geval was. In overweging 2 wordt gesuggereerd dat de financiële verantwoordelijkheid geleidelijk op de producenten moet worden overgedragen - de Landbouwcommissie stelt voor die verwijzing te schrappen. Tot slot wordt aangedrongen op een definitieve steunregeling per hectare, onder de voorwaarde dat degelijke ecologische en landbouwkundige principes in acht worden genomen.
Mijnheer de commissaris, de Commissie landbouw en plattelandsontwikkeling heeft verder nog een belangrijk verzoek, en dat is dat kastanjes - een product dat niet in de verbeteringsplannen is opgenomen - ook onder de steunregeling komen te vallen.
Het belangrijkste is dat het Parlement zich binnen het kader van de gemeenschappelijke marktordening voor groenten en fruit uitspreekt voor een definitieve oplossing voor deze sector. Het Parlement moet daarom van de Commissie verlangen dat deze voor 1 juni 2002 een voorstel doet voor een definitieve steunregeling voor de sector.
Het is dus zaak hard door te werken om zo binnen de Europese Unie in het kader van de gemeenschappelijke marktordening voor groenten en fruit een oplossing te vinden voor de sector dopvruchten.
Mevrouw de Voorzitter, ik wil allereerst de rapporteur bedanken voor zijn uitmuntende verslag.
Mijnheer de commissaris, zoals u weet heeft het Europees Parlement zich herhaaldelijk uitgesproken voor steun aan de dopvruchtensector. Het Parlement is zich er namelijk van bewust dat het hier om een multifunctioneel type landbouw gaat, dat bijdraagt tot het behoud van het milieu en erosie tegengaat. Dit type landbouw speelt bovendien een belangrijke rol bij de ruimtelijke ordening. Op plaatsen waar geen alternatieve gewassen kunnen worden verbouwd heeft de plaatselijke bevolking nauwelijks een andere keus. De productie van dopvruchten is dus van groot sociaal en economisch belang, ook al omdat de productie binnen de Europese Unie bijna overal in achtergestelde regio's plaatsvindt.
De Commissie stelt nu voor de verbeteringsplannen voor deze sector te verlengen, en we kunnen ons daar op dit moment moeilijk tegen verzetten. We sluiten ons echter wel aan bij de rapporteur, in die zin dat we het onaanvaardbaar vinden dat organisaties die van de verbeteringspannen gebruik willen maken niet in aanmerking zouden kunnen komen voor de specifieke steun voor hazelnoten. Ook het voorstel van de Commissie om de communautaire cofinanciering van 82 naar 75 procent terug te brengen is onaanvaardbaar
We willen u duidelijk maken, mijnheer de commissaris, dat er een permanente regeling voor deze sector moet komen. Er moet een oplossing worden gevonden die stabiliteit brengt en het mogelijk maakt de productie van deze vruchten in Europa voort te zetten. Dat kan alleen als we de producenten permanente steun geven, en wel binnen een stabiel kader - de gemeenschappelijke marktordening voor groenten en fruit.
Ik verklaar de zitting van het Europees Parlement, die op donderdag 14 maart 2002 werd onderbroken, te zijn hervat.1
Collega's, juist op het moment dat de Europese Unie tijdens de Europese Raad van Barcelona belangrijke maatregelen heeft getroffen ten behoeve van de economische hervorming en modernisering, is professor Marco Biagi gisterenavond in Bologna door terroristen vermoord. De heer Biagi was als professor in het arbeidsrecht verbonden aan de universiteit van Modena en was regeringsadviseur op het gebied van arbeids- en werkgelegenheidsbeleid. Hij laat een vrouw en twee kinderen achter.
Terreurdaden zijn altijd abject, en in dit geval was de aanslag ook nog duidelijk doelgericht. De terroristen hadden, toen zij Marco Biagi vermoordden, een man op het oog die zowel in professioneel als in persoonlijk opzicht zeer gewaardeerd werd en die een essentieel beleid voor de hervorming van de arbeidsmarkt ontworpen had ter bevordering van de werkgelegenheid in Italië en Europa. Hij was eveneens een fervent voorstander van de sociale dialoog en solidariteit, evenals van vooruitgang en modernisering in zijn eigen land. Daarbij was hij het Europese ideaal ten zeerste toegedaan.
Om al deze redenen treft deze moord niet alleen Italië, maar ook het hart van ons gemeenschappelijk Europees ideaal.
Ik betuig mijn oprechte deelneming en medeleven aan de familie van de heer Biagi en aan zijn collega's aan de universiteit, en namens onze Italiaanse collega's en alle afgevaardigden in dit Parlement breng ik onze diepgevoelde ontzetting en verontwaardiging over aan de Italiaanse autoriteiten.
Collega's, tot mijn genoegen is vandaag op de officiële tribune een delegatie aanwezig van het Kroatische parlement, de Hrvatski Sabor, onder leiding van de heer Ivo Skrabalo, voorzitter van de Subcommissie voor de betrekkingen met het Europees Parlement en voorzitter van de Commissie interparlementaire samenwerking van het Kroatische parlement.
Zoals mijn geachte collega's zich zullen herinneren heeft het Europees Parlement slechts enkele maanden geleden, op 12 december 2001, zijn goedkeuring gehecht aan de Stabilisatie- en associatieovereenkomst, die een uitstekende basis vormt voor toekomstige samenwerking.
Later vandaag zullen onze gewaardeerde gasten een bijeenkomst hebben met de Delegatie van het Europees Parlement voor de betrekkingen met de landen van Zuidoost-Europa, voorgezeten door mevrouw Doris Pack. Dit zal de tiende interparlementaire bijeenkomst zijn van het Europees Parlement en Kroatië.
Wij stellen allen uw aanwezigheid bijzonder op prijs, mijnheer Skrabalo, op dit moment dat voor de ontwikkeling van de stabiliteit en vrede in Zuidoost-Europa zo belangrijk is, en wij danken u dat u vanmiddag in dit Parlement aanwezig bent.
Voordat wij aan het debat beginnen, wil ik een aantal belangrijke mededelingen doen aangaande ons tijdschema en onze procedure. De voorzitter van de Europese Raad, de heer José María Aznar, moet ons om 16.30 uur verlaten in verband met de Internationale Conferentie 'Financiering voor Ontwikkeling? in de Mexicaanse stad Monterrey. Hij zal bijgevolg het debat openen en in de eerste ronde van het debat reageren namens de Raad. Daarna zal zijn plaats door iemand anders worden ingenomen.
De voorzitter van de Europese Commissie, de heer Romano Prodi, die dezelfde conferentie in Mexico zal bijwonen, voelt zich vanwege de moord op professor Biagi, met wie hij nauw bevriend was, verplicht vanmiddag naar Bologna te reizen teneinde de overledene de laatste eer te bewijzen. Het Parlement heeft ongetwijfeld begrip voor zijn persoonlijke overwegingen in deze zaak. Hij zal derhalve eveneens het eerste deel van het debat over de Europese Raad van Barcelona bijwonen, waarna mevrouw De Palacio, vice-voorzitter van de Commissie, zijn plaats zal innemen.
Voordat ik het debat inleid, wil ik nog opmerken dat ik vorige week in Barcelona voor het eerst tijdens mijn voorzitterschap van dit Parlement de eer had namens u een Europese Topconferentie toe te spreken. Daarbij heb ik de nadruk gelegd op onze bijdrage: het werk dat zoveel rapporteurs, commissievoorzitters en fractiecoördinatoren als voorzitter of deelnemer hebben verricht. Ik wil iedereen in dit Parlement bedanken die een dergelijke speciale inspanning heeft verricht om gedegen werk af te leveren en dit op tijd te doen. Ik vond het geweldig dat ik als Voorzitter van het Europees Parlement een zo grote bijdrage heb kunnen leveren aan de Top van Barcelona.
In de loop van die bijeenkomst heb ik benadrukt dat dit Parlement een nieuw, meer volwassen partnerschap en een nieuwe dialoog met de Europese Raad wenst te ontwikkelen ten aanzien van een breed scala aan onderwerpen. Ik hoop en geloof dat wij het proces begonnen zijn dat dit in de toekomst mogelijk zal maken.
Aan de orde is de verklaring van de Raad en de Commissie aangaande de resultaten van de op 15 en 16 maart 2002 in Barcelona gehouden Europese Raad.
Het verheugt mij ten zeerste dat ik vandaag de fungerend voorzitter van de Raad, de Spaanse premier José María Aznar, en de voorzitter van de Europese Commissie, de heer Romano Prodi, welkom mag heten bij ons debat.
Eind vorig jaar schreef de Commissie in een brief aan mijn voorgangster dat er een kloof bestond tussen belofte en resultaat. Wij hebben het onze gedaan om die kloof te dichten. Tijdens de Top van Lissabon en daarna, toen in Barcelona werd teruggeblikt op die Topconferentie en vooruitgekeken werd naar de toekomst, zijn nieuwe streefdata vastgelegd. Dit Parlement is zijn beloften voor de Top van Barcelona nagekomen en zal wat zijn wettelijke verantwoordelijkheden betreft zijn beloften blijven nakomen in een actief partnerschap.
Ik heb het voorzitterschap van de Raad in overweging gegeven dat zowel het Parlement als de Raad en de Commissie profijt kunnen trekken van een nieuw en meer volwassen concept van dialoog als het erom gaat de regelgeving te vereenvoudigen en te verbeteren, ofwel vast te stellen hoe wij in de EU betere wetgeving en beter bestuur kunnen bereiken. Ik heb dit standpunt nadrukkelijk onder de aandacht gebracht van de fungerend voorzitter. Tot mijn vreugde kan ik u meedelen dat men op politiek niveau de wenselijkheid van deze ontwikkeling inziet. Ik hoop deze doelstelling te kunnen verwezenlijken tussen nu en de Top van Sevilla, met de hulp van de heer Aznar en zijn collega's in het voorzitterschap, en met de hulp van de heer Prodi en zijn collega's in de Commissie.
Tegen deze achtergrond nodig ik met groot genoegen de fungerend voorzitter van de Raad uit ons debat over de Top van Barcelona in te leiden.
. (ES) Mijnheer de Voorzitter van het Europees Parlement, mijnheer de voorzitter van de Commissie, dames en heren, namens de Europese Raad wil ik mij aansluiten bij Voorzitter Cox en de moord op professor Marco Biagi, adviseur van de Italiaanse minister van Werkgelegenheid Maroni, gisteren in Bologna, met klem veroordelen. Namens de Europese Raad wil ik de familie van de heer Biagi alsmede de Italiaanse autoriteiten en het Italiaanse volk mijn medeleven betuigen.
De strijd tegen het terrorisme is een wezenlijke prioriteit van de Europese Unie. Het terrorisme vormt een bedreiging van de vrijheid en de democratie die continu met alle kracht en met alle mogelijkheden die de rechtstaat ons biedt moet worden bestreden. Wij moeten nog duidelijker aantonen dat wij vastberaden zijn hiertegen op te treden en dat we het terrorisme koelbloedig en met politieke moed het hoofd zullen bieden, uit solidariteit met de slachtoffers en uit respect voor het wezen van de democratie.
Mijnheer de Voorzitter, dames en heren, het is mij een genoegen hier in het Parlement te verschijnen om u op de hoogte te stellen van de uitkomsten van de Europese Top van Barcelona, zoals ik in januari dit jaar al had aangekondigd ter gelegenheid van de presentatie van de prioriteiten van het Spaanse voorzitterschap van de Europese Unie.
Twee jaar geleden hebben de staatshoofden en regeringsleiders tijdens de Europese Top van Lissabon gesproken over de wijze waarop Europa het hoofd zou kunnen bieden aan de diepgaande veranderingen die onze samenlevingen ten gevolge van de globalisering momenteel ondergaan, evenals aan de uitdagingen die voortvloeien uit de kenniseconomie.
Ik verklaar de zitting van het Europees Parlement die op donderdag 14 maart 2002 werd onderbroken, te zijn hervat.
Ik moet u mededelen dat ik deze plaats heb ingenomen omdat de Voorzitter, de heer Cox, nog onderweg is naar Straatsburg. Hij komt terug uit Groot-Brittannië, waar hij vanmorgen vroeg zijn condoleances heeft betuigd aan het koningshuis van Groot-Brittannië wegens het overlijden van de koningin-moeder.
Te harer nagedachtenis zal morgen een minuut stilte in acht worden genomen.
Waarde collega's, tijdens de nacht van 26 maart jongstleden hebben zich twee verschrikkelijks gebeurtenissen voorgedaan in de Franse stad Nanterre. Tijdens de vergadering van het gemeenteraadsbestuur heeft een gewapende man het vuur geopend op leden van het gemeenteraadsbestuur. Acht gemeenteraadsleden kwamen daarbij om het leven en veertien werden zwaar gewond.
Ik wil de stad Nanterre, de gemeenteraad en de nabestaanden van de slachtoffers namens het Europees Parlement van harte condoleren en ons diep medeleven betuigen. Ik wil eveneens de moed loven van de gemeenteraadsleden die erin geslaagd zijn de binnengedrongen man te ontwapenen.
Verder is op 21 maart Juán Priede Pérez, het enige socialistische gemeenteraadslid van het dorp Orio in Baskenland, door terroristen vermoord. Diezelfde dag nog hebben wij namens het Parlement onze condoleances overgebracht aan de familie van de heer Priede en de Spaanse socialistische partij, en ons medeleven betuigd aan de Spaanse autoriteiten. De moord op Juán Priede Pérez toont eens te meer aan dat deze terroristen het recht op leven met voeten treden. Zij deinzen er zelfs niet voor terug om iemand te vermoorden die zich inzet voor het welzijn van zijn medeburgers, en minachten het recht op deelname aan het plaatselijke politieke leven en op uitoefening van de democratische rechten.
Geachte afgevaardigden, ik verzoek u ter nagedachtenis van de genoemden een minuut stilte in acht te nemen.
Mijnheer de Voorzitter, ik weet dat er tijdens deze vergadering een resolutie over het Israëlisch-Palestijnse probleem zal worden aangenomen, maar mijns inziens mogen wij niet van start gaan zonder eraan te herinneren dat er op Palestijns grondgebied 200 mensen vermoord zijn en dat het Palestijnse volk wordt vernederd door een staatsleger.
Ik acht het derhalve noodzakelijk dat deze vergadering wordt ingeluid met ...
Mijnheer Nogueira Román, ik verzoek u uw opmerking te herhalen als de kwestie van het Midden-Oosten aan de orde is.
Mijnheer de Voorzitter, ik heb een motie van orde. Ik wil via u Voorzitter Cox bedanken voor het feit dat hij vandaag het Verenigd Koninkrijk bezoekt. In dat verband wil ik ook graag namens de christen-democratische fractie zeggen dat een aantal van mijn Britse collega's morgen graag op de een of andere manier wil deelnemen aan de staatsbegrafenis van de koningin-moeder. Deze begrafenis zal morgenmiddag om 12.30 uur plaatsvinden. Mijn fractie, bij wie ik deze kwestie heb aangekaart, steunt mijn verzoek om de stemming van morgenochtend te vervroegen naar 11.30 uur, zodat alle Britse leden desgewenst de begrafenis om 12.30 uur in elk geval via de televisie kunnen volgen.
Mijnheer de Voorzitter, ik wil u bedanken voor uw bijdrage van daarnet en mij kort richten tot de afgevaardigden die wij zijn, en tot de burgers die naar ze luisteren: wanneer terroristen gek worden en wanneer gekken terroristen worden en afgevaardigden doden, op het moment dat steeds zwaardere populistische kritiek om zich heen grijpt die de politiek en haar vertegenwoordigers in diskrediet proberen te brengen, het dan goed is te bedenken dat deze mensen, deze afgevaardigden, zich moedig blijven inzetten voor het algemene belang.
Met alle respect, mijnheer de Voorzitter, maar als wij opstaan om een minuut stilte in acht nemen, blijven de bezoekers op de tribune heel vaak gewoon zitten. Ook zij zijn Europese burgers en daarom meen ik dat ook zij zouden moeten gaan staan om samen met ons een minuut stilte in acht te nemen.
Mijnheer de Voorzitter, ik heb een motie van orde met betrekking tot het zojuist door de heer Evans genoemde punt. Ook ik wil graag Voorzitter Cox bedanken voor het bezoek dat hij vandaag aan Londen brengt om namens het Europees Parlement zijn condoleances over te brengen aan de koninklijke familie naar aanleiding van het overlijden van de koningin-moeder. Ik hoop dat de Conferentie van voorzitters het verzoek van de heer Evans om de stemmingen van morgenochtend te vervroegen, zal inwilligen, zodat de Britse - en andere - parlementsleden die de begrafenis via de televisie willen volgen, daartoe de gelegenheid krijgen.
De definitieve ontwerpagenda, zoals deze tijdens de bijeenkomst van de Conferentie van voorzitters van 4 april jongstleden overeenkomstig artikel 110 is samengesteld, is rondgedeeld.
Betreffende het gecombineerde debat over de zes verslagen van de Commissie begrotingscontrole over de verlening van kwijting, heeft de Fractie van de Europese Sociaal-Democraten verzocht om de stemming hierover op woensdag 12.00 uur te laten plaatsvinden
Mevrouw de Voorzitter, de notulen zijn op zich juist, maar ik wil graag een opmerking maken. Ik was gisteren aanwezig in Straatsburg en heb vanaf het moment dat ik aankwam tot na 9 uur 's avonds vergaderingen gehad. Daarom heb ik niet de presentielijst van de plenaire vergadering getekend en komt mijn naam derhalve niet voor in de notulen.
Er zijn organismen die gegevens publiceren over de presentie van parlementsleden; dit klassieke voorbeeld toont echter aan dat dergelijke gegevens wel de indruk kunnen wekken dat leden niet bij de plenaire vergadering aanwezig zijn geweest, maar dat dit gewoon komt doordat ze niet de presentielijst van de plenaire vergadering hebben getekend. Ik wil graag dat dit in de notulen wordt opgenomen. Laat iedereen zich ervan bewust zijn dat de presentiegegevens die worden gepubliceerd niet altijd een juist beeld geven van de werkelijkheid.
Dank u wel, mijnheer Wynn. Uw opmerking zal uiteraard opgenomen worden in de notulen.
Mevrouw de Voorzitter, ik heb een motie van orde. Ik wil u verzoeken om de Voorzitter van het Parlement te vragen een klacht in te dienen bij de Franse regering, de burgemeester van Straatsburg en Air France: diverse leden konden gisteren niet aanwezig zijn bij de opening van de plenaire vergadering omdat Air France gisteren een van de weinige rechtstreekse vluchten vanuit het Verenigd Koninkrijk naar Straatsburg had geannuleerd. Velen van ons moesten daardoor via Nantes vliegen en kwamen pas om 9 uur 's avonds aan. Die pechvogels waren wij. Ik heb begrepen dat de Voorzitter van het Parlement ook tot de gedupeerden behoorde. Als de Franse regering erop staat dat wij hier twaalf maal per jaar vergaderen - en ik behoor niet tot degenen die daarover klagen - laat zij er dan voor zorgen dat wij de plenaire vergadering kunnen bijwonen en dat wij na de stemmingen van donderdagavond half zeven naar huis kunnen gaan!
Het is zonder meer belachelijk dat leden van het Europees Parlement niet kunnen deelnemen aan de debatten. Ik had gisteren tijdens een van die debatten het woord zullen voeren en ik weet dat dit ook voor anderen gold. Ik wil graag dat de Voorzitter contact opneemt met de autoriteiten en erop aandringt hier iets aan te doen.
Mevrouw Lynne, uw protest zal uiteraard worden overgebracht. Zoals u weet is onze Voorzitter, de heer Cox, zelf ook slachtoffer geworden van dit incident. Wij zullen de Franse regering ervan op de hoogte stellen. Het lijkt er echter op dat voor dit betreurenswaardige incident de verantwoordelijkheid op diverse plaatsen ligt. Wij zullen onze protesten overbrengen aan alle betrokken instanties, om ervoor te zorgen dat het niet weer gebeurt.
Mevrouw de Voorzitter, wij kunnen instemmen met dit verzoek om urgentverklaring, mits dit in de vergadering april II wordt behandeld. Dan zal ons ook het juridische standpunt van de Commissie juridische zaken en interne markt bekend zijn. Hoewel wij niet instemmen met de wijziging van de rechtsgrondslag, zijn wij bereid dit op deze voorwaarden tijdens de vergadering april II te behandelen.
Mevrouw de Voorzitter, deze ontwerpverordening borduurt voort op resolutie 1390 die, in overeenstemming met Titel VII van het Handvest van de Verenigde Naties, op 16 januari jongstleden door de VN-Veiligheidsraad werd aangenomen. Gelet op de termijn van 30 dagen waarbinnen de deelnemende staten de uit de resolutie voortvloeiende maatregelen moeten treffen, heeft de Commissie vrijheden en rechten van de burger, justitie en binnenlandse zaken gisteren vóór de urgentie en vóór een procedure zonder verslag gestemd. Dat betekent dat de urgentie dus direct aan het plenum wordt voorgelegd, met voor de politieke fracties de mogelijkheid amendementen in te dienen. Ik zou de Voorzitter willen vragen om, gelet op deze omstandigheden, de indieningstermijn voor amendementen zo ruim mogelijk te houden.
Misschien mag ik nog twee aanvullende opmerkingen maken. Ten eerste is het bij resoluties als deze zo dat de Europese Unie op twee fronten tegelijk actief is: enerzijds op het vlak van de tweede pijler, namelijk het buitenlands beleid, en anderzijds binnen het kader van het EG-Verdrag. De Commissie was gisteren bijna unaniem de mening toegedaan dat dit Parlement zich zou moeten concentreren op de instrumenten van de tweede pijler en dan vooral op het gemeenschappelijk standpunt zoals dat momenteel wordt uitgewerkt. En als het Parlement hier niet bij wordt betrokken moet het op zijn minst worden geïnformeerd. De letter van het Verdrag is één ding, iets anders is het gezond verstand en de wetenschap dat dit Parlement de belangen van de burgers behartigt.
Mijn tweede opmerking betreft het feit dat de Commissie vrijheden en rechten van de burger, justitie en binnenlandse zaken uitermate bezorgd is en de Raad en de lidstaten die lid zijn van de Veiligheidsraad formeel zal vragen om toe te zien op correctiemechanismen voor die gevallen waarbij namen van natuurlijke of rechtspersonen abusievelijk op deze lijst terecht zijn gekomen. Dat is iets wat de Europese burger grote zorgen baart.
Tot slot vragen wij de Commissie om ons niet meer in een dergelijke situatie verzeild te doen geraken. Het Parlement beschikte over precies vijf dagen om zich achter deze VN-resolutie te scharen - want het gaat niet echt om een advies - terwijl de resolutie al op 19 januari werd aangenomen. Wij willen in de toekomst eerder bij dit soort regelingen betrokken worden zodat het Parlement volledig op de hoogte is en zich qua agendering niet in allerlei bochten hoeft te wringen.
Mevrouw Frahm, u heeft verzocht het woord te krijgen. Wilt u zich voor of tegen de urgentverklaring uitspreken?
Mevrouw Palacio, ik begrijp niet dat u de Commissie vrijheden en rechten van de burger, justitie en binnenlandse zaken deze procedure heeft doen aanvaarden. Ik begrijp evenmin dat de Commissie vrijheden en rechten van de burger, justitie en binnenlandse zaken een lijst met namen moet behandelen zonder te weten hoe die lijst ontstaan is en hoe men ze kan wijzigen. Als de Commissie vrijheden en rechten van de burger, justitie en binnenlandse zaken zich ernstig van haar taak gekweten had, dan zou ze geweigerd hebben deze zaak in behandeling te nemen, zolang niet duidelijk is hoe ze de lijst kan wijzigen. Als men het respect van de Commissie wil afdwingen, moet men niet zomaar onmiddellijk doen wat de Commissie zegt. Men had moeten weigeren.
Wenst iemand zich uit te spreken ten gunste van de urgentverklaring?
Mevrouw de Voorzitter, vóór de urgentie en om nogmaals te zeggen dat het Parlement zich hier niet uitspreekt over lijsten als zodanig. Waar het om gaat is dat het Parlement een besluit onderschrijft van de Veiligheidsraad van de Verenigde Naties. De Veiligheidsraad neemt een resolutie aan die de deelnemende landen en de Europese Unie - als regionale macht die in zekere zin de staten vertegenwoordigt die ondertekenen - moeten ondersteunen maar waarbij ze geen actieve rol spelen.
Het Handvest van de Verenigde Naties bepaalt in de artikelen 40 en 41 van Titel VII dat de Veiligheidsraad passende maatregelen treft die door de aangesloten staten 'moeten? - het is een verplichting - worden uitgevoerd. Elke wijziging van deze lijsten loopt dus via de Veiligheidsraad. De Commissie juridische zaken verzoekt nu de Raad, als vertegenwoordiger van de Europese Unie, en de lidstaten die zitting hebben in de Veiligheidsraad om binnen de Veiligheidsraad een procedure in te stellen die het mogelijk maakt deze gang van zaken te omzeilen in het geval dat namen van natuurlijke of rechtspersonen op onjuiste gronden in de lijst zijn opgenomen.
Aan de orde zijn de verklaringen van de Raad en de Commissie over de situatie in Tsjetsjenië.
Het woord is aan de heer de Miguel namens de Raad.
Mijnheer de Voorzitter, dames en heren, de Europese Unie houdt zich sedert het begin van de Russische militaire operatie in 1999 intensief bezig met de situatie in Tsjetsjenië. Dat blijkt onder andere uit de conclusies van de Raad van Helsinki in december 1999 en het optreden van de verschillende voorzitterschappen sindsdien. In ons standpunt is, niettegenstaande bepaalde voorspellingen, ook geen verandering gekomen sinds 11 september.
Het Spaanse voorzitterschap houdt bij de tenuitvoerlegging en voortzetting van het beleid gedurende dit half jaar volledig rekening met de zorgen van de Unie. In het werkplan van het voorzitterschap voor de ontwikkeling van een gemeenschappelijke strategie ten aanzien van Rusland was reeds een paragraaf opgenomen waarin deze wil tot uitdrukking werd gebracht. In deze paragraaf staat namelijk dat wij: 'uitdrukking blijven geven aan de wens van de EU dat in Tsjetsjenië spoedig een vreedzame regeling tot stand wordt gebracht waarmee de territoriale integriteit en de rechtsstaat worden gegarandeerd en de mensenrechten geëerbiedigd; ijveren voor verbetering van de situatie en meer veiligheid en doeltreffendheid bij de verlening van humanitaire hulp?.
Deze verklaring heeft sinds januari haar beslag gevonden in verscheidene concrete acties. Het voorzitterschap heeft Tsjetsjenië opgenomen op de agenda van alle politieke dialogen die op de verschillende niveaus tussen de Europese Unie en Rusland plaatsvinden: de politieke vertegenwoordigers, de ministeriële trojka Europese Unie-Rusland, de trojka van politiek directeuren Europese Unie-Rusland, de trojka CPV-Rusland en de bijeenkomsten van deskundigen, de zogenaamde COEST-trojka.
Ter gelegenheid van de recente ontmoeting van de ministeriële trojka met de Russische minister van Buitenlandse Zaken, de heer Ivanov, op 2 april jongstleden, heeft het voorzitterschap opnieuw de aandacht op deze kwestie gevestigd. Anderzijds heeft de Unie via de trojka van de missiehoofden van de Unie in Moskou begin maart haar bezorgdheid over de situatie van de mensenrechten in het gebied tot uiting gebracht aan het adres van de Russische onderminister van Buitenlandse Zaken, de heer Gusarov.
Al deze activiteiten hadden tot doel de Russische autoriteiten duidelijk te maken wat het standpunt van de Europese Unie is ten aanzien van de ontwikkelingen in de Kaukasische republiek. Daar komt nog de steun bij die de genoemde autoriteiten bereid zijn te geven aan de reis die de trojka van missiehoofden deze maand april naar dit gebied wil maken. Hierdoor zullen wij directe informatie kunnen verkrijgen over de gang van zaken en de ontwikkelingen. Met het oog daarop heeft de trojka van missiehoofden regelmatig contact met de vertegenwoordigers van de NGO's en de bevoegde autoriteiten, zoals de heer Kalamanov die indertijd speciaal vertegenwoordiger van het Kremlin was voor de mensenrechten in Tsjetsjenië, of de heer Yastrzhembsky, de presidentiële woordvoerder.
Wat de speciale maatregelen en in dit geval met name de maatregelen van het Spaanse voorzitterschap betreft, mogen wij niet vergeten dat de Unie haar bezorgdheid heeft omgezet in aanzienlijke financiële hulp. De Europese Unie is op dit moment de grootste donor van humanitaire hulp aan het gebied. Vanaf het begin van de Russische militaire operatie in 1999 tot nu toe heeft de Unie 65 miljoen euro beschikbaar gesteld. Van dat bedrag is 40 miljoen euro in 2001 uitgegeven.
Ik wil graag een aantal aspecten van de huidige situatie in Tsjetsjenië belichten. Uit alle rapporten van de OVSE, de Parlementaire Vergadering van de Raad van Europa en verscheidene ONG's blijkt dat er nog steeds redenen tot zorg zijn. Lord Judd stelde in zijn rapport aan de Parlementaire Vergadering van de Raad van Europa vast dat de vorderingen die vorig jaar op dit gebied geboekt zijn, gering zijn. Uit de rapporten van de OVSE van de eerste maanden van dit jaar over de militaire operaties in deze periode blijkt dat er burgers zijn verdwenen, plunderingen hebben plaatsgevonden, willekeurig geweld is gebruikt en dat de mensenrechten nog op andere manieren zijn geschonden. Dit druist allemaal in tegen hetgeen van tevoren was afgesproken. Niet bij alle operaties was een vertegenwoordiger van het Openbaar Ministerie aanwezig.
Wij moeten echter ook erkennen dat de Russische autoriteiten stappen ondernomen hebben om deze situatie te verbeteren. President Poetin heeft gezegd - het is goed daarop te wijzen - dat degenen die zich schuldig hebben gemaakt aan schendingen van de mensenrechten terecht moeten staan en veroordeeld moeten worden, ook al zitten ze in het leger. Andere officiële vertegenwoordigers hebben dit eveneens herhaald.
Het bureau van de speciale vertegenwoordiger van het Kremlin voor de mensenrechten in Tsjetsjenië heeft zijn werk voortgezet en de klachten over mogelijke schendingen van de mensenrechten behandeld. De Russische autoriteiten werken samen met organisaties die op dit gebied actief zijn. Met het oog op de samenwerking met de intergouvernementele organisaties en de hoge commissaris van de Verenigde Naties voor de mensenrechten is het mandaat van de steungroep van de OVSE in Tsjetsjenië vernieuwd tot 31 december 2002. Drie vertegenwoordigers van de Raad van Europa werken mee aan de taken van voornoemd bureau. De gemengde werkgroep, die bestaat uit vertegenwoordigers van de Parlementaire Vergadering van de Raad van Europa en de Doema, zet haar werk eveneens voort.
Met betrekking tot de NGO's is men het in januari eens geworden over de oprichting van een raad voor de bescherming van de mensenrechten in Tsjetsjenië bestaande uit vertegenwoordigers van niet-gouvernementele organisaties, justitie, veiligheidsdiensten en plaatselijke autoriteiten. Het is de bedoeling dat deze raad één keer per maand bijeenkomt. Er zijn dus verschillende positieve maatregelen genomen. Wij kunnen nu eveneens constateren dat er in de bewakingsposten langs de verbindingswegen in Tsjetsjenië ook Tsjetsjeense politie aanwezig is. Toch volstaan deze maatregelen niet, zoals ook blijkt uit de evaluatie van de huidige situatie.
In humanitair opzicht is de situatie nog steeds rampzalig: honderdduizenden mensen zijn op de vlucht geslagen. De belangrijkste reden waarom zij nog niet zijn teruggekeerd is dat de situatie nog steeds onveilig is en de humanitaire organisaties grote belemmeringen ondervinden bij hun werkzaamheden. De Russische overheid heeft op dit gebied verschillende maatregelen genomen. Zoals gezegd wordt er een werkgroep met de NGO's opgericht die een forum zal zijn voor de bespreking van deze kwesties. Daarnaast heeft de Russische overheid echter ook verscheidene maatregelen genomen om de situatie in het gebied te normaliseren. Deze maatregelen beperken zich niet alleen tot de plannen voor sociale en economische ontwikkeling, de heropening van onderwijsinstellingen of het opnieuw in werking stellen van het systeem van overheidspensioenen. Er wordt eveneens gewerkt aan een grondwet waarover een referendum gehouden moet worden. Dat zou een stap zijn in de richting van nieuwe verkiezingen waarin de burgers van Tsjetsjenië hun vertegenwoordigers kunnen kiezen.
Met het oog op de aanhoudende problemen die ik zojuist beschreven heb, heeft de Europese Unie geen gelegenheid voorbij laten gaan om in de dialoog met Rusland de Russische autoriteiten haar standpunt kenbaar te maken. Dit standpunt behelst de volgende punten. Ten eerste erkent de Europese Unie de territoriale integriteit van Rusland en het recht en de verantwoordelijkheid van de Russische overheid om haar burgers te beschermen tegen terreuracties, die de Unie zonder meer veroordeelt. De Unie stelt hierbij echter twee voorwaarden. In de eerste plaats moet bij de bescherming van de bevolking zonder meer rekening worden gehouden met de voorschriften van de rechtsstaat en de strikte eerbiediging van de mensenrechten en het internationaal humanitair recht dat in talloze verdragen met onder andere Rusland is vastgelegd.
Daarom verzoekt de Europese Unie de Russische autoriteiten degenen die zich schuldig hebben gemaakt aan schendingen van mensenrechten te straffen. Voorkomen moet worden dat dergelijke misdaden ongestraft blijven zoals in vroegere tijden. Tegelijkertijd moet de Russische overheid de federale functionarissen een adequate opleiding geven met betrekking tot de mensenrechten opdat dergelijke toestanden in de toekomst niet meer voorkomen.
De Raad van Europa en het bureau van de hoge vertegenwoordiger van de Verenigde Naties voor de mensenrechten leveren een grote bijdrage aan de oplossing van deze kwestie. De Europese Unie moet nu haar kans grijpen en haar steun verlenen aan deze organisaties en de OVSE bij het werk dat ze in Tsjetsjenië verrichten.
De Unie hoopt eveneens dat Rusland blijft samenwerken met de internationale organisaties en de NGO's bij de oplossing van de problemen die hun werkzaamheden belemmeren. Er zijn reeds concrete maatregelen genomen. De betrokken organisaties worden toegelaten tot de gevangenissen en er is radiocommunicatie mogelijk. Als de situatie van de mensenrechten verbetert zullen zeker ook de vluchtelingen terugkeren. Op dit moment ondervinden de communicatiemiddelen in het gebied allerlei hinder en beperkingen, maar een opheffing daarvan zal de burgers en de internationale gemeenschap meer vertrouwen geven.
In de tweede plaats is de Unie van mening dat de terreuraanslagen van gewapende Tsjetsjeense rebellen ongetwijfeld mede de oorzaak zijn van het probleem, maar zeker niet de enige oorzaak. Daarom moet een duurzame oplossing van dit probleem gezocht worden in het weer op gang brengen van het dagelijkse leven, hetgeen herstel van de democratische structuren en mechanismen van Tsjetsjenië betekent. Dit kan echter alleen bereikt worden door middel van een dialoog met de verschillende sectoren van de Tsjetsjeense maatschappij. De Europese Unie moedigt de Russische overheid derhalve aan de contacten die in november gelegd zijn weer op te pakken.
In de derde plaats is de Europese Unie van mening dat haar standpunt ten aanzien van deze kwestie evenwichtig is. Enerzijds erkent zij de nu geboekte resultaten en anderzijds blijft zij hameren op de grote problemen die nog steeds aanwezig zijn op een aantal gebieden. De Unie handelt daardoor in overeenstemming met de gemeenschappelijke waarden die ten grondslag liggen aan zowel haar eigen bestaan als de betrekkingen met derde landen, waaronder de betrekkingen tussen de Europese Unie en Rusland.
De belangrijkste waarden die de Unie en Rusland delen, zijn de eerbiediging van de rechtsstaat en de bescherming van de mensenrechten en fundamentele vrijheden. Deze eensgezindheid zal ook bepalend zijn voor de houding van de Europese Unie ten aanzien van de behandeling van Tsjetsjenië in de achtenvijftigste bijeenkomst van de Commissie voor de rechten van de mens.
De Unie heeft de Russische overheid kenbaar gemaakt open te staan voor onderhandelingen over een verklaring van het voorzitterschap waarin gewag wordt gemaakt van zowel de vooruitgang als de problemen, en wel in dezelfde bewoordingen die ik in het Parlement heb gebruikt. Tegelijkertijd is de voornoemde autoriteiten duidelijk gemaakt dat de Europese Unie er niet voor terugschrikt een resolutie aan te nemen, zoals tijdens de vergaderperiode van 2001 moest gebeuren, als Rusland niet aan dit standpunt voldoet.
Mijnheer de Voorzitter, dames en heren, rest mij enkel u nogmaals te wijzen op het krachtige en eensgezinde standpunt van de Unie. De Unie zal in haar betrekkingen met Rusland de situatie in Tsjetsjenië voorrang blijven geven, de situatie op de voet blijven volgen en zonodig maatregelen nemen. Deze kwestie zal ook een belangrijk onderdeel vormen van de dialoog op het hoogste niveau die op 28 mei plaatsvindt in het kader van de topbijeenkomst van Rusland en de Europese Unie.
Mijnheer de Voorzitter, de Commissie deelt de zorgen van het Parlement over de situatie in Tsjetsjenië die, zoals uit enkele solide, recente rapporten over ernstige schendingen van de mensenrechten in de afgelopen maanden blijkt, achteruit gaat.
Gezien deze rapporten, en met name ook de rapporten van de Raad van Europa, laat de Europese Unie niets na om de Russische autoriteiten langs de geijkte diplomatieke wegen telkens weer haar bezorgdheid tot uiting te brengen. Zoals u weet is er in het kader van de politieke dialoog tussen de EU en Rusland een intensief tijdschema vastgesteld met vergaderingen op hoog niveau. Een van die vergaderingen heeft de vorige week in Madrid plaatsgevonden toen de trojka de minister van Buitenlandse Zaken, Ivanov, heeft ontmoet.
Het standpunt van de Europese Unie ten aanzien van deze kwestie is heel eenvoudig en standvastig. De EU geeft Rusland haar volledige steun in de legitieme strijd tegen het terrorisme, zowel in Tsjetsjenië als elders. Daar mag geen enkele twijfel over bestaan. Het feit dat wij blijven aandringen op een politieke oplossing waarmee de territoriale integriteit van de Russische federatie kan worden geëerbiedigd en de meerderheid van het Tsjetsjeense volk kan instemmen, doet op geen enkele wijze afbreuk aan deze steun.
Er mag evenmin twijfel bestaan over de vastberadenheid van de EU om de mensenrechten in ere te houden, niettegenstaande de strijd tegen het terrorisme in heel de wereld, onder meer in Tsjetsjenië. Ik weet zeker dat het Europees Parlement het volledig eens is met de opvatting dat de strijd tegen het internationaal terrorisme geen rechtvaardiging of excuus mag zijn voor de schending van de meest elementaire individuele mensenrechten, of het nu om de Westelijke Jordaan-oever, Afghanistan of Tsjetsjenië gaat. Aan die opvatting mag niet getornd worden, en daaraan is ook niet getornd na de verschrikkelijke aanslagen van de 11de september van vorig jaar.
De Europese Unie onderneemt samen met Rusland inspanningen voor de versterking van de politieke en economische betrekkingen. In het kader daarvan heeft de Europese Unie Rusland herhaaldelijk duidelijk gemaakt dat zij van Rusland een gedrag verwacht dat overeenkomt met de waarden die Rusland heeft gezegd te zullen eerbiedigen op het moment dat het toetrad tot de Raad van Europa en de OVSE. Deze waarden behelzen basisbeginselen zoals de volledige eerbiediging van de fundamentele mensenrechten en het recht, met inbegrip van het volkerenrecht, en zijn een vast bestanddeel van het strategisch partnerschap dat wij samen proberen op te bouwen.
Aan de orde is het verslag (A5-0037/2002) van de heer Beazley, namens de Commissie cultuur, jeugd, onderwijs, media en sport, over het evaluatieverslag van de Commissie voor de Raad en het Europees Parlement over de toepassing van de aanbeveling van de Raad van 24 september 1998 over de bescherming van minderjarigen en de menselijke waardigheid (COM(2001) 106 - C5-0191/2001 - 2001/2087(COS)).
Mijnheer de Voorzitter, allereerst zou ik mijn collega de heer Heaton-Harris lof willen toezwaaien voor het inleidende werk dat hij, voordat hij naar een andere commissie vertrok, met het ontwerp van dit verslag heeft verricht.
De snelle ontwikkeling van audiovisuele media heeft veel concrete voordelen opgeleverd voor het onderwijs, voor het bewustmakingsproces met betrekking tot overheidsaangelegenheden in de hele wereld en niet in de laatste plaats voor de amusementswereld.
Aan de voordelen valt niet te twijfelen, maar er is ook reden tot bezorgdheid. Gezien de buitengewone vaardigheid die kinderen hebben in het gebruik van audiovisuele middelen, lopen zij het risico toegang te verkrijgen tot informatie die niet geschikt of schadelijk is voor minderjarigen. Dit gevaar is onmiskenbaar het grootst op het gebied van openbaar toegankelijk pornografisch materiaal en bij beelden van nodeloos geweld.
De uitgangspunten bij de opstelling van dit verslag waren: aanscherpen van het bewustzijn onder het grote publiek ten aanzien van deze kwesties, vergroten van de verantwoordelijkheid van de ouders en bevorderen van samenwerking tussen de inhoudaanbieders, de consumentenorganisaties en de respectieve overheden, zowel op nationaal niveau als op Europees niveau. Zelfregulering wordt daarbij beschouwd als belangrijkste instrument, waar nodig ondersteund door wettelijke vereisten.
Het verslag behelst een analyse van het evaluatieverslag van de Commissie en heeft in eerste instantie betrekking op het Internet en computerspelen, aangezien het niet wenselijk werd geacht vooruit te lopen op een mogelijke herziening van de richtlijn 'Televisie zonder grenzen?. In het verslag wordt aangedrongen op gebuikersvriendelijke filtersystemen, zodat ouders vooraf kunnen bepalen welke onderwerpen ongeschikt zijn voor hun kinderen. In dit verband stel ik het zeer op prijs dat de ICRA (Internet Content Rating Association) na het eerste ontwerp van dit verslag een gratis verkrijgbaar filtersysteem heeft uitgebracht, een door de Commissie gesteund initiatief.
Tevens hebben we opgeroepen tot bewustmaking van het grote publiek, het voeren van voorlichtingscampagnes en het opzetten van 'hotlines? zoals die al bestaan in de televisiewereld, zodat gebruikers, en met name ouders, klachten over illegale of schadelijke inhoud kunnen indienen.
Wij zijn van mening dat de zogenaamde 'babbelboxen' op het Internet beter gecontroleerd zouden moeten worden, zowel met betrekking tot de regels voor de opzet ervan als ten aanzien van het gebruik. Wat de videospelen betreft roepen wij de lidstaten op de beoordeling van dit soort spelen te blijven stimuleren, wederom door middel van zelfregulering. Indien dit in sommige gevallen ontoereikend blijkt, zou moeten worden overgegaan tot invoering van nader overeen te komen minimumnormen voor inhoud en reclame. Tevens hopen we dat de lidstaten de beste praktijken op dit gebied blijven uitwisselen en de maatregelen coördineren die in samenwerking met de bedrijfstak en de inhoudaanbieders worden genomen.
Dit verslag is niet bedoeld om de gevaren - die er onmiskenbaar zijn - op te blazen of uit te vergroten. Het biedt een bruikbaar kader om het grote publiek bewuster te maken van de risico's die verbonden zijn aan deze kwestie en het wijst de weg naar praktische oplossingen. Tot slot roept het Parlement de Commissie op een vervolgverslag op te stellen, het liefst voor het eind van dit jaar, over de tenuitvoerlegging van de aanbeveling, waarbij de stand van zaken in elke lidstaat afzonderlijk belicht wordt. Ik beveel het verslag aan bij het Parlement.
Voorzitter, mevrouw de Commissaris, collega's, de bescherming van minderjarigen en de menselijke waardigheid is een zaak die ons allen nauw aan het hart ligt. Het is dan ook heel goed dat de Commissie met dit evaluatieverslag is gekomen over de vooruitgang die we daarmee boeken met betrekking tot de audiovisuele media en Internet. De heer Beazley, zoals vóór hem de heer Heaton-Harris, heeft daar een voortreffelijk verslag over gemaakt.
Toch wil ik van deze gelegenheid gebruik maken om er nog eens op te wijzen dat technische middelen en regulering van hogerhand niet voldoende zijn om die bescherming te garanderen. Er zijn altijd wel slinkse en minder slinkse manieren om dat te omzeilen en zeker kinderen zijn daarin heel inventief. Zelfregulering zoals die nu op brede schaal toegepast wordt, blijkt een zeer handzaam instrument. Maar ik wil er hier nog eens op wijzen dat het sensibiliseren van de minderjarigen zelf en hun ouders en opvoeders de beste manier is en blijft. En dit kan enerzijds door op de scholen ruim aandacht te besteden aan media-educatie, waarbij de jongeren geleerd wordt zelf schadelijke inhoud te herkennen, en anderzijds door de opvoeders een werktuig zoals het Nederlandse classificatiesysteem "kijkwijzer" in handen te geven. We hebben daar gisteren een zeer interessante hoorzitting over gehad. Ik ben daar in Nederland ook bij betrokken. Het is een goed doordacht systeem, dat ook inderdaad werkt en waardoor ze bewust kunnen omgaan met audiovisuele mediaproducten. Er is een te hanteren leeftijdscategorie bij: MG6 hetgeen betekent: 6 jaar, meekijken gewenst, en zo worden ouders nog eens extra op hun verantwoordelijkheid gewezen, want ongeïnteresseerde ouders leveren kwetsbare kinderen op. Ik roep dan ook de lidstaten en de Commissie op om bij het bestuderen van de beste praktijken dit classificatiesysteem in gedachte te houden en bij het uitwerken van schoolcurricula mediaonderwijs ook een plaatsje te geven.
Mijnheer de Voorzitter, geachte collega's, geachte commissaris, om te beginnen wil ik de heer Beazley feliciteren met zijn verslag en hem bedanken voor de goede samenwerking. Mijn voorgangster heeft er al op gewezen dat dit een onderwerp is dat ons allen na aan het hart ligt. Wij zijn het over een groot aantal zaken eens, bijvoorbeeld dat vertrouwen een betere basis is voor samenwerking dan overdreven controle of censuur.
Wij zijn het er ook over eens dat er meer bekendheid moet worden gegeven aan de "hotlines". Wij streven naar een situatie waarin deze hotlines in heel Europa worden toegepast, zodat kan worden vastgesteld waar bescherming noodzakelijk is. Ook zijn wij allen van mening dat ouders moeten kunnen beschikken over de juiste instrumenten waarop zij een beroep kunnen doen om samen met hun kinderen te beoordelen welke televisieprogramma's, computerspelen en speelfilms voor de kinderen het meest geschikt zijn. In dat opzicht kan ik de woorden van mijn voorgangster volledig beamen. Het is van zeer groot en dringend belang om te werken aan een uniform Europees systeem voor de classificatie van materiaal voor alle audiovisuele media. Dat zou namelijk kunnen fungeren als zelfbeoordelingssysteem voor ouders en jongeren en als middel om op basis van vertrouwen met elkaar om te gaan zonder een toevlucht te zoeken in overmatige controle of censuur.
Nu kom ik op wat mijns inziens het belangrijkste punt is in deze discussie over audiovisuele middelen. Internet schijnt voor velen een soort digitaal toverkastje te zijn waar zoveel uitkomt dat de kijker compleet wordt overweldigd. Wij mogen echter niet vergeten welke invloed dit medium kan hebben op mensen, vooral op jongeren en kleine kinderen, die onvoldoende beseffen wat er allemaal op hen af komt. Ik zal erop blijven hameren dat kennis over en inzicht in media van cruciaal belang zijn en dat wij niet vroeg genoeg kunnen beginnen om het bewustzijn hierin aan te scherpen en te ontwikkelen. Om dit te bereiken is politieke wil nodig, maar ook meer programma's en meer geld. Misschien kunnen alle betrokken partijen op Europees niveau tot samenwerking komen. Dat zou tenslotte iedereen ten goede komen.
Mijnheer de Voorzitter, geachte collega's, dankzij de enorme vooruitgang op het gebied van de massamedia, en met name de televisie, worden onze ervaringen met de dag rijker. U zult waarschijnlijk in uw land - net als ik in mijn land - wel eens die absoluut onesthetische uitzendingen hebben gezien waarin het gedrag wordt getoond van mensen die zich vrijwillig gevangen laten zetten in een bepaalde ruimte. De kijkers worden dan uitgenodigd door het sleutelgat te gluren, in de hoop natuurlijk iets opwindends - meestal een seksscène, laten wij eerlijk zijn - of iets onverwachts en interessants te zien. Tegelijkertijd wordt met name onder jongeren op de meest gevoelige leeftijd een bepaalde mentaliteit gecultiveerd. Zij denken zich te kunnen gedragen alsof zij in een soort loterij leven en hun lichaam en ziel kunnen gebruiken als inzet voor een weddenschap, alleen om geld te verdienen ten koste van alle anderen.
Dit zijn mijns inziens absoluut onaanvaardbare, waanzinnige toestanden, waaraan men onmogelijk het hoofd kan bieden met wetsvoorschriften of bestuursmaatregelen. Zoals andere collega's reeds zeiden kan men daar zelfs met technische regelingen, voorlichting of onderwijs aan kinderen weinig aan doen. Een verbod gaat immers altijd gepaard met een zekere fascinatie, met een waas van geheimzinnigheid. Daarom zal dat alles, mevrouw de commissaris, niet veel zoden aan de dijk zetten, al helemaal niet omdat die uitzendingen binnenkort dankzij het Internet voor iedereen toegankelijk zullen zijn. Mijns inziens is er een Europese wetgeving nodig, een veel strengere regeling dan wij nu hebben. Ik heb niet zoveel vertrouwen in zelfregulering. De wetten van de mededinging zijn bikkelhard. Toch kan het geen kwaad een soort gedragscode te overwegen, mits deze een sterker bindend karakter krijgt. Wij moeten zowel ouders als consumenten het recht geven de producenten van dergelijke rommel het vuur na aan de schenen te leggen. Misschien kan men dan tegengas geven en voorkomen dat alles in het teken staat van het mededingingsvermogen. Natuurlijk moeten wij ook de meer technische problemen onder de loep nemen, zoals het tijdstip van uitzending van dergelijke programma's. Men zou er bijvoorbeeld voor kunnen zorgen dat deze niet worden uitgezonden op het moment waarop kinderen nog op zijn of hun huiswerk maken.
Zolang wij echter, mijnheer de Voorzitter, niets beters en originelers hebben gevonden, iets dat van meer fantasie getuigt, blijf ik pessimistisch wat de toekomst en de toekomst van deze programma's betreft.
Voorzitter, internet en televisie hebben de wereld veranderd. Kennis en informatie zijn 24 uur per dag beschikbaar en in grote hoeveelheden. Zoals door mij in eerdere bijdragen ook al is aangegeven, vormen internet en televisie echter een afspiegeling van de maatschappij. Het evaluatierapport van de Commissie en het verslag van rapporteur Beazley bevestigen dit. Beide media worden ook gebruikt voor misdadige en mensonterende doeleinden. Ik ben blij met het evaluatierapport van de Commissie en het verslag van de rapporteur. Het is goed dat de Commissie kan constateren dat er in veel lidstaten gewerkt wordt aan manieren om verspreiding van kinderpornografie tegen te gaan. Dit geldt ook voor andere mensonwaardige en illegale activiteiten. Terecht wordt er gewezen op de noodzaak voor de Commissie om bij de lidstaten te blijven aandringen op het realiseren van de bepalingen uit de aanbeveling.
Terecht ook dat de rapporteur in zijn verslag wijst op de verantwoordelijkheid van ouders in de eerste plaats, maar ook van de overheid en van de aanbieders van internetproducten. Gezamenlijk moeten zij ervoor zorgen dat de mens als uniek schepsel gewaardeerd wordt en niet als gebruiksmiddel voor persoonlijke behoeften. Juist kinderen verdienen hier bescherming, zodat ze een gezond beeld over de mens kunnen ontwikkelen. Het gaat hier niet alleen om kinderpornografie. Het gaat ook om racisme, haat en andere vormen van mensonwaardige uitwassen die via internet en televisie zo gemakkelijk verspreid kunnen worden.
Het mondiale bereik van internet en televisie vraagt om een internationale aanpak.
De wens vanuit de lidstaten om nationale regelgevingskaders te onderwerpen aan minimumnormen op Europees, en wellicht mondiaal niveau heeft mijn instemming. Ik vind de combinatie van nationale kaders en internationale minimumnormen zinvol. Dit doet recht aan het mondiale probleem en aan de culturele verscheidenheid. Daarnaast geeft het behoud van een nationaal regelgevingskader lidstaten geen mogelijkheid om zich te verschuilen achter internationale regelgeving.
Het voorstel om alle betrokken partijen te raadplegen bij het opstellen van gedragscodes en andere mogelijkheden om verspreiding van pornografie en racistisch materiaal tegen te gaan, is nuttig. Wel wil ik als aanvulling hierbij opmerken dat waar het gaat om het censureren en aanpakken van illegaal materiaal, politie en justitie de wettelijk bevoegde autoriteiten zijn.
Tenslotte, mijnheer de Voorzitter, wil ik er bij de Europese Commissie op aandringen om de lidstaten aan te moedigen aandacht te blijven besteden aan misstanden die via televisie, videospelletje en films verspreid worden. Uit het verslag komt naar voren dat er op deze gebieden minder vooruitgang is geboekt dan op het internetgebied. Minder duidelijke misstanden blijven wel misstanden. En waar het gaat om de bescherming van minderjarigen en de menselijke waardigheid kunnen we niet alert genoeg zijn.
Mijnheer de Voorzitter, de afgevaardigden van Mouvement Pour la France zijn ingenomen met de ontwerpresolutie van het Europees Parlement over het evaluatieverslag van de Commissie betreffende de bescherming van minderjarigen en de menselijke waardigheid en zullen dan ook voor deze ontwerpresolutie stemmen.
In deze kwestie, waarbij de grondbeginselen van de menselijke natuur in het geding zijn, spelen twee partijen een belangrijke rol: ten eerste het gezin, dat de volledige verantwoordelijkheid draagt voor de opvoeding van de kinderen, en ten tweede de samenleving, die erop moet toezien dat deze kinderen beschermd worden. Het is dus belangrijk - zoals in de voorliggende ontwerpresolutie wordt onderstreept - dat wij alles in het werk stellen om beschermende kaders aan te brengen. Dit geldt met name voor de media die vrij toegankelijk zijn voor de jeugdige consumenten, of dit nu de audiovisuele media, de geschreven informatiedragers of het Internet betreft.
Ik verklaar de zitting van het Europees Parlement, die op donderdag 11 april 2002 werd onderbroken, te zijn hervat.
Mijnheer de Voorzitter, het verslag waarvoor ik rapporteur ben en waarnaar u zojuist heeft verwezen, is zowel door de Economische en Monetaire Commissie als door de Commissie juridische zaken en interne markt met algemene stemmen goedgekeurd. Tegen deze achtergrond en gezien het feit dat het in het onderhavige geval alleen maar gaat om een wijziging van de rechtsgrondslag waarmee het Parlement - dat wil zeggen de twee commissies met algemene stemmen - niet instemt, wil ik voorstellen om morgen over het verslag te stemmen zonder hierover vanmiddag of vanavond te debatteren, ook al aangezien ik vrijwel zeker de enige spreker zou zijn.
Ik verzoek u derhalve het verslag van de agenda van vandaag te schrappen en dit morgen rechtstreeks in stemming te brengen, om zowel u als de overige collega's tijd te besparen.
Aan de orde zijn de verklaringen van de Raad en de Commissie over de bijeenkomst van de Europees-mediterrane ministers van Buitenlandse Zaken (Valencia, 22/23 april 2002) en over de situatie in het Midden-Oosten.
Dank u wel, mijnheer de Voorzitter. Het is mij een groot genoegen u vandaag op de hoogte te mogen stellen van de stand van zaken met betrekking tot twee kwesties die duidelijk met elkaar verband houden.
Het gaat hierbij enerzijds om de vijfde ministeriële Euro-mediterrane Conferentie, die gisteren en eergisteren in Valencia heeft plaatsgevonden, en anderzijds om de huidige situatie in het Midden-Oosten, de recente gebeurtenissen en de inspanningen die worden ondernomen om het vredesproces weer op de rails te zetten.
Ik zou willen beginnen met een beschrijving van hetgeen de ministeriële Conferentie in mijn ogen heeft opgeleverd om te eindigen met een aantal kanttekeningen bij de situatie in het Midden-Oosten.
Ten eerste wil ik erop wijzen dat wij allen om voor de hand liggende redenen twijfels hadden of de Euro-mediterrane Conferentie überhaupt zou kunnen plaatsvinden, gezien de grote onzekerheid en ernstige risico's die voortvloeien uit de situatie in het Midden-Oosten. Ik ben dan ook van mening dat het feit dat de Conferentie heeft plaatsgevonden op zich al een succes is.
Maar daarnaast stemt tot grote voldoening dat wij met instemming van alle deelnemers een aantal conclusies hebben kunnen opstellen. Zoals u weet, hebben de delegaties van Syrië en Libanon op het laatste moment besloten de Conferentie niet bij te wonen om een ontmoeting met de Israëlische delegatie te ontlopen, maar alle overige landen uit het Middellandse-Zeegebied waren aanwezig. De 25 deelnemende landen hebben met algemene stemmen hun goedkeuring gehecht aan een actieplan, aan een programma dat betrekking heeft op uiterst gevoelige terreinen als justitie en binnenlandse zaken, evenals aan een programma voor het aanknopen van een dialoog tussen culturen en beschavingen. In mijn ogen is dit resultaat - dat is bereikt dankzij grondige voorbereidingen en intensief overleg, ook tijdens de Conferentie zelf - op zich al opmerkelijk.
Ik zou willen benadrukken dat vrijwel alle landen die betrokken zijn bij het proces van Barcelona op ministerieel niveau waren vertegenwoordigd, hetgeen betekent dat op zeer hoog niveau beslissingen konden worden genomen. Hiervoor wil ik zowel de landen uit het zuidelijke een oostelijke Middellandse-Zeegebied als mijn ambtsgenoten uit de Europese Unie bedanken.
Zoals ik reeds zei, is er voorafgaande aan de Conferentie veel werk verricht. Zonder deze voorbereidingen had de Conferentie gezien de enorme problemen en spanningen in het Midden-Oosten niet kunnen plaatsvinden, laat staan vruchten kunnen afwerpen. In het kader van deze voorbereidingen zijn teksten voorgelegd, zoals de door het voorzitterschap geformuleerde prioriteiten, de mededeling van de Commissie, de richtsnoeren van de recente Raad Algemene Zaken en alle documenten en bijdragen van de landen uit het zuiden en oosten van het Middellandse-Zeegebied.
Maar ik wil ook bijzondere nadruk leggen op het verslag van het Parlement, dat ook nog eens door een Spaans afgevaardigde, de heer Esteve, is opgesteld. Het is een uitstekend verslag, dat ik van groot belang acht. We hebben een aanzienlijk deel van de hierin vervatte voorstellen overgenomen en zullen ons ervoor inzetten dat nog meer voorstellen in aanmerking worden genomen, omdat zij ons alle de moeite waard lijken. Ik zou derhalve willen stellen dat alles wat wij in Valencia hebben weten te bereiken - en ik benadruk nogmaals: met consensus - niet alleen te danken is aan het feit dat de wil aanwezig was om tot overeenstemming te komen, maar ook aan de bijdragen van alle partijen. Voor het eerst na de Verklaring van Barcelona in 1995 - waarop ik later nog zal ingaan - zijn dergelijke teksten met instemming van allen goedgekeurd, en niet alleen in de vorm van verklaringen van het voorzitterschap, bij wijze van conclusie na afloop van een aantal debatten.
In dit verband wil ik voorts onderstrepen dat wij hebben ingestemd met de oprichting van de Euro-mediterrane Parlementaire Vergadering. Ik geloof dat hiermee een stap van buitengewoon belang wordt gezet, die voortvloeit uit een idee van het Europees Parlement.
Tegen de achtergrond van een internationale conjunctuur die onder de invloed staat van 11 september en in het licht van de grootste uitbreiding die de Europese Unie ooit heeft gekend en waardoor het aantal lidstaten bijna zal verdubbelen, lijdt het geen twijfel dat het Middellandse-Zeegebied onze strategische grens vormt. En dit betekent dat wij in deze regio voor vrede, stabiliteit, ontwikkeling en gedeelde welvaart moeten zorgen en een klimaat moeten scheppen waarin gesprekken en samenwerking tussen culturen en beschavingen mogelijk zijn, zoals is vastgelegd in de Verklaring van Barcelona.
Het proces van Barcelona wordt net als ieder ander proces stap voor stap verwezenlijkt. Wanneer wij terugkijken op de voorbije jaren, kunnen wij vaststellen dat er sinds Barcelona veel vooruitgang is geboekt. Het bewijs hiervoor is dat reeds elf van de twaalf beoogde associatieovereenkomsten met de zuidelijke landen zijn beklonken. In Valencia hebben wij de overeenkomst met Algerije ondertekend, en ook de overeenkomst met Libanon is afgerond en behoeft enkel nog te worden getekend. Alle overige overeenkomsten zijn al ondertekend en een groot deel ervan is reeds in werking getreden.
Maar ondanks alles, ondanks alle belangrijke successen die zijn behaald, moet er nog meer gebeuren. Het proces van Barcelona, dat op zich al van cruciaal belang is, heeft een nieuwe politieke impuls nodig, een soort navigatiekaart aan de hand waarvan de doelstellingen van Barcelona kunnen worden verwezenlijkt. En aan deze uitdaging, dit streven om het proces van Barcelona, waarin naar ieders mening geen schot meer zat, nieuw leven in te blazen, wordt tegemoet gekomen door het actieplan van Valencia, door het gezamenlijke programma voor justitie en binnenlandse zaken en ook door het programma inzake de dialoog tussen culturen en beschavingen. Tot dit alles hebben wij, en dit kan niet vaak genoeg worden benadrukt, op de vijfde ministeriële Euro-mediterrane Conferentie met algemene stemmen besloten.
Door deze besluiten wordt niet alleen het hervormingspotentieel van het proces geheel gewaarborgd, maar worden ook nieuwe aspecten ingevoerd, zowel wat de vorm als wat de inhoud betreft. Over de vorm heb ik het reeds gehad: het gaat hier om de eerste politieke tekst die door de bij het proces betrokken partijen gezamenlijk is aangenomen tijdens een ministeriële conferentie. Hierdoor krijgen het actieplan en de andere documenten waarnaar ik zojuist verwees het karakter van een sociaal Euro-mediterraan contract, van een gezamenlijk project en een gezamenlijke verbintenis. Ik wil het nog eens heel duidelijk zeggen: het proces van Barcelona, de Euro-mediterrane dialoog, is niet iets wat door de Vijftien aan de Twaalf wordt opgelegd, maar een project van de Zevenentwintig, en wij streven ernaar dat dit besef steeds dieper doordringt. En ook de aangenomen teksten zullen hervormingen teweegbrengen, omdat zij gebaseerd zijn op een aantal beginselen die in onze ogen tot een hervorming van het proces zelf moeten leiden en omdat zij een reeks belangrijke initiatieven omvatten die bij elkaar genomen tot een kwalitatieve sprong vooruit zouden moeten leiden bij de opbouw van het Euro-mediterrane partnerschap.
Hoe zien deze beginselen er nu uit? Over één ervan heb ik het al gehad: het beginsel van mede-eigendom, van ownership. Van belang is ook het beginsel van zichtbaarheid: het besef omtrent deze mede-eigendom moet niet alleen doordringen tot de regeringen, maar ook tot de respectieve geledingen van het maatschappelijk middenveld. Dit geldt ook voor het beginsel van capillariteit: ook dat moet doordringen tot alle betrokken actoren. En dan zijn er nog beginselen zoals structurering, betrouwbaarheid, doeltreffendheid en concretisering van het proces. Voor dit laatste zijn initiatieven vereist. Om een beeld te verkrijgen van de gehele materie is uiteraard een grondige bestudering van het - zeer uitvoerige - actieplan vereist. Alhoewel alle afzonderlijke initiatieven van belang zijn, zou ik een kort overzicht willen geven met bijzondere aandacht voor die initiatieven die in mijn ogen momenteel in politiek opzicht het meest relevant zijn voor de drie componenten van het proces: de politieke en institutionele component, de economische en financiële component en de sociale, culturele en menselijke component.
Aangaande de politieke en institutionele component zou ik de nadruk willen leggen op de sterkere democratisering van het proces door het voorstel tot oprichting van de Euro-mediterrane Parlementaire Vergadering, die zo snel mogelijk moet worden gerealiseerd. Een ander aspect is de ontwikkeling van nieuwe mechanismen voor samenwerking en politiek overleg tussen de Zevenentwintig, onder andere op gebieden als het veiligheids- en defensiebeleid, dat mij van groot belang lijkt, de strijd tegen het terrorisme - waarop ik later nog zal ingaan - of de bevordering van de mensenrechten. Voorts worden maatregelen genomen om vertrouwen op te bouwen en partnerschap tot stand te brengen.
Zoals ik reeds zei, is het terrorisme thans voor het eerst in de agenda van Barcelona opgenomen, hetgeen mij om voor de hand liggende redenen van cruciaal belang lijkt. Ook is vastgelegd dat ten aanzien van het actieplan voor het eerst - aangezien het een specifiek actieplan betreft dat door allen is goedgekeurd - een follow-up zal plaatsvinden, evenals een evaluatie van de uitvoering daarvan tijdens de komende zesde ministeriële Conferentie van Barcelona. Dit zal de geloofwaardigheid van het actieplan ten goede komen.
Wat betreft de economische en financiële component wordt in het actieplan van Valencia de doelstelling bekrachtigd om in het jaar 2010 een Euro-mediterrane vrijhandelszone te creëren. Met het oog hierop dienen zoals gezegd niet alleen alle associatieovereenkomsten te worden beklonken, maar moet ook de integratie Zuid-Zuid worden voltooid. Het is van het allergrootste belang dat in het Zuiden vrijhandelszones tot stand worden gebracht, en derhalve staan wij uiterst positief tegenover het door Marokko, Tunesië, Egypte en Jordanië op gang gebrachte proces van Agadir, dat wij in politiek opzicht, en dankzij de Commissie ook in technisch opzicht, met alle middelen kunnen en willen ondersteunen. Wij allen weten dat het, wil het Euro-mediterrane proces effect sorteren, noodzakelijk is de economische en dus ook sociale en politieke ontwikkeling van de zuidelijke landen te waarborgen. Een belangrijke voorwaarde hiervoor is een adequate kanalisering van de investeringen. Het actieplan bevat dan ook een van de belangrijkste prioriteiten van het voorzitterschap, namelijk de invoering van een nieuw financieel instrument, dat als versterkte faciliteit binnen de Europese Investeringsbank ingezet zal worden voor de ondersteuning van infrastructuurprojecten en fundamentele bijstand voor de particuliere sector. Tevens hebben wij besloten dat binnen een jaar een besluit zal worden genomen over een eventuele omvorming van deze versterkte faciliteit tot een bank, een filiaal van de Europese Investeringsbank met kapitaal dat eventueel ook ter beschikking staat van andere landen of instellingen, een bank die het in ieder geval mogelijk maakt meer financiële middelen aan de regio te verstrekken.
Het plan omvat de conclusies en besluiten van de Euro-mediterrane ministeriële bijeenkomsten inzake handel en industrie van Toledo en Malaga. Op het vlak van de handel is in het plan een aantal maatregelen opgenomen ter bevordering van investeringen en de liberalisering van diensten. Aangaande de industriële sector bevat het plan bepalingen inzake wettelijke harmonisatie teneinde de integratie van onze partners te versoepelen, de innovatie en de toegang tot nieuwe technologieën te bevorderen en de rol van de particuliere sector bij de opbouw van het Euro-mediterrane partnerschap te versterken.
Ik wil in dit verband speciaal wijzen op de maatregelen ter bevordering van investeringen in infrastructuurvoorzieningen en de koppeling van de netwerken voor vervoer, telecommunicatie en energie van onze mediterrane partners met de trans-Europese netwerken. Ook wil ik de Commissie nogmaals bedanken voor haar enorme inzet en positieve bijdrage terzake. Tevens zou ik erop willen wijzen dat de Europese Unie voornemens is de integratie van haar mediterrane partners in Galileo, het netwerk voor satellietnavigatie, te bevorderen.
Wat de sociale, culturele en menselijke component aangaat ten slotte heeft het voorzitterschap getracht een antwoord te vinden op de uitdagingen die voortvloeien uit zo belangrijke vraagstukken als immigratie, de dialoog tussen culturen en beschavingen of de deelname van de verschillende actoren van het maatschappelijk middenveld aan de opbouw van het Euro-mediterrane partnerschap. Te dien einde is in het actieplan een reeks maatregelen opgenomen waarvan ik er enkele wil noemen: ten eerste de goedkeuring van het reeds genoemde basisdocument inzake justitie en binnenlandse zaken, waarin zo belangrijke zaken aan de orde komen als de bestrijding van drugs, georganiseerde misdaad en terrorisme, de aanpak van de migratiekwestie en het verkeer van personen, enzovoort. Een en ander heeft ons in Valencia doen besluiten een ministeriële Euro-mediterrane Conferentie over migratie te organiseren.
Aan de orde is het verslag (A5-0092/2002) van de heer Kindermann, namens de Commissie visserij, over het jaarlijks verslag van de Commissie aan de Raad en het Europees Parlement over de resultaten van de meerjarige oriëntatieprogramma's voor de vissersvloten aan het eind van 2000 (COM(2001) 541 - C5-0007/2002 - 2002/2006(COS)).
Mijnheer de Voorzitter, geachte afgevaardigden, de Commissie heeft de goedkeuring van de voorstellen ter hervorming van het visserijbeleid, die oorspronkelijk voor vorige week gepland stond, opnieuw verschoven. Dat heeft in ieder geval het voordeel dat de Commissie een aantal weken of meer de tijd heeft voorstellen voor een toekomstig vlootbeleid waarover wij vandaag in het kader van mijn verslag stemmen, in haar hervormingsvoorstellen op te nemen.
Dan wil ik het nu over mijn verslag hebben. Ik heb mij daarin bewust beperkt tot het Commissieverslag over de omzetting van de meerjarige oriëntatieprogramma's ter reductie van de visservloten. Wij bevinden ons nu in een kritieke fase van de voorbereiding op de hervorming van het totale visserijbeleid en het vlootbeleid in het bijzonder. Ik wil een standpunt innemen over de MOP's in het algemeen en een aantal problemen naar voren halen waarmee wij in ieder geval rekening moeten houden bij de hervorming. Er zijn voor de stemming van vandaag slechts twee amendementen die hetzelfde zijn en die ik als rapporteur zonder meer ondersteun. Daaruit blijkt dat de Commissie visserij het er in haar beoordeling over eens is dat uit het verslag van de Commissie voor 2000 en uit de voorafgaande verslagen met name één ding blijkt: de MOP's hebben hun doel, een aanzienlijke vermindering van de vlootcapaciteit en dientengevolge van de visserijcapaciteit, niet bereikt.
Wij betreuren het dat de meeste lidstaten opnieuw niet aan de doelstellingen van hun MOP voldaan hebben. Wij verzoeken deze landen zich tot het uiterste in te zetten hun vloot te reduceren. Tegelijkertijd zijn wij blij met de maatregel van de Commissie om tegen lidstaten die zich herhaaldelijk niet aan de doelstellingen van hun MOP gehouden hebben, een niet-nakomingsprocedure te beginnen. Wij willen Raad en Commissie daarbij verzoeken de oorzaken voor het niet-nakomen van de doelstellingen te onderzoeken en effectievere sancties te ontwikkelen.
Bovendien verzoeken wij de Commissie in haar voorstellen voor een nieuw vlootbeleid nadrukkelijk de noodzaak van evenwicht tussen visserijcapaciteit en/of visserijinspanning van de vlootsegmenten per lidstaat en de hen beschikbare vangstmogelijkheden te verwerken. Commissaris Fischler heeft vorige week in de Commissie visserij gezegd dat de vissersschepen van de Europese Unie kampen met een overcapaciteit van ongeveer 40 procent. Dit percentage is alarmerend hoog en geeft aan dat er dringend iets moet gebeuren.
De voornaamste oorzaak van deze overcapaciteit is het feit dat het instrument ter reducering van de vloot onvoldoende heeft gewerkt. De laatste jaren hebben zelfs een toename van de vlootcapaciteit te zien gegeven. Daarom moet er dringend iets aan dit probleem gedaan worden. De Commissie moet er echter in ieder geval zorg voor dragen dat de vloot op een sociaal aanvaardbare manier wordt ingekrompen door gemeenschappelijke financiële middelen te gebruiken ter opheffing van sociale onrechtvaardigheden. De vissers kunnen geholpen worden met aantrekkelijke premies waarmee de Europese Unie en de lidstaten samen schepen kunnen opkopen om die vervolgens te vernietigen of voor andere doeleinden dan de visserij te gebruiken of te verkopen.
Deze premies moeten verplicht worden uitbetaald en bovendien moet worden onderzocht of het financieringsaandeel van de Gemeenschap niet kan worden verhoogd. Door het huidige systeem verkopen de vissers die hun bedrijf willen beëindigen hun schepen op de markt waardoor de vloot deels steeds meer door stabiele bedrijven wordt opgekocht. Dit leidt echter niet tot een inkrimping van de capaciteit. Tot slot mogen de inspanningen ter reducering van de vlootcapaciteit niet ten koste gaan van de arbeidsvoorwaarden aan boord, de veiligheid van het schip of de kwaliteit van de vangst. Daarom moeten wij structurele steun blijven verlenen aan de modernisering van de vloot. Wij moeten evenwel zien te voorkomen dat die modernisering gepaard gaat met een verhoging van de visserijinspanning.
Ik ben mij ervan bewust dat het voor de Commissie geen sinecure is een verslag te presenteren waarin alle ter zake doende aspecten even zorgvuldig zijn afgewogen. Wij zijn dan ook benieuwd naar de hervormingsvoorstellen. Tot slot wil ik alle collega's danken die aan deze lastige klus hun bijdrage geleverd hebben. De Commissie wil ik met name danken voor haar constructieve samenwerking.
Mijnheer Kindermann, ik heb bewondering voor commissaris Fischler, die zich als Oostenrijker ook moet inwerken in de thematiek van de grote vissersvloten.
Mijnheer de Voorzitter, mijnheer de commissaris, geachte afgevaardigden, onze collega Kindermann heeft een goed verslag opgesteld over een uiterst belangrijk en gecompliceerd onderwerp. En dat verslag komt ook nog eens op een politiek geschikt moment - de hervorming van het gemeenschappelijk visserijbeleid. We hadden namelijk de indruk dat sommige voorstellen het nut van de steun voor de modernisering van de vloot in twijfel wilden trekken of er zelfs op gericht waren deze steun af te schaffen.
Daarom wil ik de rapporteur, de heer Kindermann, gelukwensen met zijn verslag, en commissaris Fischler verzoeken terdege rekening te houden met wat het Europees Parlement - dat dit verslag hopelijk zal aannemen - vandaag te zeggen heeft. Een wijs man, mijnheer Fischler, is iemand die erkent wanneer hij zich vergist heeft. Ik hoop dus dat het Parlement dit verslag aanneemt en dat u daar rekening mee zult willen houden.
Ik wil even aandacht besteden aan een aantal punten van het verslag-Kindermann zoals dat door de visserijcommissie is goedgekeurd, nadat het door ons op een aantal punten - terecht - geamendeerd was. Ik moet er in de eerste plaats op wijzen dat het vlootbeleid van cruciaal belang is, aangezien het verstrekkende gevolgen heeft voor de vissers, en dan natuurlijk vooral de vissers uit regio's die sterk van de visvangst afhankelijk zijn. We hebben het dan over de sociale en economische cohesie binnen Europa. Dit is een uiterst belangrijk aspect en het verslag-Kindermann vestigt daar opnieuw de aandacht op.
Het vlootbeleid is dus een belangrijk politiek instrument, maar het is niet het enige instrument waarover we beschikken. Het vlootbeleid moet namelijk aangevuld worden met andere maatregelen, waaronder die van technische aard: de TAC's, seizoenbepalingen, vangstdagen, enzovoorts. Uitbreiding van de vlootcapaciteit betekent niet automatisch dat er ook meer gevangen wordt. Het gaat erom dat er beter en veiliger gevist wordt, en dat de behandeling van de vis aan boord kan geschieden onder betere hygiënische omstandigheden. Om de vissers aan het werk te houden moet de vloot beter kunnen concurreren, en daarom moet de FOV-steun worden voortgezet - juist ten behoeve van de modernisering van onze vloot. Wij vragen de Commissie derhalve bepalingen uit te vaardigen die toestaan dat de vangstcapaciteit en de tonnage van onze gemoderniseerde schepen vergroot worden. We vragen in het kader van de hervorming van het visserijbeleid ook dat er objectieve en uniforme criteria worden ingevoerd voor het vaststellen van de capaciteit en de categorisering van de vloten van de lidstaten. Tot slot moet er een regeling worden getroffen die garandeert dat de registratie van vaartuigen en het afvoeren van schepen uit de registers zodanig geschiedt dat de vlootcapaciteit als geheel niet toeneemt.
We hebben hier een beknopt en overzichtelijk verslag voor ons, en ik hoop dat dit verslag bepalend zal zijn voor het standpunt van de visserijcommissie en het Parlement ten opzichte van de nakende hervorming van het gemeenschappelijk visserijbeleid. Dan kiezen we - zoals we altijd al van plan waren - voor een gemoderniseerde en concurrerende visserijsector, en dus niet, mijnheer Fischler, voor de ontmanteling van deze sector.
Mijnheer de Voorzitter, ik wil de rapporteur complimenteren met dit verslag, dat wij in de eerste plaats moeten zien binnen de context van het herstellen van de visbestanden. De voornaamste punten in het verslag zijn ten eerste het herstellen van de visbestanden en ten tweede het bedenken van nieuwe manieren om vissersvloten te meten.
Ik neem met voldoening kennis van het werk dat de heer Kindermann op dit terrein heeft verricht. Hij heeft ons een aantal uitstekende suggesties aan de hand gedaan. Zo heeft hij ons eraan herinnerd dat wij niet te maken hebben met één enkele communautaire vloot, maar met vissersvloten van afzonderlijke lidstaten en dat iedere lidstaat zijn eigen quota hanteert voor afzonderlijke visbestanden.
Wat betreft de gegevens waarop het verslag gebaseerd is, moeten wij in het oog houden dat de lidstaten tot het eind van 2003 de tijd hebben om nieuwe cijfers bekend te maken. Bovendien moeten wij bedenken dat wij nog steeds niet precies weten hoeveel schepen de EU-vloot nu eigenlijk bevat. Een zorgwekkend gegeven waar iets aan gedaan moet worden. Ik juich het toe dat de heer Kindermann hier de aandacht op vestigt.
Tot besluit wil ik onderstrepen dat alle regeringen en parlementen van de lidstaten dienen te beschikken over de benodigde informatie. De visserij is een van de steunpilaren van het plattelandsleven in Schotland. Ik weet dat de inwoners van mijn kiesdistrict zouden willen dat het Schotse parlement volledig en rechtstreeks op de hoogte wordt gehouden van ontwikkelingen op EU-niveau.
Mijnheer de Voorzitter, mijnheer de commissaris, eerst en vooral dank ik collega Heinz Kindermann voor zijn ernstig en grondig uitgewerkt verslag. De gemeenschappelijke ontwikkelingsprogramma's voor de vissersvloot vormen een principieel probleem in het gemeenschappelijk visserijbeleid, omdat de Europese vissersvloot veel te groot is. Commissaris Fischler zei vorige week dat de vloot 40% te groot is. Dit betekent dat wij momenteel met de ene hand slooppremies geven en tezelfdertijd met de andere hand steun verlenen voor modernisering. Deze modernisering en de steun van de voorbije jaren hebben tot gevolg dat de totale vloot, de totale visserijcapaciteit in feite verhoogd is. Dit is een vicieuze cirkel die we absoluut moeten doorbreken. Daarom moeten we van deze hervorming profiteren om een rustpauze voor moderniseringssteun in te lassen. Ik kijk uit naar het voorstel van de Commissie op dit gebied vanuit het principe dat er te weinig vis is voor zo'n grote vissersvloot. Nu moeten alle lidstaten hun gemeenschappelijke besluiten naleven. De lidstaten die zich aan de gemeenschappelijke besluiten in de MOP-programma's hebben gehouden, verdienen eigenlijk een premie.
Mijnheer de Voorzitter, ik dank de rapporteur voor zijn werk op dit gebied. Het behoeft geen betoog dat de capaciteit van de vissersvloot van de Europese Unie groter is dan de beschikbare visvoorraden en dat derhalve krachtig ingrijpen vereist is om een groot aantal visbestanden de gelegenheid te geven zich te herstellen tot zij weer een duurzaam niveau hebben bereikt. Het is daarom van essentieel belang dat de vloot ingekrompen wordt. De totale visserij-inspanning dient evenals de omvang van de vloot te worden afgestemd op de beschikbare voorraden.
De Commissie moet beter inschatten wat het effect is van de zogeheten benutte capaciteit van bepaalde lidstaten die beweren, op papier in elk geval, hun MEGP-doelstelling gehaald te hebben. De Commissie dient eveneens ervoor te zorgen dat strenger wordt toegezien op de uitvoering van bestaande strafmaatregelen tegen bepaalde lidstaten, zodat de lidstaten zelf en niet de vissers gestraft worden.
Ik hoop dat het Parlement het amendement zal steunen dat oorspronkelijk in de Commissie visserij is ingediend door mijn fractiegenoot, de heer Nogueira. Het is namelijk een zeer belangrijk amendement. De visserij valt in bepaalde gebieden van de Europese Unie, onder meer in Schotland, onder de verantwoordelijkheid van een gedelegeerd parlement en het is van belang dat rechtstreekse communicatie tussen onszelf en deze parlementen tot de normale gang van zaken behoort.
Mijnheer de Voorzitter, mijnheer de Commissaris, stelt u zich eens voor dat de Europese Unie naast de melkquota een meerjarig programma ontwikkelt voor de melkmachines: om ervoor te zorgen dat de boeren niet te veel melken, wordt het aantal melkmachines aan banden gelegd. Eén van de lidstaten blijkt zich keurig aan zijn melkquotum te houden, maar heeft na vier jaar nog wel te veel melkmachines. Rapporteur Kindermann stelt dan voor om deze lidstaat te straffen en te korten op zijn melkquotum. Een andere lidstaat heeft het aantal melkmachines keurig op orde, maar produceert veel meer melk dan zijn quotum toestaat. Collega Kindermann lijkt daar geen enkele moeite mee te hebben: het land heeft toch voldaan aan het meerjarig oriëntatieprogramma?!
Ik gebruik dit voorbeeld om u het absurde van de situatie te laten inzien. Doel van het gemeenschappelijk visserijbeleid is het in stand houden van duurzame visbestanden. Daartoe worden total allowed catches en quota ingesteld. De vlootstructuur is daaraan ondergeschikt. Het is mooi meegenomen als de capaciteit aansluit bij de vangstmogelijkheden, maar de capaciteit is geen doel op zich. De capaciteit wordt overigens gestoord door het geven van subsidies voor modernisering en vernieuwing. Dit heeft meer weg van een sociaal beleid dan van een economisch beleid.
Ik verklaar de zitting van het Europees Parlement, die op donderdag 25 april werd onderbroken, te zijn hervat.
Collega's, op 6 mei is Pim Fortuyn, een Nederlandse politicus en kandidaat voor de parlementsverkiezingen die deze week in Nederland gehouden worden, doodgeschoten in Hilversum. Op dezelfde dag heb ik deze moord namens dit Parlement onvoorwaardelijk veroordeeld en ons diepe medeleven betuigd met het Nederlandse volk en met de familie, vrienden en collega's van het slachtoffer.
Vrijheid van meningsuiting is een van onze meest fundamentele en meest gekoesterde rechten - een kernwaarde van onze democratieën. Als democraten verdedigen wij het recht van ieder mens om vrijelijk deel te nemen aan het politieke leven en om zijn of haar democratische rechten uit te oefenen. Ook het recht zijn of haar opvattingen onder woorden te brengen, of die ons aanstaan of niet. Dat is nu precies de basis van ons democratisch stelsel.
Ik zou u willen vragen één minuut stilte in acht te nemen als uiting van veroordeling van dit alles en van alle daden van politiek geweld - wanneer, waar en door wie deze ook gepleegd worden.
De Voorzitter. Namens het Europees Parlement spreek ik mijn vreugde uit over het feit dat het huisarrest van Daw Aung San Suu Kyi is opgeheven.
In 1990 heeft Daw Aung San Suu Kyi de Sacharovprijs van dit Parlement in ontvangst genomen en in 1991 was zij Nobelprijswinnaar. Zij is altijd een boegbeeld geweest van de strijd voor democratie, vrijheid en mensenrechten, met name in haar eigen land. Deze vrijlating en het feit dat zij weer actief mag zijn in haar politieke partij is een belangrijke stap op de weg naar democratie in Birma. Ik hoop dat deze stap spoedig gevolgd zal worden door de vrijlating van de overige politieke gevangen in dit land.
Aung San Suu Kyi heeft vorige week de Europese Unie opgeroepen een gemeenschappelijk beleid inzake Birma te formuleren. Namens ons Parlement heb ik de hoop uitgesproken dat deze vrijlating zal worden gevolgd door de ontwikkeling van een dergelijk beleid, in actieve samenwerking met het Europees Parlement. Wij verheugen ons op het moment dat wij haar in de niet al te verre toekomst in dit Parlement kunnen verwelkomen en zij hier zelf het woord zal kunnen voeren, waar haar echtgenoot en anderen dat in het verleden zo welsprekend voor haar gedaan hebben.
Mijnheer de Voorzitter, ik had eigenlijk gehoopt dat wij tijdens het actualiteitendebat zouden kunnen spreken over de vliegtuigspotters (twaalf Britten en twee Nederlanders) die op 26 april in Griekenland veroordeeld zijn door een rechtbank in Kalamata. Zij hebben zeer zware straffen opgelegd gekregen. Ik voer in het bijzonder het woord namens Paul en Lesley Coppin, ingezetenen van mijn kiesdistrict. Zij zijn schuldig bevonden aan overtredingen die in hun eigen land geen overtredingen zijn. De straffen waren buiten alle proporties.
Deze situatie ondergraaft iedere ambitie om in de Europese Unie een op wederzijds vertrouwen tussen de rechtsstelsels gebaseerde ruimte van vrijheid, veiligheid en rechtvaardigheid te ontwikkelen. In ieder geval legt zij mogelijke zwakke plekken van het Europees arrestatiebevel bloot.
Mijnheer de Voorzitter, ik verzoek u onze bezorgdheid over te brengen aan de Griekse autoriteiten en er bij hen op aan te dringen dat er haast wordt gezet achter de behandeling van het hoger beroep van de vliegtuigspotters, opdat hun veroordeling ongedaan wordt gemaakt.
Mijnheer de Voorzitter, ik ben het roerend met u eens dat als een zaak sub judice is, men voorzichtig moet zijn bij het zetten van eventuele stappen. De zaak van de vliegtuigspotters is sub judice en dus zal men zeer zeker in hoger beroep gaan. Het is natuurlijk vervelend dat burgers uit het kiesdistrict van de heer Van Orden zoveel ongerief ondervinden, maar het beginsel van de scheiding der machten is te serieus om zomaar lichthartig in te grijpen.
Wat het Europees arrestatiebevel betreft, mijnheer de Voorzitter, zou ik het ergste vrezen als de heer Van Orden mij zou arresteren.
Ik betreur het dat vanwege de drukte van de agenda er maar drie urgenties behandeld kunnen worden. Ik sluit me aan bij de heer Katiforis en bij uzelf dat we, wanneer we het hebben over de vliegtuigspotters, ons niet moeten mengen in nationaal strafrechtbeleid, maar dit geeft wel aan dat er reden is om de strafmaat voor delicten beter te harmoniseren op Europees niveau, met name sinds de maatregelen die sinds 11 september genomen zijn. De liberalen wilden daarover een urgentie indienen maar helaas is dat vanwege andere prioriteiten voorbij moeten gaan. Bij de andere urgenties wordt er elke maand ongeveer een urgentie of resolutie ingediend en wat dat betreft betreur ik het dat we niet een Europese zaak aan de orde stellen.
Ik zal dit op mij nemen, maar wijs u er tevens op dat de scheiding van de politieke en de gerechtelijke macht in acht dient te worden genomen.
Mijnheer de Voorzitter, het fatale spoorwegongeval dat afgelopen vrijdag plaatsvond bij station Potters Bar in Hertfordshire en waarbij zeven mensen om het leven kwamen en ongeveer zeventig gewonden vielen, heeft zoals u ongetwijfeld weet grote ontzetting teweeggebracht.
Aangezien het onderzoek naar de toedracht van het ongeluk nog gaande is, is dit niet het moment om conclusies te trekken. Ik hoop echter dat u, namens het Parlement, via de Britse autoriteiten uw condoléances zult overbrengen aan de families van de getroffenen en dat u eveneens bij de Commissie zult aandringen op voortzetting van haar samenwerking met de spoorwegen op het gebied van veiligheidsaangelegenheden. Het gaat hier om een buitengewoon druk forenzentraject; elke dag reizen letterlijk duizenden mensen via deze spoorwegverbinding. Ik ben zelf, met vele anderen, de avond voor het ongeluk over precies dezelfde spoorlijn gereisd. Enige kilometers verder op het traject, in Hatfield, vond nog maar anderhalf jaar geleden een dodelijk ongeval plaats. Ik denk dan ook dat uw initiatief in dezen zeer op prijs zal worden gesteld.
Mijnheer de Voorzitter, ik heb een motie van orde. Zoals u waarschijnlijk weet, heeft bijna een derde van de Ierse bevolking in totaal meer dan een miljoen kaarten gestuurd naar Tony Blair, de Britse premier, waarmee zij opriepen tot sluiting van de opwerkingsinstallatie van Sellafield. Keer op keer blijkt er iets mis te zijn met deze kerncentrale, en de meeste onafhankelijke deskundigen hebben ondubbelzinnig verklaard dat de installatie in een uiterst twijfelachtige en onveilige staat verkeert.
Mijnheer de Voorzitter, ik heb een opmerking over mijn motie van orde van gisteren. Die is verkeerd weergegeven. Hier staat: 'De heer Alyssandrakis, die verwijst naar de recente wijziging van het wetboek van strafrecht van Slowakije?. In werkelijkheid gaat het om een poging tot wijziging door middel van een amendement, en niet om een reeds besloten wijziging. Ik verzoek u dit te laten corrigeren.
Mijnheer de Voorzitter, ik had gisteren ook het woord gevraagd maar vanwege tijdgebrek werd mij dat niet gegeven. Ik wilde het volgende zeggen. Volgens inlichtingen is het niet uitgesloten dat Israël binnenkort de Gazastrook zal binnenvallen. Kennelijk bekommert Israël zich niet om het bloedbad dat daardoor zal worden aangericht. De Likoed-partij van Israël, de regeringspartij, heeft zich openlijk, via een stemming, tegen een Palestijnse staat uitgesproken. Dertien als terroristen gedoodverfde Palestijnse activisten worden op bevel van Sharon uit hun vaderland verdreven. Ik weet niet welk land de Raad zal vragen deze activisten op te nemen.
De vraag is, mijnheer de Voorzitter, wat de status van deze dertien activisten zal zijn, ongeacht het land waar zij naar toe zullen gaan, en of in de toekomst Israël zal eisen dat zij terug worden gestuurd, hetgeen natuurlijk misdadig zou zijn. Zal verder de Europese Unie medeplichtig worden met het regime van Israël door het besluit van het Europees Parlement tot opschorting van het partnerschap met Israël aan haar laars te lappen en de financiering en bewapening van dit crimineel regime voort te zetten?
Mijnheer Korakas, ik dank u voor uw opmerkingen, maar zoals u weet hebben wij het nu over de notulen en de agenda. Volgens de agenda zal er morgen een debat worden gevoerd over het Midden-Oosten en de door u gestelde vragen houden daarmee verband.
Mijnheer de Voorzitter, alles is al verdeeld en ik krijg waarschijnlijk geen spreektijd. Misschien kunt u ervoor zorgen dat wij in het debat morgen tenminste een minuut krijgen om deze vragen te stellen. Dan vind ik het prima.
Mijnheer Korakas, ik wil geen debat voeren over de verdeling van de spreektijd. U weet heel goed dat wij een Reglement hebben en ons daaraan moeten houden. Ik wil u er alleen op wijzen dat uw opmerking van inhoudelijke aard is en betrekking heeft op het debat over het Midden-Oosten en niet op de agenda of de notulen, die nu aan de orde zijn.
Ik laat stemmen over het verzoek tot urgentverklaring van het voorstel voor een verordening van de Raad tot vaststelling van bijzondere voorwaarden voor de toegang tot diepzeebestanden en bij de visserij daarop in acht te nemen voorschriften (COM(2002)108 - C5-0135/2002 - 20002/0053(CNS)).
Mijnheer de Voorzitter, ik heb over dit verzoek van de Raad betreffende het voorstel van de Commissie voor een verordening van de Raad tot vaststelling van bijzondere voorwaarden voor de toegang tot diepzeebestanden en bij de visserij daarop in acht te nemen voorschriften, overleg gepleegd met de rapporteur en ik wil het Parlement vragen dit verzoek te verwerpen.
Diepzeebestanden zijn de visbestanden die worden gevangen in de wateren buiten de voornaamste visgronden van het continentaal plat. Zij zijn te vinden op de continentale hellingen of rond diepzeeheuvels. Deze soorten groeien traag en zijn bijzonder kwetsbaar voor overbevissing. Omdat de visserij op deze soorten in de afgelopen jaren is toegenomen, is het noodzakelijk een beheersregeling in te stellen om ervoor te zorgen dat zij duurzaam kunnen worden geëxploiteerd. De wetenschappelijke adviezen die wij hebben ontvangen, geven aan dat de meest geschikte instandhoudingsmaatregelen voor deze soorten gebaseerd zijn op een beperking - en in bepaalde gevallen een vermindering - van de visserij-inspanning.
Met dit voorstel worden maatregelen voor een regeling voor het beheer van de visserij-inspanning op deze diepzeesoorten vastgesteld. Ook bevat het maatregelen voor het verzamelen van gegevens ten behoeve van een wetenschappelijke evaluatie en een passend beheer. Dit voorstel voorziet in een beperking van de visserij-inspanning tot het huidige niveau en in het beschikbaar stellen van betere informatie voor wetenschappelijk onderzoek. De Commissie is voornemens om de regeling voor het beheer van de visserij-inspanning aan te vullen met andere regels indien uit de wetenschappelijke adviezen blijkt dat die nodig zijn.
Het voorstel is aangevuld met een afzonderlijk voorstel van de Commissie om de vangsten te beperken aan de hand van quota. Dit is een urgente en belangrijke zaak, maar we moeten wel bedenken dat de Gemeenschap op dit gebied tot nu toe nog geen enkele actie heeft ondernomen. Het is dan ook van groot belang dat de Visserijcommissie dit uiterst zorgvuldig behandelt. Wij hebben het verzoek van de Raad tot urgentverklaring op 3 mei ontvangen, terwijl onze eerste bespreking van dit onderwerp pas gepland is voor 22 mei. Gezien het feit dat de Commissie tot nu toe nog geen enkele actie heeft ondernomen, lijkt het mij heel redelijk om enkele maanden uit te trekken voor parlementair onderzoek. Bovendien lijkt het mij tamelijk bizar dat de Raad in deze zaak om urgentie verzoekt, terwijl naar wij hebben begrepen de fungerend voorzitter van de Raad zelf betrokken is geweest bij de pogingen om de publicatie van de hervormingsvoorstellen voor het GVB te traineren.
Ik roep het Parlement dan ook op dit verzoek om urgentverklaring te verwerpen.
Hartelijk dank, mijnheer Stevenson. U hebt dus het woord gevoerd als spreker tegen het verzoek.
Kennelijk wenst niemand het woord te voeren als spreker voor het verzoek.
Voorbereiding van de Top Europese Unie/Latijns-Amerika (Madrid, 17 en 18 mei 2002)
Aan de orde zijn de verklaringen van de Raad en de Commissie over de voorbereiding van de Top Europese Unie/Latijns-Amerika (Madrid, 17 en 18 mei 2002).
In juni 1999 werd in Rio de Janeiro op initiatief van Frankrijk en Spanje de eerste topontmoeting van staatshoofden en regeringsleiders van de Europese Unie en Latijns-Amerika en het Caribische gebied gehouden. Spanje heeft destijds aangeboden de aldaar overeengekomen volgende top te organiseren, die bovendien zou samenvallen met het Spaanse voorzitterschap van de Europese Unie.
Zoals voorzien zal deze top plaatsvinden in Madrid op 17 en 18 mei, dat wil zeggen vrijdag en zaterdag aanstaande.
De belangrijkste aanleiding voor de Top van Rio waren de ingrijpende veranderingen in Europa en Latijns-Amerika van de jaren negentig, alsmede de wederzijdse wens om een algemeen kader te scheppen voor onze biregionale betrekkingen. Aan het einde van de Top hebben de staatshoofden en regeringsleiders twee belangrijke documenten aangenomen: de verklaring van Rio over de algemene beginselen van de betrekkingen tussen Europa en Latijns-Amerika en het Caribische gebied en daarnaast een actieplan met 55 prioriteiten op onder meer politiek, cultureel, sociaal en onderwijsgebied. Deze documenten moesten de basis vormen van een biregionale strategische associatie tussen de beide zijden van de Atlantische Oceaan.
Met de Top van Madrid willen de Europese Unie en Latijns-Amerika en het Caribische gebied deze associatie verdiepen, opdat de beide regio's samen het hoofd kunnen bieden aan de uitdagingen en beter de kansen kunnen benutten van de jonge eenentwintigste eeuw.
De regeringsleiders en staatshoofden willen in Madrid drie documenten aannemen: een evaluatieverslag over de geboekte vooruitgang sinds de Top van Rio, een document met onze steeds talrijkere, gemeenschappelijke standpunten en waarden en tot slot een politieke verklaring van de hoogste gezagsdragers uit beide regio's, die naast de versterking van onze biregionale strategische associatie een aantal afspraken op politiek, economisch en ontwikkelingsgebied zal omvatten. Deze afspraken zullen verder gaan dan die van de eerste Top in Rio.
Tot 1999 waren de betrekkingen tussen de Europese Unie en Latijns-Amerika en het Caribische gebied vrijwel volledig gebaseerd op een subregionale aanpak. De politieke dialoog en de samenwerking werden aangepast aan de verschillende situaties in de respectieve subregio's. Dat wil zeggen dat de dialoog werd opgesplitst. Zo was er de dialoog van San José voor Midden-Amerika, de dialoog met de Andesgemeenschap, met Mercosur en Icaricom. Op een enkele uitzondering na, zoals het geval van Mexico en Chili waarin specifieke betrekkingen onderhielden, werd de dialoog gevoerd met de verschillende subregio's.
De Top van Rio komt de verdienste toe de nieuwe biregionale aanpak te hebben ingevoerd die de betrekkingen tussen de Europese Unie en de subregio's en de afzonderlijke landen zonder enige twijfel meer gewicht hebben gegeven.
Met het oog op deze tweede top heeft het Spaanse voorzitterschap intensief gewerkt om vooruitgang te kunnen boeken op het vlak van de drie dimensies die ik zojuist heb vermeld. Voorts wil ik benadrukken dat wij ons ervoor inzetten dat de strategische betrekkingen van de Europese Unie met Latijns-Amerika en het Caribische gebied vanaf nu het minimumreferentiekader vormen waarop de betrekkingen van de Europese Unie met de afzonderlijke subregio's en landen van Latijns-Amerika en het Caribische gebied moeten worden opgebouwd.
Tijdens het korte tijdsbestek van de Top van Rio tot de dag van vandaag lag de nadruk van de politieke dialoog tussen de Europese Unie en Latijns-Amerika en het Caribische gebied op de versterking van de democratie en de rechtsstaat, de verdediging van de rechten van de mens, de strijd tegen de handel in verdovende middelen, de bevordering van de regionale integratie en de coördinatie van de standpunten van de beide regio's inzake de internationale agenda van de internationale organisaties en conferenties.
Op de Top van Madrid willen de beide regio's een zowel kwalitatieve als kwantitatieve stap vooruit zetten door de politieke dialoog beter te structureren en een brede waaier van thema's aansnijden die verder gaan dan het kader van de regionale problematiek. Wij hopen dat deze stap leidt tot de ontwikkeling van een gezamenlijke visie op mondiale vraagstukken.
Op economisch vlak wil ik benadrukken dat de Europese Unie en Latijns-Amerika en het Caribische gebied regio's zijn met sterk verschillende economische en maatschappelijke kenmerken.
De bevolking van Latijns-Amerika en het Caribische gebied is zeer jong en groter dan die van het Europa van de Vijftien - ik heb het niet over het uitgebreide Europa, want dan zullen wij uiteraard een grotere bevolkingsomvang hebben.
Het jaarlijks inkomen per hoofd bedraagt in Latijns-Amerika en het Caribische gebied iets meer dan 3000 euro, terwijl het gemiddelde in de Europese Unie het zevenvoudige bedraagt.
De biregionale markt biedt nog altijd ruime kansen voor de handel. Tussen 1990 en 2000 is de Europese uitvoer gestegen van ongeveer 17 miljard tot 54 miljard euro, dat wil zeggen dat de uitvoer verdrievoudigd is.
In dezelfde periode is de Europese invoer uit de landen van Latijns-Amerika en het Caribische gebied gestegen van ongeveer 27 miljard tot 58 miljard euro, dat wil zeggen dat de invoer is verdubbeld. Ondanks de spectaculaire groei van het handelsvolume is het aandeel van Latijns-Amerika en het Caribische gebied in de Europese invoer gedaald van 24% van het totaal in 1990 tot slechts 12% in het jaar 2000. Relatief gesproken loopt de handel tussen de beide oevers van de Atlantische Oceaan derhalve terug, terwijl er binnen het Amerikaanse continent sprake is van een groei.
Ook de directe investeringen vanuit Europa in Latijns-Amerika en het Caribische gebied zijn aanzienlijk toegenomen. De Europese Unie is thans de grootste investeerder in de regio. De investeringen zijn gestegen van 66 miljard euro in 1997 tot 122 miljard in 1999, wat neerkomt op ongeveer 11% van de totale Europese investeringen in het buitenland en bijna tweederde van de Europese investeringen in landen die geen deel uitmaken van de OESO. Deze investeringen, mijnheer de Voorzitter, tonen het vertrouwen van de Europese Unie in en de betrokkenheid bij Latijns-Amerika en het Caribische gebied als geheel. Het lijdt geen twijfel dat deze investeringen een belangrijke bijdrage leveren tot de groei van de economische activiteit en de werkgelegenheid in de regio.
Voorts deelt het Europa van de Vijftien belangrijke historische, politieke en culturele wortels met Latijns-Amerika en het Caribische gebied, die de ontwikkeling van een gezamenlijke identiteit en een echte strategische associatie vergemakkelijken.
De gemeenschappelijke opvattingen en waarden vormen de basis van onze belangrijke band, onze gezamenlijke identiteit en solidariteit en moeten de beide regio's aansporen om in toenemende mate ervaringen uit te wisselen en krachten te bundelen om oplossingen te vinden voor onze gemeenschappelijke problemen.
Een belangrijke uitdaging voor de Europese Unie en de landen van Latijns-Amerika en het Caribische gebied is de modernisering van het onderwijs, het scheppen van een gunstig economisch en sociaal klimaat, alsmede duurzame ontwikkeling en mechanismen van behoorlijk bestuur.
Een strategische associatie kan evenwel niet uitsluitend zijn gebaseerd op een gemeenschappelijke identiteit, of die nu van historische, culturele of politieke aard is, maar moet het resultaat zijn van een gezamenlijke wil om beginselen, waarden en doelstellingen om te zetten in praktische mechanismen voor de dialoog en de samenwerking, opdat beide regio's gezamenlijk de uitdagingen van dit nieuwe millennium het hoofd kunnen bieden.
Op 17 en 18 mei zullen 48 regeringsleiders en staatshoofden van de Latijns-Amerikaanse en Caribische landen en van de Europese Unie aan de Top deelnemen. Daarmee is dit de grootste top van regeringsleiders en staatshoofden die in de Europese Unie wordt gehouden, want het gaat om 48 regeringsleiders en staatshoofden. Zij zullen proberen de biregionale strategische associatie een belangrijke impuls te geven, waarmee, zoals gezegd, in 1999 in Rio de Janeiro een begin werd gemaakt.
In alle strategische pijlers van onze associatie, dat wil zeggen op het gebied van de politiek, de economie en de samenwerking op sociaal, onderwijs- en cultureel vlak, willen de beide regio's een belangrijke stap vooruit zetten. De gezamenlijke strijd tegen het terrorisme middels de toetreding tot alle internationale verdragen ter zake alsmede alle resoluties van de Verenigde Naties verdient een speciale vermelding.
Voorts zetten wij onze inspanningen voort voor de versterking van de democratische instellingen en de rechtsstaat, met speciale aandacht voor de rechten van de mens en de versterking van de rechterlijke macht om gelijkheid voor de wet te bewerkstelligen. Verder nemen wij nota van de inwerkingtreding van het Statuut van Rome betreffende het Internationaal Strafhof, dat zoals u weet door een groot aantal Latijns-Amerikaanse en Caribische landen is geratificeerd.
Wij willen de politieke dialoog en het overleg in het kader van de Verenigde Naties over de belangrijkste thema's op de internationale agenda versterken.
Op economisch vlak wil ik wijzen op de succesvolle afronding op 25 april van de Associatieovereenkomst tussen de Europese Unie en Chili. Het betreft hier een vrijhandelsakkoord. Dit is een echte primeur op economische vlak en zonder enige twijfel de meest vergaande overeenkomst die de Europese Unie met een derde land heeft gesloten. Het wordt wel een overeenkomst van de vierde generatie genoemd. Dit vrijhandelsakkoord omvat een ongekend aantal onderwerpen en zal ongetwijfeld de deur openzetten voor andere akkoorden, zowel in de regio als in andere delen van de wereld. Overigens werken wij in deze regio aan een vrijhandelsakkoord tussen twee economisch geïntegreerde regio's, namelijk de Europese Unie en Mercosur. De overeenkomst met Chili zal een historisch precedent zijn voor een vrijhandelsakkoord tussen twee gemeenschappelijke markten of economisch geïntegreerde regio's.
Voorts wil ik wijzen op de belangrijke recente aanneming door de Raad Algemene Zaken van een voorstel voor de toekomstige betrekkingen van de Europese Unie met de Andesgemeenschap en met Midden-Amerika. Dit zet de deur op een kier voor de oprichting van vrijhandelszones tussen de Europese Unie en de beide regio's, opdat niet alleen de samenwerking, maar ook de politieke dialoog wordt versterkt. Deze dialoog zou voor deze landen een nieuw element met een grote toegevoegde waarde betekenen.
Zoals u weet bemoeilijkt de problematische situatie in bepaalde Zuid-Amerikaanse landen de ingewikkelde onderhandelingen over de associatieovereenkomst tussen de Europese Unie en Mercosur. De Top wil de onderhandelingsresultaten op politiek, institutioneel en samenwerkingsgebied, alsmede de kleine vooruitgang op het vlak van de handel en de handelsbevorderende maatregelen bekrachtigen, want wij mogen het belangrijke project van een toekomstig vrijhandelsakkoord tussen Mercosur en de Europese Unie niet laten doodbloeden.
het verslag (A5-0151/2002) van de heer Papayannakis, namens de Commissie milieubeheer, volksgezondheid en consumentenbeleid, over de mededeling van de Commissie aan de Raad en het Europees Parlement - Tien jaar na Rio: voorbereiding op de wereldtop over duurzame ontwikkeling in 2002 (COM(2001) 53 - C5-0342/2001 - 2001/2142(COS));
het verslag (A5-0142/2002) van de heer Lannoye, namens de Commissie ontwikkelingssamenwerking, over de mededeling van de Commissie aan het Europees Parlement, de Raad, het Economisch en Sociaal Comité en het Comité van de regio's - Naar een wereldwijd partnerschap voor duurzame ontwikkeling (COM(2002) 82- C5-0173/2002 - 2002/2074(COS)).
Mijnheer de Voorzitter, het onderhavig thema houdt verband met de duurzame ontwikkeling en de politieke boodschap die het Parlement - het Parlement als dusdanig en via de Europese Unie - wil geven aan de Conferentie van Johannesburg die de komende maand augustus, 10 jaar na Rio, zal worden gehouden.
De verleiding is groot om een ellenlange lijst te geven van vraagstukken en onderwerpen die verband houden met de duurzame ontwikkeling en de toekomst daarvan. In het verslag en de resolutie van de Milieucommissie staat echter al een dergelijke lijst en daarom zal ik daar van afzien. Ik wil voornamelijk iets zeggen over de opzet van onze politieke boodschap.
Laten wij eerst eens kijken naar de balans. Wel, collega's, 10 jaar na Rio is de balans allesbehalve positief. Dat staat buiten kijf. Op het gebied van het milieu hadden wij, met uitzondering van Kyoto, geen enkele vooruitgang. Integendeel, er was zelfs achteruitgang, ook wat de meer algemene situatie in de wereld betreft. De armoede is niet verminderd maar eerder toegenomen. Wij weten echter heel goed dat met een bevolking beneden de armoedegrens het absoluut geen zin heeft te spreken over de bescherming van de hulpbronnen, over hernieuwbare energiebronnen, enzovoort. De balans is negatief maar niemand heeft zelfkritiek geoefend, mijnheer de Voorzitter, en ik weet niet of die zelfkritiek in Johannesburg te horen zal zijn. Zelfkritiek kan hier echter geen kwaad want daarmee zou licht kunnen worden geworpen op hetgeen in de toekomst moet gebeuren. De toekomst ziet er namelijk niet zo rooskleurig uit. De wereldbevolking neemt razendsnel toe, en uit alle statistieken blijkt dat door de mondialisering van de economie de druk op de hulpbronnen zal toenemen en meer in het algemeen de milieuproblemen en de problemen in verband met de sociale samenhang zich zullen verscherpen.
Wat moeten wij hieraan doen? Wat moeten wij in Johannesburg bespreken? Ik denk wel dat eenieder het met mij eens is, mijnheer de Voorzitter, dat ongeacht onze definitie van duurzame ontwikkeling daarin in ieder geval sprake moet zijn van ontwikkeling, sociale samenhang en milieubescherming. De lijst van vraagstukken is wat dat betreft glashelder en mijns inziens bestaat daarover geen enkel meningsverschil. Er is sprake van verandering van de productie- en consumptiemodellen, van uitroeiing van de armoede, van integratie van het milieu in alle beleidsvormen, van landbouw, visserij, industrie, energie, toerisme, water en lucht, maar er is geen sprake van doelstellingen, tijdschema's, indicatoren voor het meten van de vooruitgang, instrumenten, kapitaal, overdracht van hulpbronnen en controle op het gebruik van de hulpbronnen. Daar zullen zich dus de grote problemen voordoen, mijnheer de Voorzitter.
In het verslag en de resolutie staan talrijke voorstellen voor zowel de vermindering van de armoede, de hernieuwbare energiebronnen als talloze andere vraagstukken. Daarvoor zijn echter financiële middelen, instellingen, voorschriften en een goed beheer op zowel lokaal, nationaal als mondiaal vlak nodig. Dat beheer, mijnheer de Voorzitter, is echter het grote probleem voor de toekomst. Daarvoor zijn namelijk hervormingen nodig van heel het internationale bestel van organisaties, van de organisaties die na Bretton Woods ontstonden en van de meer recente organisaties, zoals de Wereldhandelsorganisatie waarvan de regels soms indruisen tegen de noodzaak van milieubescherming. Er zijn hervormingen nodig om de arme bevolking toegang te verschaffen tot betere productiemogelijkheden. Er zijn landbouwhervormingen nodig om de boeren toegang te geven tot water, energie en alle andere zaken van elementair belang. Pas dan zullen deze mensen ook betrokken kunnen worden bij een moderne milieubescherming. En natuurlijk moet ook het gedrag van de landen veranderen. Zoals wij weten gaan de Verenigde Staten elke verplichting uit de weg en onttrekken zij zich aan de reeds aangegane verbintenissen. De rol die de Europese Unie speelt is een groot vraagteken. Dat kan de Europese Unie lang blijven doen, maar niet voor altijd. De Unie dient echter eerst haar eigen straatje schoon te vegen, het beleid ter bescherming van het milieu en de sociale samenhang te versterken, de internationale organisaties waarbinnen zij invloed heeft, voorstellen te doen voor afspraken en te laten zien dat zij een betrouwbare partner is op het wereldtoneel en in de betrekkingen met de derde wereld. Dan is er misschien hoop dat de situatie na Johannesburg zal verbeteren en wij na 10 jaar niet meer gedwongen zullen zijn vast te stellen dat in 30 jaar tijd niets is veranderd.
In Rio heeft de internationale gemeenschap zich in 1992 gebogen over het idee van duurzame ontwikkeling. Het behoeft geen betoog dat het debat over milieu en ontwikkeling zich in positieve zin heeft gewijzigd. Er zijn plechtige beloften gedaan en verdragen ondertekend die evenwel nog niet geratificeerd zijn. We moeten desalniettemin constateren dat de toestand van het milieu de afgelopen tien jaar niet is verbeterd, maar zelfs is verslechterd. In de arme landen en ontwikkelingslanden is zelfs helemaal geen sprake van enige verbetering. De ongelijkheid is alleen maar toegenomen. Momenteel zijn meer dan 800 miljoen mensen ondervoed en hebben een miljard mensen geen toegang tot drinkwater. Deze constatering is ontegenzeggelijk moeilijk te accepteren.
Over enkele maanden gaat de Top van Johannesburg van start. Tijdens deze Top zal niet alleen de balans worden opgemaakt. Het zal ook een moment van waarheid zijn. Deze Top mag niet een soort ecologische hoogmis worden waarin alle punten van Rio worden herhaald. Het heeft ook geen zin om in Johannesburg alleen maar te klagen over alles wat er mis gaat. Er moet gesproken worden over een ambitieus programma voor veranderingen voor de komende tien jaar. Dat is de boodschap die ik u namens de Commissie ontwikkelingssamenwerking wil overbrengen.
Wij willen dat de strijd tegen de armoede en de honger prioriteit krijgt en dat de natuurlijke hulpbronnen op een rechtvaardige en duurzame manier worden gebruikt. De boodschap die wij aan de plenaire vergadering van dit Parlement, de Commissie en de Raad willen overbrengen heeft betrekking op een vijftal aspecten. Het eerste aspect betreft de armoedebestrijding en de bevordering van de sociale ontwikkeling. Op dit gebied hebben wij een groot aantal concrete voorstellen.
In de tweede plaats dient het globaliseringsproces in goede banen te worden geleid. Wij willen hiermee zeggen dat de duurzame ontwikkeling in dit proces centraal moet komen te staan. De handelsovereenkomsten, de regels voor de internationale handel en die voor investeringen moeten worden onderworpen aan de criteria van de duurzame ontwikkeling in plaats van andersom.
In de derde plaats dienen de natuurlijke hulpbronnen op een duurzame manier te worden beheerd en beschermd. Dit houdt in dat er nieuwe technologieën moeten worden ontwikkeld. Wat de energievoorziening betreft denk ik hierbij met name aan de ontwikkeling van hernieuwbare energiebronnen. Op dit gebied hebben wij geloofwaardige en ambitieuze voorstellen gedaan.
In de vierde plaats heeft de Commissie in het eerste gepubliceerde document van afgelopen jaar aangegeven dat de wijze van productie en consumptie moet worden veranderd. Dat betekent in de praktijk dat er een aantal soms moeilijke beslissingen moeten worden genomen. Ik denk hierbij met name aan de volgende communautaire beleidsvormen: het GLB, het GVB en het handelsbeleid. Wij zullen deze beleidsvormen moeten herzien om te voorkomen dat ze de doelstellingen van duurzame ontwikkeling doorkruisen. Met deze herziening zullen wij op internationaal niveau veel geloofwaardiger overkomen als we eerst de hand in eigen boezem steken alvorens we tijdens de bijeenkomst in Johannesburg zeggen wat er op internationaal niveau moet gebeuren.
In de vijfde plaats, tot slot, moeten wij er voor zorgen dat er op alle niveaus sprake is van goed beheer. Het begrip 'goed beheer? wordt vaak als paternalistisch gezien. We moeten ervoor zorgen dat er op alle besluitvormingsniveaus, met name binnen de internationale instellingen, van goed beheer sprake is. Op die manier wordt onze discussie ook geloofwaardiger. Ik denk hierbij bijvoorbeeld aan het IMF, de Wereldbank en de WTO. Deze instellingen hebben dringend behoefte aan een facelift in die zin dat er sprake moet zijn van een minimum aan democratische beginselen, politieke controle en controle door de burger.
Dit is de kern van de boodschap van de Commissie ontwikkelingssamenwerking. Wij willen dat de plenaire vergadering deze boodschap overneemt en onder de aandacht van de Commissie brengt. Ik richt mij hierbij tot commissaris Nielson, want de komende weken vindt er in Bali een belangrijke bijeenkomst plaats. Dit is de laatste bijeenkomst ter voorbereiding op de Top van Johannesburg. Op dit moment bestaat er nog geen reden tot optimisme. Er ontbreekt namelijk nog een daadwerkelijk ambitieus document dat als basis voor het debat kan dienen. Ik hoop dus dat onze bijdrage de Europese instellingen een belangrijke stimulans zal bieden voor deze voorbereidende bijeenkomst, voor zover daar nog tijd voor is. In ieder geval hoop ik dat er niet wordt gedaan alsof dit probleem kan worden opgelost door het beheer van de kwesties op het gebied van de duurzame ontwikkeling toe te vertrouwen aan partnerschappen met de particuliere sector. Deze optie kan wel bijdragen aan een oplossing, in die zin dat ze een aanvulling vormt op de toezeggingen van de landen en de internationale instellingen, maar mag niet in de plaats van deze toezeggingen komen. Mijnheer de Voorzitter, dit is de boodschap die ik wilde overbrengen.
Mijnheer de Voorzitter, namens de commissie neem ik met voldoening kennis van beide verslagen en ik zou de rapporteurs willen bedanken voor hun uitstekende werk. Het is duidelijk dat de EU een leidende rol zou moeten spelen in Johannesburg. Onze eigen verdragen nopen ons hiertoe, en daarnaast is het iets wat de Europese burger van ons verwacht. Er is dan ook voor de Raad en de Commissie alle reden om naar het standpunt van het Parlement te luisteren en dienovereenkomstig te handelen, want het is duidelijk dat het Parlement ambitieuze en doeltreffende maatregelen voorstaat. Daarom zou men zowel in de Raad Ontwikkeling als op de Topconferentie in Sevilla moeten aandringen op een gepaste herziening van de mededeling van de Commissie, teneinde bestaande hiaten aan de orde te stellen, tijdschema's voor de tenuitvoerlegging toe te voegen en actieplannen voor iedere maatregel te ontwikkelen. Wij komen er niet door passief toe te kijken hoe de ontwikkelingen zich voltrekken. Op die manier lopen wij het risico het eerste levende wezen te zijn dat domweg toekijkt hoe het aan het uitsterven is zonder een poging te doen zich aan dit lot te ontworstelen. We hebben behoefte aan duidelijke actieplannen die tot de verbeelding spreken, en wel nú!
De Commissie heeft terecht geconstateerd dat er sprake is van een 'hiaat in het wereldbestuur', waarbij bestaande institutionele mechanismen de wereldhandelsdynamiek onvoldoende in goede banen kunnen leiden. De maatregelen die door de Commissie zijn voorgesteld om dit hiaat op te vullen schieten echter jammerlijk tekort. Vrijhandel en investeringen worden door de Commissie buitensporig benadrukt als de motoren van ontwikkeling. De Commissie zou zich echter tegelijkertijd moeten toeleggen op het ontwikkelen van bindende structuren op het gebied van bedrijfsaansprakelijkheid. Als eerste stap in de goede richting stellen wij een richtlijn voor inzake het naleven van verplichte sociale en milieuregelgeving.
De regels van de WTO moeten worden aangepast, zodat overheden op basis van kennis omtrent het productieproces een wezenlijk onderscheid kunnen maken tussen producten. Hoe moeten we anders een meer duurzame productie en consumptie creëeren?
Het is niet overdreven te stellen dat er in Johannesburg dringend actie ondernomen moet worden. Er is berekend dat we met ons huidig productie- en consumptiepatroon binnenkort wel drie extra planeten nodig hebben voor de aanvoer van noodzakelijke grondstoffen en de opslag van afval. Helaas hebben wij geen drie planeten; we hebben er maar één, en die begint al tekenen van ernstige slijtage te vertonen. Daarom zal de Topconferentie in Johannesburg wel resultaten op moeten leveren.
Mijnheer de Voorzitter, mijnheer de commissaris, we mogen niet toelaten dat de Top van Johannesburg alleen maar dient om eraan te herinneren dat de Top van Rio tien jaar geleden heeft plaatsgevonden. Er valt niet veel te vieren, overigens: de afgelopen tien jaar hebben nauwelijks iets opgeleverd in de zin van duurzame ontwikkeling - eerder het tegendeel. De Conferentie van Johannesburg is dus een gelegenheid om opnieuw te beginnen. We moeten proberen een wereldwijd akkoord te bereiken over een duurzaam ontwikkelingsmodel, waarin economische, sociale en ecologische aspecten op elkaar worden afgestemd.
Vergeleken bij de Top van Rio hebben we nu overigens te maken met een extra probleem. Bij het ijveren voor een wereldwijd akkoord hebben we altijd een leidersrol vervuld, maar we komen daarbij wel steeds meer alleen te staan. De door de Europese Unie opgestelde politieke agenda zal bij de Conferentie van Johannesburg dus een doorslaggevende rol moeten spelen. De heren Papayannakis en Lannoye hebben aan die agenda een belangrijke bijdrage geleverd. We vinden overigens wel dat een aantal punten en veranderingen ietwat afdoen aan de objectiviteit en de evenwichtigheid van deze resolutie van het Parlement. Ik heb het dan over de Tobin tax en de kwijtschelding van de buitenlandse schuld van de zich ontwikkelende landen. De Europese Volkspartij zal desalniettemin voor de uiteindelijke resolutie stemmen.
We hopen bij de Conferentie van Johannesburg een aantal doelstellingen te bereiken. We willen om te beginnen dat deze conferentie het van kracht worden van het Kyoto-protocol markeert. Een aantal landen zal de ratificatie van dit protocol daarom sneller moeten uitvoeren dan voorzien. Ik denk daarbij aan Rusland, Japan, Canada, en Australië. Ten tweede is het van belang dat we de politieke voorwaarden scheppen om ervoor te zorgen dat de Verenigde Staten opnieuw een bijdrage gaan leveren aan de gezamenlijke inspanning voor het milieu. Ten derde moet de economie groener vormgegeven worden, door de verrekening van de milieukosten. Dat betekent ook dat we economische groei moeten loskoppelen van het intensief gebruik van hulpmiddelen, en in plaats daarvan op zoek moeten gaan naar schone technologieën. Ten vierde hopen we dat op deze Conferentie een antwoord zal worden gevonden op een aantal wereldwijde problemen. In Rio de Janeiro is destijds de basis gelegd voor de conferentie over klimaatverandering. We hopen nu dat Johannesburg op analoge wijze aanleiding zal geven tot het opstellen van protocollen en het creëren van nieuwe instellingen buiten het milieugebied - water bijvoorbeeld. In de vijfde plaats hopen we dat er in Johannesburg een aanzet zal worden gegeven in de richting van internationaal beheer en de hervorming van de instellingen. Het is immers niet mogelijk om op het gebied van duurzaamheid een hogesnelheidsnetwerk op te zetten, en daarbij gebruik te maken van volkomen verouderde knooppunten.
Tot slot, mijnheer de Voorzitter, spreek ik de hoop uit dat deze conferentie het niet zal laten bij vage intentieverklaringen. Er moet een duidelijk tijdsschema worden opgezet, met vast omschreven doelstellingen en concrete beleidsvoorstellen.
Ik verklaar de zitting van het Europees Parlement, die op 16 april 2002 werd onderbroken, te zijn hervat.
Ik wil graag van de gelegenheid gebruik maken om een delegatie van Braziliaanse parlementsleden, die op de officiële tribune heeft plaatsgenomen, welkom te heten. De delegatie staat onder leiding van de heer Foscarini en heeft de afgelopen week een bezoek gebracht aan het Parlement. Ik hoop dat hun bezoek interessant en informatief is geweest. Ik heet u van harte welkom.
Met veel genoegen heet ik ook een groep leerlingen van het Collège Jean Zay uit de Franse plaats Lens welkom, alsmede hun docenten en de burgemeester van Lens, de heer Guy Delcourt. Zij hebben op school een enorme euromunt gemaakt, die hun een vermelding in het Guinness Book of Records heeft opgeleverd en die nu wordt tentoongesteld in het Franse ministerie van Financiën. Ik wil hen graag bedanken voor hun inspanningen en hen vandaag nogmaals bijzonder welkom heten in dit Parlement.
Wat de agenda van vandaag betreft deel ik het Parlement mede dat de heer Cortés, staatssecretaris voor internationale samenwerking en Latijns-Amerika, hier niet vóór 17.30 uur aanwezig kan zijn. De verklaringen van de Raad en de Commissie over de Top EU/Latijns-Amerika worden daarom uitgesteld tot na 17.30 uur.
Mijnheer de Voorzitter, geachte afgevaardigden, de Fractie van de Europese Sociaal-Democraten had verzocht om aan het begin van de agenda van vandaag een verklaring in te schrijven van Raad en Commissie over het gemeenschappelijk visserijbeleid. Bovendien had zij om een verklaring van Raad en Commissie verzocht over de wijze waarop de besluiten inzake het gemeenschappelijk visserijbeleid tot stand zijn gekomen. Wij hadden om deze verklaring verzocht, omdat in de publieke opinie de indruk is ontstaan - en daarbij hebben in ieder geval de Spaanse regering en de Spaanse minister van Landbouw een actieve rol gespeeld - dat de regering van een lidstaat bij de totstandkoming van deze besluiten invloed of druk heeft uitgeoefend op een of meerdere leden van de Commissie.
Dat zou een incident van grote betekenis zijn, gezien de verdragsrechtelijke implicaties. Daarom zou een verklaring van Raad en Commissie over deze kwestie, dat wil zeggen over de totstandkoming van deze besluiten, zinvol zijn. Wij worden in onze mening gesterkt door het feit dat in de persberichten van vandaag over de besluiten van de Commissie geschreven wordt dat het betreffende Commissielid, dat blijkbaar onder druk is gezet door de eigen regering, mevrouw De Palacio, in een open brief forse kritiek heeft geleverd op de besluiten van de Commissie - ze was zelf kennelijk niet aanwezig bij de beslissende bijeenkomst van de Commissie. Dat betekent dat de kwestie die wij aangehaald hebben steeds tastbaarder wordt en dat daarover in het Parlement een debat gehouden moet worden of dat in ieder geval Raad en Commissie daarover een verklaring moeten afleggen.
De Raad is vandaag niet aanwezig. Hij zou tijdens de komende vergadering in Straatsburg toch zeker een verklaring kunnen afleggen over de wijze waarop deze besluiten volgens hem tot stand zijn gekomen. Maar in ieder geval zou de vertegenwoordiger van de Commissie vandaag een verklaring kunnen afleggen over de totstandkoming van deze gemeenschappelijke besluiten, naast de verklaring over het gemeenschappelijk visserijbeleid.
Mijnheer de Voorzitter, ik zou het woord niet gevoerd hebben als de heer Schulz deze opmerkingen niet gemaakt had. Ik wil nu geen oordeel vellen over de houding van de regering die de heer Schulz gehekeld heeft, noch over de houding van een lid van de Commissie. Maar, mijnheer Schulz, uw opmerkingen zouden geloofwaardiger zijn geweest, als u ook kritiek geleverd zou hebben op de Duitse regering. Deze had immers een blauwe brief moeten krijgen, maar ze heeft de Raad zodanig onder druk gezet dat deze brief uiteindelijk niet is verstuurd.
U zou geloofwaardiger zijn overgekomen als u ook de activiteiten van een lid van uw partij en tevens lid van de Commissie - ik zal geen namen noemen, omdat ik hierover geen debat wil ontketenen - ter discussie gesteld zou hebben, aangezien hij als lid van de Commissie de regels van de Commissie heeft overtreden! Ik wil benadrukken dat ik het verleden niet wil oprakelen, maar u bent selectief in de kwesties die u aan de kaak stelt en dat tast uw geloofwaardigheid aan. Zo ontkracht in feite de mogelijk terechte kritiek op afzonderlijke regeringen of commissarissen. Dat wilde ik even zeggen. Wij zijn overeengekomen dat de heer Fischler vandaag een verklaring zou afleggen en hij is dan ook van harte welkom. Wij moeten deze verklaring echter niet voor partijpolitieke doeleinden misbruiken.
Mijnheer de Voorzitter, het is soms moeilijk om het hoofd koel te houden als er gevoelens van ongenoegen leven en ik geloof dat we nu met de gevolgen daarvan te maken hebben. Er zijn bepaalde beschuldigingen geuit over het handelen van bepaalde commissarissen en anderen inzake het visserijbeleid, maar deze kwestie is onderzocht door de Conferentie van voorzitters. Deze heeft de Commissie visserij verzocht hiernaar te kijken en haar verslag uit te brengen, en ik heb begrepen dat de Commissie begrotingscontrole er eveneens naar zal kijken. Het is belangrijk dat we in het Parlement de juiste gang van zaken aanhouden voordat we dergelijke kwesties in de plenaire vergadering aan de orde stellen.
Het is ook van belang dat we de kwestie van deze beschuldigingen goed gescheiden houden van een zeer belangrijke mededeling van de Commissie over de toekomst van het gemeenschappelijk visserijbeleid, namelijk over de vraag hoe de visbestanden voor toekomstige generaties behouden kunnen blijven. Daarom, mijnheer de Voorzitter, verzoek ik u om de heer Schulz, als woordvoerder van de socialistische fractie, te vragen om deze kwestie terstond terug te verwijzen naar de Conferentie van voorzitters.
Mijnheer de Voorzitter, ik wil twee opmerkingen maken. Ten eerste zijn wij het er tijdens de Conferentie van voorzitters nu eenmaal over eens geworden dat wij over beide kwesties zouden discussiëren. Wij wilden deze kwesties weliswaar afzonderlijk behandelen, maar tegen ons is gezegd dat dat alleen samen met de verklaring van de Commissie mogelijk was. We moeten nu echter eindelijk eens beslissen wat we eigenlijk willen. Wij van onze kant staan open voor alle suggesties, als de kwestie maar besproken wordt, maar wij zijn het er niet mee eens dat wij steeds als een besluit genomen is te horen krijgen dat het weer anders aangepakt moet worden!
Ten tweede een opmerking over de inmenging van regeringen. Ik zal u versteld doen staan. U heeft gelijk als u de bondskanselier bekritiseert, en hij heeft gelijk als hij de regering bekritiseert...
(Interruptie van de heer Poettering: Dan moet hij het allebei doen!)
... Dat zeg ik toch! Maar daar wordt een fundamentele fout gemaakt! De commissarissen zijn geen vertegenwoordigers van de regeringen; ze vertegenwoordigen de belangen van de Europese Unie! De ministers vertegenwoordigen de regeringen. Daarover mogen wij geen enkel misverstand laten bestaan bij onze regeringen. Laten wij ons als afgevaardigden niet tot vertegenwoordigers van de partijen of regeringen maken, maar laten wij samen met de Commissie de belangen van de Europese Unie vertegenwoordigen! Akkoord? Akkoord!
Mijnheer de Voorzitter, mag ik alle leden van dit Parlement erop wijzen dat we weliswaar misschien problemen of een verschil van mening hebben met afzonderlijke leden van de Commissie of andere personen in verband met procedures of ongepaste inmenging, maar dat het hier vandaag vooral gaat om de broodwinning van honderdduizenden mensen die werkzaam zijn in de visserij.
Deze mensen willen graag hun bestaan als vissers die alle volkeren van Europa voeden voortzetten en een krachtige, hechte gemeenschap blijven vormen. Dit gekibbel over procedures, individuen of politieke kwesties siert het Parlement niet. Wij worden geacht de belangen van de burgers van de Europese Unie te behartigen, en ons niet alleen maar op te stellen als politieke blokken die graag punten willen scoren.
Laten we daarom luisteren naar wat commissaris Fischler te zeggen heeft en onze kritiek of onze steun richten op het beleid. Laten we ons met echte zaken bezighouden en niet met esoterische kwesties die bedoeld zijn om politieke successen te behalen.
Mijnheer de Voorzitter, in de notulen is vermeld dat ik de Voorzitter, nadat mevrouw Klaß het woord had gevoerd en de overval had beschreven, heb verzocht disciplinaire maatregelen tegen de betrokkenen te nemen. Dit klopt, maar is alleen de halve waarheid! Ik heb hem namelijk bovendien publiekelijk verzocht om bij de bevoegde instanties wegens schuldig hulpverzuim een klacht in te dienen tegen de betrokken werknemers van het Parlement. Ik dring er dan ook op aan dat de notulen in deze zin worden gewijzigd.
Mijnheer Mombaur, ik was zelf getuige van de twee interventies van mevrouw Klaß en die van u zelf. Ik kan mij ook herinneren dat u het aspect van schuldig hulpverzuim heeft aangekaart. Ik zou het Parlement en u willen meedelen dat het Bureau zich gisteren over deze kwestie heeft gebogen en dat er een schriftelijk rapport zal worden opgesteld waarin deze zaak volledig zal worden opgehelderd. Ik verzoek mijn medewerkers die hier aanwezig zijn ervoor te zorgen dat de notulen ten aanzien van de interventie van de heer Mombaur - in de Duitse tekst is deze op bladzijde 17 te vinden - in deze zin worden gecorrigeerd.
Aan de orde is het verslag (A5-0162/2002) van de heer Novelli, namens de Commissie industrie, externe handel, onderzoek en energie, over het voorstel voor een verordening van de Raad betreffende staatssteun voor de kolenindustrie (COM(2001) 423 - C5-0438/2001 - 2001/0172(CNS)).
Mijnheer de Voorzitter, dames en heren, beste collega's, het voorstel van de Commissie van 25 juli 2001 voor een verordening van de Raad betreffende staatssteun voor de kolenindustrie bevat goede punten maar ook een enkel minpuntje.
Eerste positieve punt: het verordeningsvoorstel is absoluut noodzakelijk. Tweede punt: het is werkelijk een belangrijke stap in de goede richting voor deze industrietak. Minpunt is dat het voorstel een aantal onduidelijkheden bevat die in onze commissie niet weggewerkt zijn.
Dit verordeningsvoorstel is noodzakelijk omdat de huidige regeling in juli 2002 afloopt; we hebben dus een nieuwe tekst nodig. Nog belangrijker is dat het EGKS-Verdrag ten einde loopt, dat de juridische basis vormt voor de huidige regeling inzake steun aan de kolenindustrie. En gezien het feit dat de herstructurering van de Europese kolenindustrie bepaald nog niet afgerond is, hebben we absoluut een nieuwe regeling op dit gebied nodig. Verder is dit voorstel zoals gezegd een stap in de goede richting, en wel omdat er met deze tekst in 2007 een einde komt aan de productiesteun. Het is mijns inziens namelijk onontkoombaar en ook wenselijk een termijn voor beëindiging van deze steun vast te leggen, gezien het feit dat de steenkool- en staalproductie na het aflopen van het EGKS-Verdrag opgenomen wordt in het algemeen recht van het Verdrag betreffende de Europese Unie.
Mijn aandacht en ook de discussie in onze commissie waren gericht op wat ik als het vernieuwende element van de tekst beschouw, een belangrijke vernieuwing wel te verstaan, want het gaat hier om steun voor de vorming van een zogeheten 'basisvoorraad eigen primaire energiebronnen? die tot doel heeft de onafhankelijkheid van de Europese Unie op energiegebied veilig te stellen.
Dit punt is enigszins verrassend in een tekst die in eerste instantie enkel een technisch doel dient. In ieder geval roept dit element bij mij en bij een aantal van mijn collega's de volgende vragen op: loopt Europa gevaar als die basisvoorraad eigen primaire energie niet gerealiseerd wordt? Is er een strategisch belang gediend met de vorming van een dergelijke basisvoorraad, met andere woorden: heeft steenkool een strategisch belang en is de communautaire steenkoolproductie op enigerlei wijze van strategisch belang voor de Europese Unie?
Mijn antwoord op die twee vragen is negatief. Ik ben van mening - en de deskundigen zijn dezelfde mening toegedaan - dat de mondiale markt voor steenkool een zeer verspreid aanbod kent en zich kenmerkt door een grote prijsstabiliteit op de middellange en lange termijn. Schaarste zal niet snel optreden. Bovendien zijn er wel meer producten te noemen die een strategisch belang zouden kunnen hebben. Op grond van de antwoorden van de Commissie heb ik me derhalve gedwongen gezien, helaas, voor te stellen dit nieuwe element te schrappen. In het voorstel loopt de nieuwe verordening eind 2010 af. Ik heb voorgesteld die termijn terug te brengen tot 2007, omdat dat ook het jaar is waarin de productiesteun beëindigd zal worden volgens het voorstel van de Commissie. De Commissie industrie, externe handel, onderzoek en energie heeft me op dit punt helaas niet willen volgen, en mijn verslag is afgewezen.
Ondanks alles zou ik u toch willen vragen het verslag met de oorspronkelijke tekst van het Commissievoorstel aan te nemen, omdat de tekst ondanks de genoemde onzekerheden, onduidelijkheden en vaagheden in de goede richting gaat, namelijk steunverlening ten behoeve van de herstructurering van de steenkoolindustrie, met dien verstande dat die steun in de tijd beperkt is. Want zo moet het volgens mij gaan met dit soort steunregelingen: die kunnen niet eeuwig voortduren.
Mijnheer de Voorzitter, geachte collega's, ik ben van mening dat de ontwerpverordening die de Commissie nu al weer bijna een jaar geleden heeft voorgelegd eigenlijk een goed en reëel compromis vormt tussen de uiteenlopende belangen waarvan binnen de Commissie en in de lidstaten sprake was. Deze uiteenlopende belangen en standpunten waren natuurlijk ook zichtbaar binnen het Europees Parlement en binnen de Commissie industrie, externe handel, onderzoek en energie. En uit het feit dat wij het er nu, in een tweede poging, over eens zijn dat we dit voorstel uiteindelijk toch willen steunen blijkt toch wel dat dit compromis zo slecht nog niet is.
Wij, dat wil zeggen mijn fractie, zullen de ontwerpverordening straks in de stemming in ieder geval ongewijzigd steunen en ons aan de in de commissie gemaakte afspraak houden. Maar aangezien mijnheer Novelli vanuit zijn invalshoek een paar kritische opmerkingen heeft gemaakt, doe ik dit natuurlijk ook, want al staan wij globaal gezien achter het voorstel, wat de details betreft kunnen we natuurlijk van mening verschillen. Mijnheer Novelli, indien de vertolking klopte heeft u zojuist twee keer gezegd dat de productiesteun in 2007 zal worden stopgezet. Dit klopt niet, de productiesteun zal namelijk tot 2010 worden gehandhaafd, en dat is ook goed zo. Wat wel in 2007 afloopt, is de steun voor buitenbedrijfstelling. En daar wringt hem voor mij ietwat de schoen: aangezien wij voorstander zijn van een dergelijk strategisch fundament en natuurlijk ook naderhand nog aanpassingen van de capaciteiten noodzakelijk kunnen zijn, kan ik mij voorstellen dat er ook dan nog steun voor buitenbedrijfstelling en herstructurering vereist is. Vooral wanneer men wil dat ook dit fundament gebaseerd is op het mededingingsrecht. Dan kan een lidstaat, ongeacht welke, niet doen wat hij wil. De Commissie moet op dit vlak ook tot het jaar 2010 en daarna vanuit het oogpunt van het mededingingsrecht controle kunnen uitoefenen.
Ook wat een ander punt betreft zie ik een aantal problemen, namelijk ten aanzien van het degressieve verloop van de steunverlening. Dat de steun degressief verloopt is op zich terecht, maar de voorstellen van de Commissie lijken mij toch wat te schematisch. Ik zou de Raad willen aanbevelen na te gaan of hij zich niet zou kunnen houden aan hetgeen het Europese Hof van Justitie in een dienovereenkomstig arrest van 1998 heeft vastgelegd.
Het laatste aspect is de herzieningsclausule na 2007 waarnaar in de ontwerpverordening is verwezen. Ook hierover moeten wij nog eens nadenken. Voor het overige sta ik geheel achter het voorstel van de Commissie.
Mijnheer de Voorzitter, zoals u bekend zal zijn, is het verslag-Novelli over de kolenindustrie in de Europese Unie op 23 april door de Commissie industrie, externe handel, onderzoek en energie verworpen. Dit verslag ging ervan uit dat de Europese kolenindustrie spoedig zou verdwijnen, en droeg dus niet bij tot het bereiken van een consensus aangaande het voorstel van de Europese Commissie. Dat voorstel werd door de meerderheid van de leden van de parlementaire commissie nu juist beschouwd als een evenwichtig en compleet voorstel.
Het verslag-Novelli stelde voor de staatssteun aan de ondernemingen in deze sector stop te zetten, en de termijnen gedurende welke onze industrie nog steun zou kunnen ontvangen in te korten. Het gaat hier om een uiterst belangrijke kwestie, aangezien veel regio's en gezinnen in de Europese Unie uitsluitend van deze sector afhankelijk zijn. Daarom heeft de meerderheid van de Commissie industrie, externe handel, onderzoek en energie besloten haar steun te geven aan een afgewogen en rechtvaardig voorstel, waarover ook nog eens consensus bestaat - en dat is het voorstel van de Europese Commissie voor een verordening. Volgens deze verordening kan de staatssteun aan de kolensector in ieder geval tot 2007 worden voortgezet. Gedurende deze periode zal de Europese Commissie goed in de gaten houden hoe deze sector zich in Europa en daarbuiten ontwikkelt, waarna ze met nieuwe voorstellen zal komen.
Het is intussen wel van belang erop te wijzen dat genoemde datum ook samenhangt met de garantie van de energievoorziening van de Europese Unie. De Commissie zal daar bij het formuleren van nieuwe voorstellen stellig rekening mee houden. Wij vinden dat het hier om een belangrijk onderwerp gaat, en dat we het als een prioriteit moeten beschouwen.
Mijnheer de Voorzitter, mevrouw de commissaris, het verslag van de heer Novelli is afgewezen, omdat bij de stemming over de amendementen bleek dat de tekst niet consistent was. Er waren namelijk al te zeer van elkaar afwijkende standpunten in verwerkt - aan de ene kant het standpunt van degenen die de staatssteun aan deze sector wilden afschaffen, en aan de andere kant dat van de leden die juist graag hadden gezien dat er meer zekerheid werd verschaft over hetgeen er na 2010 zal gebeuren.
Dat is de reden waarom het verslag in de parlementaire commissie is verworpen. De voorzitter van die commissie - en dat ben ik - is verzocht het nodige te ondernemen om het zo ontstane probleem op te lossen. We hebben nu immers geen standpunt over het besluit van de Raad. Ik heb daarom contact opgenomen met de heer Novelli, deels uit parlementaire beleefdheid, maar vooral omdat hij reeds de nodige energie in dit verslag had gestoken. Het leek me dus zinvol om hem te vragen of hij de enige tekst waarover consensus bereikt kon worden - de Commissietekst - wilde presenteren. De heer Novelli heeft zich bereid verklaard dat te doen, en daar wil ik hem graag voor bedanken. Hij vindt deze oplossing een stap in de goede richting, en daar ben ik het mee eens; hij vindt wel dat we zo veel te ver gaan, terwijl ik juist vind dat we niet ver genoeg gaan. Het is echter de enige oplossing, en daarom geloof ik dat we deze tekst moeten steunen. We moeten dan wel het tussen de verschillende fracties bereikte akkoord nakomen en geen amendementen aanvaarden die dit Commissievoorstel wijzigen.
Dan is het woord nu weer aan de Raad, en we hopen dat deze een oplossing aanvaardt die dicht bij het Commissievoorstel blijft.
Ik verklaar de zitting van het Europees Parlement, die op 30 mei 2002 werd onderbroken, te zijn hervat.
Collega's, zoals u weet is het transparantiebeginsel vervat in het eerste artikel van het Verdrag betreffende de Europese Unie. De inwerkingtreding van dit beginsel heeft een nieuw tijdperk ingeluid waarin besluiten in alle openheid moeten worden genomen. Deze besluiten moeten zo zichtbaar mogelijk zijn en zo dicht mogelijk bij de burgers worden genomen. Het doel hiervan is te zorgen voor een grotere legitimiteit, meer verantwoordelijkheid en een efficiëntere manier van werken van overheidsinstanties binnen het democratische stelsel.
Op 30 mei 2001 heeft het Parlement in het kader van een medebeslissingsprocedure zijn goedkeuring verleend aan verordening nr. 1049/2001 inzake de toegang van het publiek tot documenten van het Europees Parlement, de Raad en de Commissie. Op grond van die verordening moesten de instellingen uiterlijk 3 juni 2002 een register openen dat voor de burgers langs elektronische weg toegankelijk is.
Ik ben zeer verheugd om vandaag namens het Parlement te kunnen aankondigen dat dat register op 3 juni 2002 op onze website voor het publiek is opengesteld. Het is beschikbaar op ons reguliere webadres, 'europarl.eu.int/register?. Er zijn reeds 24.000 documenten op de site beschikbaar. Met grote regelmaat worden er parlementaire documenten aan het register toegevoegd. Het gaat hier om een essentieel instrument voor de versterking van onze democratische beginselen en geheel in overeenstemming met de grondrechten zoals uiteengezet in artikel 6 van het Verdrag betreffende de Europese Unie en in het Handvest van grondrechten. Het is goed dat ons Parlement in Europa op dit punt het voortouw neemt.
Mijnheer de Voorzitter, vorige week hebben enkelen van ons een demonstratie mogen zien van de wijze waarop de documenten nu beschikbaar zijn.
Als voormalig rapporteur, samen met de heer Cashman, moet ik zeggen dat we onze Administratie, onze diensten, een groot compliment kunnen geven over de efficiënte wijze waarop ze de zaak nu in gang hebben gezet. Ik hoop dat de kinderziektes snel eruit worden gehaald. Er is echter goed werk geleverd, dat mag ook wel eens worden gezegd.
Mijnheer de Voorzitter, als co-rapporteur van het verslag over de toegang tot documenten wil ik de woorden van mevrouw Maij-Weggen onderstrepen. Het is een bescheiden begin, maar wij geven wel een signaal af: alleen door transparantie te betrachten en verantwoording af te leggen, kunnen we de burger enthousiast maken voor het project genaamd Europa.
Graag wil ik het personeel complimenteren, dat hier onvermoeibaar aan heeft gewerkt. Het wijst ons als Parlement erop dat wij zonder de toewijding van het personeel en de diensten niets kunnen bereiken.
Wij gaan nu over tot de regeling van de werkzaamheden.
Ik heb van 34 leden het verzoek ontvangen om alle punten op de agenda uit te stellen tot de vergaderperiode van juli.
Mijnheer de Voorzitter, zoals alle collega's weten, houdt deze vergaderperiode een risico in voor onze gezondheid, voor de gezondheid van degenen die voor ons werken en de gezondheid van de bezoekers van dit Parlement. Uit proeven is namelijk aangetoond dat hier legionella aanwezig is, en dat blijkt ook uit het feit dat diverse collega's ziek zijn geworden. Legionella is een ziekte met niet geringe gevolgen voor de lichamelijke gezondheid.
Er was maar weinig gezond verstand nodig geweest om te beseffen dat wij deze vergaderperiode in alle rust in Brussel hadden moeten houden. In dat geval had ik nu alleen maar het woord gevoerd om iets te zeggen over de minimale veiligheidsvoorwaarden voor dit Parlement. Maar helaas zijn wij een Parlement dat niet eens de vrijheid heeft om dit soort beslissingen te nemen. Ik roep dan ook alle collega's op te stemmen voor het voorstel om alle verslagen van de komende vergaderperiode uit te stellen. Wij worden hier namelijk geconfronteerd met een situatie die in de eerste plaats een probleem van veiligheid, hygiëne en gezondheid is voor ons allen en degenen die voor ons werken, en in de tweede plaats een probleem van waardigheid voor dit Parlement: wij moeten toch zeker het recht hebben om bijeen te komen op de door ons gewenste plaats en wijze! Daar gaat het dus om bij de stemming die wij voor ons hebben. Ik roep dan ook iedere collega op om, los van instructies en partijdiscipline, de behandeling van alle verslagen van de komende vergaderperiode uit te stellen, omwille van die minimale redelijkheid waartoe de huidige situatie ons noopt, omwille van het voorzorgsbeginsel dat wij steevast bepleiten in onze verslagen over gezondheid, milieu en wat dies meer zij, en tenslotte uit respect voor onszelf maar vooral voor degenen die met ons samenwerken en de mensen die dit Parlement bezoeken.
Mijnheer de Voorzitter, degenen in het Parlement die mij kennen, weten vast dat ik niet snel de barricades opga. Het gaat hier echter om een belangrijke volksgezondheidskwestie, en ik wil beginnen met u een persoonlijke ervaring te vertellen.
Afgelopen najaar, na de eerste vergaderperiode na het zomerreces, ben ik ongeveer vier weken erg ziek geweest, waarbij ik een week in het ziekenhuis heb gelegen. Degenen die me verzorgden, zeiden dat het volgens hen legionella was. Ik was ervan overtuigd dat ik de bacterie had opgelopen bij terugkomst in het Parlement na het zomerreces. Enkele collega's vertelden me dat ze soortgelijke, hoewel minder ernstige, symptomen hadden gehad. Het probleem is dat we allemaal naar onze eigen arts in onze eigen woonplaats gaan en dat er daarom wellicht geen verband wordt gelegd tussen onze symptomen en dit Parlement.
Ik vind dat we deze situatie zeer serieus moeten nemen. Niet alleen onze eigen gezondheid, maar ook die van ons personeel en van de vele bezoekers in dit Parlement, loopt gevaar. Er is mij verteld dat hier geen warm water beschikbaar is. Als er geen warm water is, hoe kan hier dan veilig en hygiënisch voedsel worden bereid?
Ik heb er diep over nagedacht of ik deze week wel zou komen. Uiteraard heb ik besloten dat ik moest komen. Het is onze democratische plicht hier te zijn en onze taken te vervullen. Als echter een parlementslid, personeelslid of bezoeker die deze week het Parlement verlaat, ziektesymptomen heeft, is dat de verantwoordelijkheid van degenen die het Parlementsgebouw beheren en die ons hier deze week naar toe hebben laten komen.
Mijnheer de Voorzitter, deze kwestie heeft niets met nationaliteit te maken. Als wij nu in Brussel zouden zijn, zou ik hetzelfde hebben gezegd. In de landen van de Unie en alle overige ontwikkelde landen hebben gezondheidsproblemen en sterfgevallen in de meeste gevallen een iatrogene oorzaak, dat wil zeggen dat ze in het ziekenhuis of door medicijngebruik worden veroorzaakt.
Het gaat om de negatieve gevolgen van een bijzonder ver ontwikkelde samenleving, waarin de op genezing gerichte zorg juist tot ziekteverschijnselen leidt. Iedereen weet dit. Komt u nu niet met het verwijt dat men specifiek hier ziektes kan oplopen. Ik heb zelf vier dagen in Berlijn doorgebracht en heb daar ook een ziekte opgelopen. Ook in Berlijn kun je dus een ziekenhuisinfectie oplopen. Dat betekent niet dat we Berlijn voortaan moeten mijden. De kwestie is heel eenvoudig. U spreekt over de bezoekers, maar de bezoekers zijn gewaarschuwd. Net als u zijn ze hier uit vrije wil gekomen. Mevrouw Wallis, u zei zojuist dat wij de plicht hebben om hier te komen. Ik wil u hierop antwoorden dat wij de plicht hebben om hier te blijven. Welk beeld krijgen de burgers van ons Europees Parlement als wij ons zo angstig gedragen terwijl er in feite geen gevaar bestaat en er zo alleen maar paniek kan ontstaan? Het zou beneden alle peil zijn als wij ons zo onwaardig zouden opstellen.
Collega's, er zijn velen die over deze kwestie hun zegje willen doen, maar er ligt een voorstel en er is een spreker 'voor? en een spreker 'tegen?.
Zodra wij ook maar enige aanwijzing hadden dat er vragen over deze kwestie waren, heeft het College van quaestoren via de heer Poos onmiddellijk elke collega in het Parlement ingelicht. Dit is vorige week besproken op de Conferentie van voorzitters in Brussel, waar wij de diensten van het Parlement vroegen in hoeverre zij ons voldoende bekwaam achtten om te besluiten dat het verantwoord was ons werk hier deze week te verrichten.
Verder wil ik in het bijzonder tegen mevrouw Wallis zeggen dat ik deze zaak zeer serieus neem, zoals zij graag wil. Ik heb erop aangedrongen dat wij een schriftelijke verklaring krijgen van de relevante autoriteiten (en dat zijn niet in de eerste plaats de autoriteiten van het Parlement), de onderneming SERS, die onder de verantwoordelijkheid van de burgemeester van Straatsburg valt, en de relevante gezondheidsautoriteiten. Deze verklaring betreft een kwestie waarvoor de aansprakelijkheid duidelijk bij de eigenaars ligt. In een van uw bijdragen werd gesproken over schuld en onschuld, maar dat is een vraag die aan de rechter moet worden voorgelegd.
Mijnheer de Voorzitter, ik hoop dat dit verzoek om urgentverklaring niet door het Huis wordt ingewilligd. Toen dit verslag in eerste instantie voor de commissie en het Parlement werd gebracht, was ik rapporteur. Destijds speelde de kwestie inzake de rechtsgrondslag. Er werd toen geopperd alleen voor ethylalcohol een gemeenschappelijke marktordening tot stand te brengen. In de commissie werd voorgesteld de marktordening ook betrekking te laten hebben op synthetische alcohol en op alcohol uit landbouwproducten. De Commissie juridische zaken en interne markt kwam na zorgvuldig onderzoek tot het standpunt, waarvan tevens verslag is gedaan, dat de rechtsgrondslag niet voldoende was om dat voorstel te onderbouwen.
Om die reden heeft de Commissie landbouw en plattelandsontwikkeling het Parlement het voorstel voorgelegd - dat werd aangenomen - om het project in te trekken en opnieuw door de Commissie te laten bestuderen. Die studie is inderhaast afgerond en heeft nogal wat consequenties. De Commissie juridische zaken heeft er vorige week een blik op geworpen en geconcludeerd dat hetzelfde bezwaar van de rechtsgrondslag nog steeds geldt; er wordt nog steeds gepoogd om krachtens artikel 37 synthetische alcohol en alcohol uit landbouwproducten op één hoop te gooien.
Dit is een onbevredigende situatie. Als zich een ernstig probleem voordoet met de rechtsgrondslag, mogen wij er toch van uitgaan dat de bevoegde commissie eerst vraagt de rechtsgrondslag opnieuw nauwkeurig onder de loep te nemen alvorens zij zich buigt over een nieuwe oplossing van het vraagstuk, en de kwestie niet via de urgentieprocedure erdoor probeert te drukken.
Mijnheer de Voorzitter, ik ben het niet eens met de liberalen. Ik wil u laten weten
beste collega Schulz, dat komt gewoon omdat de liberalen gisteren hebben laten doorschemeren dat ze het willen afwijzen. Ik heb dan ook aangenomen dat u erbij hoort, wat blijkbaar een vergissing was. Maar u kunt natuurlijk altijd nog van mening veranderen!
Over de kwestie zelf wil ik het volgende kwijt, namelijk dat dit tweede verslag-Ayuso González betrekking heeft op het compromisvoorstel van de Raad. Dit voorstel voorziet niet in een gemeenschappelijke ordening van de markt, maar slechts in een marktregeling. Dit leidt ertoe dat artikel 10 wegvalt, want daarin staat dat bij een ordening van de markt nationale steun niet is toegestaan. Aangezien dit ongegrond is, vraag ik u in te stemmen met dit verzoek om urgentverklaring.
Naar aanleiding van het betoog van de heer MacCormick zou ik willen verwijzen naar artikel 63, lid 4 van het Reglement inzake de controle van de rechtsgrondslag. Bij de stemming over de inhoud van het voorstel zal rekening worden gehouden met zijn opmerkingen.
Mijnheer de Voorzitter, namens mijn fractie en in overleg met alle schaduwrapporteurs en de coördinatoren van de Commissie industrie, externe handel, onderzoek en energie, verzoek ik om uitstel tot de vergaderperiode van juli van mijn twee verslagen over de regels inzake de deelneming en de verspreiding van de onderzoeksresultaten ter uitvoering van het kaderprogramma en het EURATOM-programma. Gisterenavond zijn wij er na veel moeite in geslaagd overeenstemming met de Raad te bereiken. Wij hebben in de Commissie industrie, externe handel, onderzoek en energie formeel nog niet over deze overeenkomst kunnen stemmen. Daarom verzoek ik nu om uitstel van deze twee verslagen.
de verklaring van de Commissie over het bezoek van de EU Trojka aan Algerije en de ondertekening van het akkoord EU/Algerije;
het verslag (A5-0175/2002) van de leden Morillon et Cohn-Bendit, namens de Commissie buitenlandse zaken, mensenrechten, gemeenschappelijke veiligheid en defensiebeleid, over de betrekkingen tussen de Europese Unie en de Unie van de Arabische Maghreb: tenuitvoerlegging van een geprivilegieerd partnerschap (2001/2027(INI)).
Mijnheer de Voorzitter, de ondertekening van de Associatieovereenkomst van Valencia op 22 april zal de nieuwe contouren aangeven van en een stimulans betekenen voor onze betrekkingen met Algerije. De Commissie heeft er bij het Parlement op aangedrongen zo spoedig mogelijk zijn goedkeuring aan deze overeenkomst te hechten. De Commissie buitenlandse zaken, mensenrechten, gemeenschappelijke veiligheid en defensiebeleid is begonnen aan een eerste uitwisseling van standpunten ten aanzien van deze overeenkomst.
De Commissie deelt de meningen die tijdens dit debat naar voren zijn gebracht, met name waar ze betrekking hebben op de mensenrechtensituatie. Vooral de situatie rondom de vermisten en de toegang van bepaalde mensenrechtenorganisaties tot Algerije geven aanleiding tot zorg.
De Trojka onder leiding van de heer Pique heeft vorige week een onderhoud gehad met de Algerijnse autoriteiten, waarbij in het bijzonder gesproken is met president Bouteflika en de minister van Buitenlandse Zaken, de heer Belkhadem.
Zoals de heer Pique heeft aangegeven is de politieke dialoog, die verliep in een open sfeer, nuttig en doeltreffend geweest. Het was het eerste bezoek van de Trojka sinds de ondertekening van de associatieovereenkomst, die een nieuw hoofdstuk betekent in onze bilaterale betrekkingen. De mogelijkheid is overwogen onderhandelingen te voeren over een interim-akkoord, maar daar is momenteel nog geen overeenstemming over.
Het voorzitterschap heeft onze voldoening tot uitdrukking gebracht over de totstandbrenging van een regelmatige politieke dialoog, die geïntensiveerd zal worden als de associatieovereenkomst in werking treedt. Er is bevestigd dat de recente parlementaire verkiezingen een substantiële vooruitgang betekenen in de versterking van het democratisch proces in Algerije.
De kwestie van de mensenrechten en de vermisten is besproken, maar gezien de beperkte duur van de bijeenkomst, helaas te kort. De Commissie herinnerde eraan dat er een lijst van vermisten aan de Algerijnse autoriteiten is overhandigd en dat de Commissie nog steeds wacht op antwoord van de Algerijnse regering.
Mijnheer de Voorzitter, dames en heren, ik moet bekennen dat de verklaring van de Commissie over het bezoek van de trojka mij enigszins verrast. Wellicht kan ik in het tweede gedeelte van mijn betoog nader ingaan op de situatie in Algerije.
Generaal Morillon en ik presenteren ons gezamenlijke verslag over de betrekkingen tussen de Europese Unie en de Unie van de Arabische Maghreb. De heer Morillon is vandaag helaas vanwege de verkiezingscampagne verhinderd, maar zal zo dadelijk door zijn collega, de heer Galeote, worden vervangen.
Doel van dit verslag is het vaststellen van de aard en de structuur van de betrekkingen tussen de Arabische Maghreb en de Europese Unie. Ik bedoel hiermee daadwerkelijk de Maghreb en niet de Maghreblanden afzonderlijk. Dat is het uitgangspunt van dit verslag. Hoewel wij het overigens noodzakelijk achten dat er verslagen worden opgesteld over de situatie in en de betrekkingen met de individuele landen, zoals Marokko, Tunesië, Algerije, Mauritanië of andere Maghreblanden, wilden wij nu in de eerste plaats de mogelijkheden verkennen om vorderingen te boeken in de betrekkingen tussen de landen ten zuiden van de Middellandse Zee in hun geheel, als mogelijk collectief, en de landen ten noorden van de Middellandse Zee, oftewel de Europese Unie.
Ik weet dat sommige collega's het niet geheel eens waren of zijn met deze stellingname. Dat wij in dit verslag niet over de concrete situatie in bepaalde landen hebben gesproken, komt niet omdat wij dat een verkeerde aanpak zouden vinden, maar omdat wij menen dat een dergelijke aanpak niet binnen de structuur van ons verslag past.
Voorbereiding van de Europese Raad (Sevilla, 21 en 22 juni 2002), met inbegrip van de situatie in India en Pakistan
Aan de orde zijn de verklaringen van de Raad en de Commissie over de voorbereiding van de Europese Raad van Sevilla op 21 en 22 juni 2002, met inbegrip van de situatie in India en Pakistan.
Mijnheer de Voorzitter, ik wil even ingaan op het onderwerp dat de heer Van Orden onder de aandacht heeft gebracht. Dit Parlement weet heel goed dat de Raad zich bij verschillende gelegenheden over de kwestie Zimbabwe heeft gebogen, en dat dit onderwerp trouwens ook is behandeld door de Europese Raad van Barcelona. Ik heb terdege kennis genomen van uw opmerking en ik wijs u erop dat de Raad Algemene Zaken aanstaande maandag bijeenkomt. Hopelijk zal deze kwestie kunnen worden behandeld door de ministers van Buitenlandse Zaken, en zo dit later nodig of wenselijk mocht blijken, zal zij worden geplaatst op agenda van de Europese Raad van Sevilla.
Wat de Europese Raad van Sevilla betreft, mijnheer de Voorzitter, zal op 21 en 22 juni in Sevilla de tweede en laatste Europese Raad van het Spaanse voorzitterschap van de Europese Unie bijeenkomen. Deze Europese Raad zal hoofdzakelijk zijn gewijd aan de volgende vijf onderwerpen: ten eerste het proces van economische hervormingen, als voortzetting van de Europese Raad van Barcelona; ten tweede de stand van zaken rond de uitbreidingsonderhandelingen, een proces waarin we wezenlijk vooruitgang hebben geboekt; ten derde de kwesties betreffende justitie en binnenlands beleid, met name het immigratiebeleid; ten vierde het debat over de toekomst van Europa, op basis van het verslag van de heer Giscard d'Estaing, de voorzitter van de Conventie, en ten vijfde de meest dringende onderwerpen in het kader van het buitenlands en veiligheidsbeleid.
Ik zal kort op deze onderwerpen ingaan. Om te beginnen wil ik het hebben over de economische kwesties, als follow-up van de Europese Raad van dit voorjaar. Deze follow-up zal een van de belangrijkste onderwerpen zijn van de komende Europese Raad, daar tijdens de in het voorjaar gehouden Europese Raad voor sommige kwesties immers een programma en een follow-up zijn vastgesteld, en er een reeks taken is geformuleerd die in Sevilla moesten worden herzien.
Tijdens de Europese Raad van Barcelona is het proces gestart waartoe de Europese Raad van Lissabon de aanzet had gegeven. Kernpunt van dat proces is een programma van economische hervormingen, dat tot doel heeft de Europese Unie om te vormen tot een meer dynamische en concurrerende economische ruimte in de context van de nieuwe economie van de informatiemaatschappij.
Als follow-up van Barcelona zullen in Sevilla dan ook de volgende kwesties worden bestudeerd: in de eerste plaats zal de Ecofin-Raad - die een vergadering heeft gepland op 20 juni, voorafgaand aan de bijeenkomst van de Europese Raad - een eindverslag presenteren over de aanneming van de globale richtsnoeren van economisch beleid. Het voorzitterschap is voornemens verslag uit te brengen over de vorderingen van de werkzaamheden met het oog op het belastingpakket, dat een reeks initiatieven omvat met betrekking tot rentebelasting, energiebelasting en de samenwerking met de belastingdiensten.
Verder zal de kwestie van de corporate governance (ondernemingsbestuur) aan de orde komen. In dit verband zal de groep op hoog niveau 'vennootschapsrecht? zich in haar verslag op een drietal kwesties moeten bezinnen: de rol van directeuren zonder managementfuncties en van de raden van bestuur, het salaris van topmanagers en de verantwoordelijkheid van de directie voor de voorbereiding van de financiële informatie.
Andere onderwerpen die tijdens de Europese Raad van Barcelona hangend waren gebleven en tijdens de Raad van Sevilla zullen worden behandeld, zijn: de vereenvoudiging en verbetering van de reglementering, ofwel 'better regulation?, de economische diensten van algemeen belang - de Commissie zal ook het haar gevraagde verslag presenteren -, de energievoorziening, waarover de Commissie een ander verslag zal presenteren, telecommunicatie, onderwijs en onderzoek, en tenslotte de ultraperifere regio's en duurzame ontwikkeling.
De tweede belangrijke kwestie waarover ik het wilde hebben, betreft de uitbreidingsonderhandelingen. Ik zou, mijnheer de Voorzitter - tenzij u aandringt - liever niet stil willen blijven staan bij de kwestie van de uitbreiding. Daaraan wordt vandaag immers een belangrijk debat gewijd. Aangezien er vanavond een speciale verklaring wordt afgelegd over de uitbreiding, lijkt het me zinvol het debat daarover hierbij te laten en deze kwestie naderhand te behandelen.
De vraagstukken inzake justitie en binnenlandse zaken behoorden tot de prioriteiten van het Spaanse voorzitterschap van de Unie. Wat deze vraagstukken betreft zal er in Sevilla wezenlijke vooruitgang worden geboekt op een viertal terreinen. Ten eerste zal het communautair asiel- en immigratiebeleid worden herzien, waarbij het voornamelijk om de afspraken van Tampere zal gaan. In dat verband zal tevens de balans van de huidige situatie worden opgemaakt en een strak programma worden opgesteld om te voldoen aan de verplichtingen die we in 1999 onder het Finse voorzitterschap zijn aangegaan, als gevolg van de communautarisering van de vraagstukken op het gebied van justitie en binnenlandse zaken conform het Verdrag van Amsterdam.
Ten tweede zullen de staatshoofden en regeringsleiders zich buigen over een globaal plan ter bestrijding van illegale immigratie. Vervolgens zullen zij de mogelijkheden bespreken van een programma en een beleid voor de bescherming van de buitengrenzen van de Unie. Tenslotte zal worden beraadslaagd over de integratie van het migratiebeleid in het buitenlands beleid van de Unie.
Wat het eerste onderwerp betreft zal de Europese Raad, conform de conclusies van de Europese Raad van Tampere en andere Europese Raden, er bij de Raad op aandringen om binnen de in het Verdrag van Amsterdam bepaalde termijnen de vereiste wetgevingsinstrumenten aan te nemen om te komen tot een gemeenschappelijk asiel- en immigratiebeleid. Dat beleid dient een hele reeks beginselen met elkaar in evenwicht te houden, met name de bescherming van vluchtelingen, de opvangmogelijkheden van de Unie en de lidstaten, en de integratie van legale immigranten.
In de tweede plaats zal aan de lopende onderhandelingen over een gemeenschappelijk beleid voor asiel en legale immigratie een impuls worden gegeven als de Unie tegelijkertijd een gemeenschappelijk beleid op poten zet voor de bestrijding van illegale immigratie, en ervoor zorgt dat dit beleid op korte en middellange termijn resultaten oplevert. In dit verband heeft de Raad op 28 februari jongstleden een plan aangenomen ter bestrijding van illegale immigratie. Dat plan zal eveneens worden behandeld door de Europese Raad.
Naast waakzaamheid bij en versterkte controles van de grenzen en grensposten heeft dit plan onder meer tot doel illegale overschrijding van de buitengrenzen van de lidstaten van de Unie te verhinderen. Tegelijkertijd biedt dit plan de garantie dat asielzoekers gebruik kunnen maken van hun recht op internationale bescherming. In dit verband is de recente mededeling van de Commissie 'Naar een geïntegreerd beleid van de buitengrenzen van de lidstaten van de Europese Unie? van speciaal belang.
Uitgaand van hetgeen is overeengekomen in Laken zal de Europese Raad van Sevilla tenslotte zijn wens uitspreken om dieper in te gaan op de mogelijkheden tot integratie van het migratiebeleid in het buitenlands beleid van de Unie.
De leidraad voor de externe activiteiten op immigratie- en asielgebied jegens de landen van herkomst en doorgang moet een globale, geïntegreerde en evenwichtige aanpak zijn waarmee alle communautaire instrumenten alsook die van de lidstaten op gecoördineerde wijze kunnen worden ingezet. Doel is een samenwerkingsverband te creëren ten behoeve van een gezamenlijk beleid voor migratiestromen, en de diepere oorzaken van deze migratiestromen en van de armoede aan te pakken, met het oog op de integratie van deze dimensie in het ontwikkelingsbeleid. Een ander voorstel behelst een externe strategie waarin sprake is van voorgeschakelde grenzen teneinde het beheer van de migratiestromen en de controle daarop te kunnen ondersteunen.
Het tweede belangrijke pakket onderwerpen dat ik in het begin genoemd heb, heeft betrekking op de institutionele kwesties, op het debat over de toekomst van Europa en de hervorming van de Raad.
Op de Europese Raad zullen twee onderwerpen van institutionele aard een centrale plaats innemen: het debat over de toekomst van Europa en de hervorming van de Raad.
Wat betreft het eerste onderwerp heeft de Conventie over de toekomst van Europa op 28 februari jongstleden haar openingsvergadering gehouden, hetgeen u zich vast wel zult herinneren want die vergadering vond plaats in het hoofdgebouw van het Europees Parlement. In de tijd tot de Europese Raad van Sevilla zal de Conventie niet minder dan vijf plenaire vergaderingen achter de rug hebben. Het is bovendien mogelijk nu reeds vooruit te lopen op enkele voorlopige conclusies van de tot nog toe gehouden besprekingen.
Enerzijds hebben de leden van de Conventie zich in meerderheid voorstander getoond van een realistische verdieping van het Europees integratieproces, met name wat betreft de verdeling van de bevoegdheden. Anderzijds heeft het Presidium, wat de werkzaamheden van de Conventie betreft, besloten zes werkgroepen op te richten die in de tijd van september tot november hun conclusies zullen moeten overleggen.
Conform de verklaring van de Europese Raad van Laken zal de voorzitter van de Conventie, de heer Giscard d'Estaing, in Sevilla mondeling verslag uitbrengen over de vorderingen in de werkzaamheden van de Conventie.
Wat betreft de hervorming van de Raad zal het voorzitterschap, overeenkomstig de conclusies van de Europese Raad van Barcelona, in Sevilla verslag moeten doen van de werkzaamheden voor de verbetering van de werking en de doeltreffendheid van de Raad, uitgaande van het verslag van de algemeen secretaris van de Raad. Het doel is meer transparantie te brengen in het wetgevingsproces en concrete voorstellen te doen voor de aanneming van wetgeving.
Natuurlijk wil ik een toelichting geven op iets wat mij vanzelfsprekend lijkt, maar wat blijkbaar niet vaak genoeg kan worden gezegd, namelijk dat deze hervormingen van de Raad uitsluitend hervormingen omvatten van de interne structuren, van de interne organisatie. De Raad is geenszins van plan om onderwerpen aan te pakken waarvoor een hervorming van het basisrecht vereist is, omdat dat natuurlijk het terrein is van de Intergouvernementele Conferentie en van de Europese Conventie die de Intergouvernementele Conferentie voorbereidt. Wij willen een reeks praktische hervormingen doorvoeren waardoor de Europese Raad zijn taken sneller en op meer dynamische wijze kan vervullen, en die verder uiteraard in de richting gaan van een stelsel van de Europese Raad ondersteunende Raden.
Hopelijk kan de Europese Raad reeds een begin maken met de vereenvoudiging van de bestuurlijke taken teneinde de Unie op de nieuwe realiteit voor te bereiden waarin zij, als de toetreding een feit is, 25 leden zal tellen.
Tot slot zal de Europese Raad de buitenlandse betrekkingen aan de orde moeten stellen, wat niet meer dan logisch en ook gebruikelijk is. Daarbij zullen twee onderwerpen centraal staan. Het eerste onderwerp is de situatie in het Nabije Oosten. Met het oog hierop zal de Europese Unie blijven proberen om middels onderhandelingen tot een oplossing van het conflict te komen, waarbij zij gebruik van geweld veroordeelt en pleit voor verzoening als instrument voor een gezamenlijk, op vooruitgang op economisch, politiek en veiligheidsgebied gericht optreden.
Aangaande de crisis rond de Geboortekerk in Bethlehem prijst de Raad zich gelukkig met het besluit van de Kerk overeenkomstig het tussen beide partijen gesloten memorandum of understanding. De bij dit akkoord betrokken Palestijnen zijn naar verschillende landen van de Unie overgebracht - Spanje, België, Ierland, Italië en Portugal - en zullen daar worden opgevangen op humanitaire gronden, overeenkomstig het gemeenschappelijk standpunt van de Raad van 21 mei jongstleden.
Uit de aanneming van dit gemeenschappelijk standpunt blijkt de betrokkenheid van de Europese Unie bij het streven naar duurzame vrede in de regio van het Nabije Oosten. Ik denk dan ook dat de Europese Raad in verband met de laatste acties de situatie nader zal bestuderen en een nieuwe impuls zal trachten te geven aan de meest recente initiatieven van de Hoge Vertegenwoordiger, de heer Solana, om op zo kort mogelijke termijn een vredesconferentie bijeen te roepen.
Tegelijkertijd zal de Raad zich buigen over de ontwikkelingen op het gebied van de vraagstukken inzake het veiligheids- en defensiebeleid, met name in het kader van de terrorismebestrijding en de follow-up van het mandaat van Laken.
Aan de orde is het verslag (A5-0154/2002) van mevrouw Hedkvist Petersen, namens de Commissie regionaal beleid, vervoer en toerisme, over de mededeling van de Commissie "Bescherming van voetgangers: verbintenis van de Europese automobielindustrie" (COM(2001) 389 - C5-0537/2001 - 2001/2216(COS)).
Mijnheer de Voorzitter, elk jaar vallen er 42.000 verkeersdoden in de Europese Unie. Dat is een zeer groot politiek probleem voor de burgers van de EU. In het Witboek over vervoer schrijft de Commissie dat wij het aantal verkeersdoden in 2010 moeten hebben gehalveerd. Om dat te bereiken moeten wij ons actief inzetten en niet passief blijven. Wij moeten alle mogelijke maatregelen nemen, op alle niveaus. Iedereen moet een steentje bijdragen, vooral het bedrijfsleven, want zoals wij weten eisen de consumenten dat. Veiligheid is een goed verkoopargument.
Hoe moet in dat verband het ontwerp van auto's worden aangepast om te zorgen dat ze onbeschermde verkeersdeelnemers zo min mogelijk letsel toebrengen? Het na overleg met de automobielindustrie ingediende Commissievoorstel inzake een convenant is ontoereikend. Het wekt bevreemding dat de Commissie het voorstel in zijn huidige vorm heeft aanvaard. Er staan onduidelijke passages in over de verwezenlijking, en de tests van het EEVC worden niet serieus genomen, hoewel men al meer dan 22 jaar bezig is met de ontwikkeling ervan.
Het gaat letterlijk om een kwestie van levensbelang, zowel op de wegen als in de maatschappij. Daarom moeten wij voorzichtig zijn. De behandeling van dit thema was moeilijk en ik wil alle schaduwrapporteurs in de parlementaire commissie bedanken voor hun bijdrage aan het zeer succesvolle resultaat, dat van ons allen veel inspanning gevergd heeft. Tijdens de behandeling zijn er zeer uiteenlopende discussiebijdragen geleverd, er waren vele lobbyisten en we werden geconfronteerd met allerlei opvattingen van de diverse parlementaire commissies. Het is van belang dat wij ons nu concentreren op de verkeersveiligheid en op de eisen van de consumenten.
In ons antwoord aan de Commissie worden drie alternatieven genoemd. Het eerste is dat wij het convenant aanvaarden. In het tweede alternatief bepleiten wij een gedetailleerde richtlijn met exacte regels voor de vormgeving van auto's. In het derde alternatief pleiten wij voor een kaderrichtlijn.
De parlementaire commissie vindt het convenant niet ver genoeg gaan. Het is te onzeker en biedt geen ruimte voor enige vorm van democratische parlementaire controle waarmee is na te gaan in hoeverre de automobielindustrie zijn verantwoordelijkheid in dezen opvat. Het convenant is niet bindend genoeg en biedt onvoldoende mogelijkheid tot toezicht op de gang van zaken.
Daarom stelt de commissie een kaderrichtlijn voor, die ook reeds door de Europese Commissie in haar mededeling werd genoemd. Dat betekent dat wij in de politieke lichamen de doelstellingen formuleren, waarna deskundigen de verwezenlijking daarvan moeten bewaken, onder toezicht en met medewerking van de Europese Commissie.
De door ons voorgestelde en bepleite kaderrichtlijn bevat diverse onderdelen. Het is de bedoeling dat alle automodellen in 2010 voldoen aan de eisen in de vier teksten van het EEVC. Dit proces moet nu starten. Het EEVC is wereldwijd de instelling die het verst gekomen is in het onderzoek op het gebied van verkeersveiligheid en speciaal van de veiligheid van voetgangers. Er zijn echter andere testmethoden denkbaar, die ten minste hetzelfde beschermingsniveau voor voetgangers bieden. Dat moeten natuurlijk effectieve tests zijn, die van invloed zijn op het ontwerp van auto's.
Wij willen ook dat het hele proces regelmatig wordt geëvalueerd en dat er jaarlijks verslag wordt uitgebracht aan het Europees Parlement. Op die manier spelen wij een rol in het proces en kunnen wij controleren of de doelen die wij ons gesteld hebben, ook werkelijk worden bereikt. Wij willen dat de nationale typegoedkeuringsautoriteiten van de lidstaten deelnemen aan de evaluatie van de feitelijke uitvoering van de kaderrichtlijn. Wij vinden ook dat het EEVC het verst gevorderd is op het gebied van testmethoden en dat deze instelling verder kan worden uitgebouwd.
Dit zijn de eisen van de parlementaire commissie. Wij verwachten dat commissaris Liikanen namens de Europese Commissie bevestigt dat hij een voorstel voor een kaderrichtlijn zal indienen.
In de sociaal-democratische fractie hadden wij in bepaalde opzichten nog verder willen gaan. Zo hadden wij de exclusieve verdiensten van de EEVC-tests aanzienlijk sterker willen benadrukken en duidelijke doelen willen formuleren, om voor de periode van vandaag tot 2010 een zo recht mogelijk tijdpad uit te zetten voor de maatregelen ter bescherming van voetgangers. De sociaal-democratische fractie wil ook dat de Europese Commissie haar kaderrichtlijn zo snel mogelijk indient, liefst voor het eind van dit jaar. Dat is belangrijk als de Europese Commissie wil laten zien dat het haar menens is.
Zoals gezegd is dit een zeer controversieel onderwerp. Wij hebben nu een compromis bereikt en wij zullen dat dan ook goedkeuren, om zo veel mogelijk steun te vergaren voor onze eis dat er een kaderrichtlijn komt, die de beste oplossing op het gebied van de verkeersveiligheid vormt.
Daarom zal mijn fractie uitsluitend het in het verslag gedane voorstel van de parlementaire commissie steunen, en ik roep de overige afgevaardigden op hetzelfde te doen. Wij geven onze goedkeuring aan het compromis, en ik ben blij voor de voetgangers dat onze onderhandelingen tot dat compromis hebben geleid.
Mijnheer de Voorzitter, ik wil mevrouw Hedkvist Petersen bedanken voor het evenwichtige compromis dat zij heeft opgesteld en dat de belangen van alle politieke geledingen weerspiegelt. Als rapporteur van de Commissie juridische zaken en interne markt kan ik zeggen dat wij het Commissievoorstel voor een vrijwillige verbintenis hebben gesteund. Naar onze mening heeft mevrouw Hedkvist Petersen met het totale pakket bereikt wat zij wilde. Met dit pakket zullen eerder dan met welk ander voorstel dan ook levens worden gered. De rapporteur neemt ook de noodzaak de ontwerpnormen voor auto's te verbeteren uiterst serieus. Maar - en dit is een cruciaal punt dat zij niet genoemd heeft - de industrie en alle andere betrokken partijen worden in staat gesteld het probleem breed aan te pakken. We weten immers allemaal dat het alleen maar veerkrachtiger maken van de voorkant van auto's voor het geval zij met voetgangers botsen pas in de tweede plaats komt. Wij willen botsingen met kwetsbare weggebruikers helemaal vermijden door hulpmiddelen ter voorkoming van ongevallen in de auto zelf te installeren. Ik wijs u erop dat het standaard uitrusten van nieuwe auto's met antiblokkeerremsystemen deel van deze maatregelen vormt. Wij zullen ook moeten kijken naar het wegontwerp, het opvoeden van weggebruikers en vele andere zaken. Dit moet een gezamenlijke inspanning zijn.
Ik wil het hebben over ontwerpnormen, want dat is een belangrijk onderwerp. Ik ben van huis uit ingenieur in de automobielindustrie. Ik heb de testlaboratoria gezien. Ik heb met de ingenieurs gesproken over de problemen bij het maken van voetgangersvriendelijker auto's. Dit is geen eenvoudige kwestie. Sommige fracties hebben een veel te simpele voorstelling gegeven van de hieraan verbonden problemen. Mevrouw Hedkvist Petersen suggereerde dat de industrie het probleem niet erg serieus nam, maar ik weet door mijn bezoeken dat ze zich vergist.
Maar goed, zij heeft gelijk dat wij een breder scala aan testmaatregelen moeten bekijken. Ik doe vanmorgen een beroep op de industrie om samen met de Commissie een team samen te stellen met daarin de grootste talenten op het gebied van constructie en ontwerp, alsmede alle andere betrokkenen. Dit team zou dan de allerbeste testmethoden dienen te ontwikkelen, uitgaande van de technologie van vandaag en niet van die van 1998, waarop de huidige tests van het EEVC gebaseerd zijn.
Mijnheer de Voorzitter, geachte dames en heren, om te beginnen wil ik commissaris Liikanen zeer hartelijk danken voor de zeer belangrijke en toekomstgerichte stap die hij en de Commissie hebben gezet. Wij weten allemaal dat problemen het eenvoudigst kunnen worden opgelost door stimuleringsmethoden te bieden en eisen te stellen. Het zesde kaderprogramma voor onderzoek dat wij hebben goedgekeurd bevat vele aanzetten voor de inzet van wetenschappelijke methoden die tot een verbetering zullen leiden. Verder wil ik erop wijzen dat wij normen hebben, nationale en Europese normen, die het beginsel van wederzijdse erkenning centraal stellen en dientengevolge concurrentie op de markt mogelijk maken.
De volgende fase is de vrijwillige verbintenis en dat is het nieuwe en in feite het sensationele aspect. Hier wordt door beide zijden zeer sterke druk uitgeoefend, maar wij moeten in goed overleg tot een oplossing zien te komen. Vervolgens kunnen er nog aanvullende criteria worden opgesteld om deze oplossingen daadwerkelijk uit te kunnen voeren. Daartoe kunnen wij bijvoorbeeld een gewoon convenant opstellen, zoals oorspronkelijk de bedoeling was. Uiteraard zijn daaraan de nodige risico's en verplichtingen verbonden voor degenen die het convenant afsluiten en dat kan voor problemen zorgen. Wij kunnen ook een zeer eenvoudige richtlijn opstellen, zoals wij nu doen. Daarbij zullen wij ons beperken tot het opstellen van een schema en het invoeren van controle- en beoordelingsmechanismen. Daarmee hebben Parlement en Commissie de mogelijkheid de vorderingen te controleren.
Het is mijn wens, en volgens mij ook die van de Commissie industrie, externe handel, onderzoek en energie, dat deze kaderrichtlijn niet meer dan die ene pagina beslaat. Daar zouden we een goed voorbeeld mee stellen. We zouden steeds volledig op de hoogte zijn, de beginselen kunnen bepalen en ook met betrekking tot de wetgeving vlot en toekomstgericht te werk kunnen gaan. Hartelijk dank, mijnheer de commissaris. U heeft uitstekend werk verricht.
Voorzitter, allereerst dank aan de rapporteur en dank ook aan de Europese Commissie. De Europese Commissie heeft het aangedurfd om met zelfregulerende maatregelen te komen om industrie en overheden te binden aan meer voetgangersveiligheid. Dat is ook nodig. Ik kom uit een cultuur waar zelfregulering erg veel voorkomt. Ik ben er een zeer groot voorstander van, omdat zelfregulering meestal voor de meest actuele stand der techniek kan zorgen waarmee ook de industrie akkoord kan gaan. Bovendien kan het zeer snel gaan. Het wetgevingsproces is altijd veel langzamer. Er is altijd één voorwaarde, namelijk dat die zelfreguleringsafspraken goed gecontroleerd worden.
Als u naar mijn persoonlijke mening vraagt - en mevrouw Petersen heeft dat ook net gezegd - dan was ik tevreden geweest met goede zelfregulerende maatregelen en was er niet per definitie wetgeving nodig geweest. Het Parlement besluit echter hiertoe en ik zal me bij dat besluit neerleggen. Dan moet er maar een magere richtlijn komen, een richtlijn die genoeg mogelijkheden openlaat om volgens de laatste stand der techniek steeds weer nieuwe invullingen te geven. Ik ben zo'n groot voorstander van zelfregulering, omdat ik vind dat een aantal processen bij de Europese Commissie te langzaam verlopen.
Als laatste punt heb ik in het advies van de Commissie milieubeheer opgenomen dat er iets moet worden gedaan aan whip lash. Dat heeft weliswaar niets met dit vraagstuk te maken, maar met een veiligheidsprobleem dat ook erg veel mensen hun goede gezondheid ontneemt . Bovendien veroorzaakt het in onze samenleving erg veel kosten. Ik heb dit niet voor niets als laatste punt opgenomen. Ik weet immers dat op dit gebied eigenlijk veel te weinig gebeurt.
Ik heb tevens schriftelijke vragen gesteld en ik krijg dan als antwoord: ja we gaan er iets aan doen. We hebben het al in het kader van het vierde kaderprogramma bestudeerd. Waarom gaat er zoveel tijd zitten in het behandelen van al die vraagstukken die samenhangen met het voorkómen van ongevallen en het voorkómen van extra kosten op dit terrein? Het vierde actieprogramma, we zijn inmiddels al met het zesde actieprogramma onderzoek en ontwikkeling bezig. Dan moet er toch iets anders komen.
Voorzitter, ik vraag de commissaris niet alleen om nu heel snel te gaan overleggen met de industrie om spoedig iets aan die voetgangersbescherming te doen, mogelijkerwijze mede door middel van zelfregulering. Ik vraag hem ook om die andere problemen aan te pakken.
Ik verklaar de zitting van het Europees Parlement, die op donderdag 13 juni werd onderbroken, te zijn hervat.
Ik wil graag voorstellen om de situatie in Argentinië als vijfde punt in te schrijven op de agenda van het actualiteitendebat. Op dit moment staan er namelijk maar vier punten ingeschreven en overeenkomstig het Reglement en de gebruiken mogen dit er vijf zijn. Het punt met betrekking tot de situatie in Argentinië hoeft er mijns inziens dus niet ter vervanging van een ander punt te komen.
Voorzitter, mijn fractie, de Socialistische fractie, wil graag in september over Afghanistan en Cuba spreken; maar ze wil dat beide punten goed worden voorbereid in de Commissie Buitenlandse Zaken. We hebben het gevoel dat beide onderwerpen niet behandeld moeten worden door er één punt uit te pakken, maar dat dit grondig moet gebeuren, en dan kunnen beide onderwerpen in september aan de orde komen. Dat geldt dus zowel voor Cuba als voor Afghanistan. We steunen daarom het idee om Afghanistan hier te vervangen door Argentinië.
Mijnheer de Voorzitter, ik wil hier enkel laten weten dat mijn fractie zich geheel kan vinden in het voorstel van de heer Wurtz. Wij willen graag dat de kwestie Argentinië in het actualiteitendebat wordt ingeschreven. Natuurlijk moet er over Argentinië worden gedebatteerd. De situatie in Argentinië is nijpend en alleen een redevoering volstaat niet. Ik deel bijvoorbeeld niet de mening van de heer Wurtz over de gebeurtenissen die zich hebben afgespeeld. Er zijn klachten ingediend over hetgeen zich in Afghanistan heeft afgespeeld. Het Parlement dient hierover te spreken en enige helderheid te verschaffen over de gebeurtenissen. Ik vind het nodig dat er nu over zowel Argentinië als Afghanistan gedebatteerd wordt. Wij mogen deze kwesties niet laten liggen tot september.
Het zou een goede zaak zijn als dit debat wordt afgesloten met een vraag aan de Commissie of aan de Raad en als het vervolgens in september en oktober wordt voortgezet.
Ik wil hierover geen debat beginnen, aangezien dat tegen het Reglement zou zijn. De heer Van den Berg blijft bij het voorstel van de Socialistische fractie. Ik breng daarom in stemming dat agendapunt 4, 'Democratie in Afghanistan?, wordt vervangen door 'De crisis in Argentinië?.
Mijnheer de Voorzitter, ik heb een motie van orde. Eigenlijk zouden we nu moeten vieren dat het Internationaal Strafhof vandaag officieel in werking is getreden. Helaas hebben de Verenigde Staten gisteren hun veto uitgesproken over het VN-mandaat voor SFOR in Bosnië, waaraan een groot aantal EU-landen deelnemen.
Ik wil zeer nadrukkelijk bezwaar maken tegen de uitoefening van het vetorecht in de Veiligheidsraad, omdat daarmee in feite niet alleen het mandaat van de Verenigde Naties voor SFOR door een veto wordt getroffen, maar ook het buitenlands beleid van Ierland en andere landen die onder VN-mandaat deelnemen aan SFOR. Ierland zal SFOR nu wellicht moeten verlaten, omdat er geen sprake meer is van een VN-mandaat zolang dit veto bestaat.
Ik wil u verzoeken, in ieder geval namens mijzelf en naar ik aanneem ook namens vele anderen in dit Parlement, om bezwaar te maken tegen deze houding van de Verenigde Staten. Het is ongelofelijk dat de Verenigde Staten zich proberen te onttrekken aan de internationale rechtsnormen. Het is ongelofelijk dat zij hun mensen willen vrijwaren van vervolging in geval van betrokkenheid bij schending van de mensenrechten. Dat is onaanvaardbaar voor dit Parlement en zou onaanvaardbaar moeten zijn voor de hele Europese Unie.
Wij kunnen dit, mijnheer Rossa, ook op de agenda van woensdagmorgen plaatsen voor bespreking nadat de Raad en de Commissie hierover een verklaring hebben afgegeven, maar uit de reactie van het Parlement is wel duidelijk hoe de overgrote meerderheid over deze kwestie denkt.
Mijnheer de Voorzitter, ik heb een motie van orde. Vorige week donderdagochtend vroeg is een bus met 43 schoolkinderen van Largs Academy in het Schotse Ayrshire betrokken geraakt bij een tragisch ongeval nabij het Franse dorpje Bierre-les-Semur, in de buurt van Dijon. Helaas is daarbij een 15-jarig meisje, Katherine Fish, om het leven gekomen. Een van de leerkrachten die meereisden, heeft een arm verloren. Verscheidene leerlingen raakten ernstig gewond en worden momenteel nog behandeld in ziekenhuizen in Semur-en-Auxios en Dijon. Degenen die minder ernstige verwondingen hadden opgelopen, zijn inmiddels met een speciaal ingezet vliegtuig naar Schotland teruggekeerd.
Ik weet zeker dat ik ook namens de andere Parlementsleden uit Schotland spreek als ik zeg dat ik diep geschokt ben door dit tragisch ongeval en mijn erkentelijkheid wil betuigen aan de burgemeester van Bierre-les-Semur, de heer Michel Neugnot, en de noodhulpdiensten, het medisch personeel en de omwonenden. Zij hebben blijk gegeven van hun oprechte bezorgdheid en medemenselijkheid door de leerlingen en leerkrachten direct na het ongeval met alle zorg te omringen en de vele ouders bij te staan die onmiddellijk uit Schotland waren overgekomen om bij hun kinderen te zijn. Het Schotse volk was diep geraakt door de vriendelijke, correcte manier waarop deze goede mensen te hulp schoten. Velen van hen boden spontaan hun diensten aan om de slachtoffers ondersteuning en troost te bieden.
Ik hoop dat dit Parlement samen met mij allen die hun hart hebben laten spreken voor de dappere leerlingen die betrokken waren bij dit ongeval, oprecht willen bedanken. Wij wensen alle gewonden een spoedig herstel en betuigen de ouders en familie van Katherine Fish ons diepste leedwezen.
Mijnheer de Voorzitter, zoals ik reeds schriftelijk heb benadrukt, dient de Raad volledige opheldering te verschaffen omtrent de ernstige incidenten waarvan honderden Portugese burgers, onder anderen vertegenwoordigers van politieke partijen en leden van het Portugese parlement, die de demonstratie naar aanleiding van de Europese Raad van Sevilla op 22 juni jongstleden wilden bijwonen, het slachtoffer zijn geworden. De Spaanse politie heeft deze personen ten dele met geweld verhinderd de grens tussen Portugal en Spanje te overschrijden, en fotoapparatuur en audiovisueel materiaal in beslag genomen.
Dergelijke praktijken vormen een flagrante inbreuk op de fundamentele rechten en vrijheden, vooral op de vrijheid van vereniging en vergadering. Daarom dient te worden opgehelderd wie hiervoor verantwoordelijk was en welke redenen hieraan ten grondslag lagen, teneinde te waarborgen dat dergelijke incidenten zich in de toekomst niet herhalen. Voorts moet een antwoord worden gegeven op de vraag of het vrije verkeer van personen en de vrijheid van vereniging en vergadering iedere keer wanneer er een Europese top plaatsvindt op losse schroeven komen te staan, aangezien dit een ernstige inbreuk zou vormen op de democratische beginselen en een ontoelaatbare beperking van het recht om te protesteren en uiting te verlenen aan gevoelens van onvrede. Het Portugese parlement heeft zich hierover reeds uitgesproken, aangezien ook Portugese afgevaardigden de dupe zijn geworden van deze voorvallen. Mijnheer de Voorzitter, ik verzoek u tegen deze achtergrond de Raad om opheldering te verzoeken omtrent deze ernstige incidenten aan het einde van het Spaanse voorzitterschap van de Raad.
Mijnheer de Voorzitter, ik wil mij aansluiten bij de woorden van mijn collega Ilda Figueiredo, en de Raad en de Commissie op mijn beurt verzoeken opheldering te verschaffen omtrent de ernstige incidenten die aan de Portugees-Spaanse grens hebben plaatsgevonden. Deze incidenten dienen absoluut te worden veroordeeld en hieruit moeten de juiste consequenties worden getrokken. In Portugal hebben deze voorvallen voor grote opschudding, ja zelfs een politieke storm gezorgd, en het Europees Parlement kan niet onverschillig blijven tegenover dergelijke gebeurtenissen in een lidstaat van de Europese Unie. De vrijheid van vergadering en het vrije verkeer van personen zijn fundamentele rechten van de Europese burger die niet mogen worden geschonden tenzij er hiervoor ernstige redenen zijn en zonder dat het Parlement een standpunt terzake inneemt en hiertegen protesteert.
Aan de orde is de gecombineerde behandeling van de volgende drie verslagen:
A5-0247/2002 van de heer Göran Färm namens de Begrotingscommissie over de begroting voor 2003 met het oog op de overlegprocedure voorafgaand aan de eerste lezing door de Raad [2002/2027(BUD)];
A5-0246/2002 van de heer Guido Podestà namens de Begrotingscommissie over de begroting voor 2002: implementatieprofiel, overschrijvingen en gewijzigde en aanvullende begrotingen;
A5-0248/2002 van de heer Guido Podestà en mevrouw Kathalijne Maria Buitenweg namens de Begrotingscommissie over het ontwerp van gewijzigde en aanvullende begroting nr. 3/2002 van de Europese Unie voor het begrotingsjaar 2002.
Mijnheer de Voorzitter, mevrouw de Commissaris, afgevaardigden en toehoorders, het Europees Parlement zal trachten erop toe te zien dat de begroting van 2003 een echte "hervormingsbegroting" wordt. Twee perspectieven staan hiervoor centraal. Het ene is vanzelfsprekend de historische uitbreiding en het andere is de behoefte aan hervormingen van de Europese Unie op verschillende gebieden.
Het grootste deel van de begrotingswerkzaamheden vindt natuurlijk in het najaar plaats, maar wij hopen een aantal belangrijke kwesties reeds op te kunnen lossen bij de bemiddeling in juli tijdens de eerste lezing van de Raad. Het document dat wij bespreken en waarover wij vandaag zullen stemmen, betreft het geven van een speciaal mandaat aan de afvaardiging van het Europees Parlement voor het begrotingsoverleg met het Deens voorzitterschap en de Commissie.
In het Interinstitutioneel Akkoord dat dit overleg reguleert, worden drie essentiële gebieden genoemd: de landbouw, de visserijovereenkomsten en het gemeenschappelijk buitenlands en veiligheidsbeleid. Ik vrees dat wij niet erg veel zullen bereiken in de landbouw en met het visserijbeleid. Wat betreft de landbouw zijn wij in afwachting van het Commissievoorstel voor de midterm review, en wat betreft de hervorming van het visserijbeleid ontbreken er nog steeds veel concrete details. Wij zullen deze kwesties echter aan de orde stellen.
Wat betreft de landbouw willen wij een aantal concrete eisen bespreken. De hervorming van het landbouwbeleid moet inhouden dat de middelen van de traditionele markten overgeheveld worden naar de plattelandsontwikkeling. Wij zullen eveneens een aantal eisen naar voren brengen betreffende het milieuperspectief om nieuwe catastrofes met dierziekten en dergelijke te voorkomen. Wij hopen dat er een aantal punten reeds in juli besproken kunnen worden.
Wat betreft de visserij willen wij met name informatie over de plannen van de Raad voor de toekomst. Wij hopen over de financiële middelen te beschikken die nodig zijn om visserijovereenkomsten met een aantal belangrijke landen te kunnen voortzetten. Wij hopen natuurlijk een herhaling van het drama na de beëindiging van de overeenkomst met Marokko te voorkomen, wat tot problemen leidde in de uitvoering van het begrotingsbeleid. Wij zijn de 27 miljoen euro niet vergeten die wij vorig jaar aan de Spaanse en Portugese vissers hebben toegezegd als steun voor de herstructurering.
Ik denk dat wij een aantal details in verband met deze kwesties kunnen oplossen, maar wij houden ons ook bezig met andere hoofdpunten. Om te beginnen wil ik het buitenlands en veiligheidsbeleid bespreken. Wij hopen dat er een serieuze discussie op gang komt over de financiële middelen die nodig zijn voor met name het inzetten van een nieuwe politiemacht in Bosnië door de Europese Unie om de militaire troepen daar te kunnen aflossen. Daarnaast hopen wij ook een discussie op gang te kunnen brengen over een aantal andere belangrijke punten. Wij hebben in ieder geval iets meer informatie nodig over wat de Commissie en de Raad willen bereiken met de inspanningen in Afghanistan en het Midden-Oosten. Dat is van cruciaal belang voor het oplossen van de begrotingsproblemen in verband met de uitgaven voor het buitenlands beleid.
Ons oordeel is dat er te weinig middelen voorhanden zijn. Het feit dat rubriek 4 te weinig financiële middelen bevat, dat wil zeggen vastleggingskredieten voor extern beleid en ontwikkelingshulp, is een structureel probleem. Wij hebben een toevoer van nieuwe middelen nodig. Dit zou kunnen gebeuren in overeenstemming met de voorstellen van de Commissie voor een speciaal flexibiliteitsinstrument voor de externe uitgaven, die de Raad zoals bekend niet steunt. In verband hiermee heeft het Europees Parlement ook een ander alternatief naar voren gebracht, en dat is een actiever gebruik van de reserve voor noodhulp. Het is van belang dat wij hiervoor in juli een oplossing kunnen vinden.
Discussies over de uitbreiding zullen in juli waarschijnlijk de boventoon voeren. Wij moeten met name de administratieve middelen bespreken die nodig zijn om de instellingen van de Europese Unie te kunnen voorbereiden op de uitbreiding. Ik wil benadrukken dat wij hier zorgvuldig mee omspringen. Omdat het tijdschema van de uitbreiding in acht moet worden genomen, moeten de voorbereidingen zo snel mogelijk beginnen. Het is heel belangrijk dat er tijdens het begrotingsoverleg in juli overeenstemming wordt bereikt over de administratieve uitgaven in rubriek 5.
Dat wij prioriteit geven aan de uitbreiding betekent echter niet dat er automatisch meer geld ter beschikking komt voor personeel en andere administratieve uitgaven. Wij moeten ook kunnen laten zien dat wij actieve, nieuwe prioriteiten kunnen doorvoeren, met name binnen het bestuur. Evenals ieder ander modern bestuur moet de Europese Unie, voordat zij meer geld eist, laten zien dat haar werkwijze een ontwikkeling doormaakt, dat zij kan herprioriteren en dat zij effectiever en moderner kan worden. De Begrotingscommissie heeft daarom besloten om het gebruik van het flexibiliteitsinstrument in rubriek 5 niet te steunen. Ons inziens is dat niet in overeenstemming met de regels. Het gebruik van flexibiliteitsinstrumenten mag niet het uitgangspunt vormen.
Zoals bekend wil de Commissie de beschikking krijgen over middelen voor 500 nieuwe posten die nodig zijn voor de uitbreiding. Hoewel ik ervan overtuigd ben dat deze posten noodzakelijk zijn, is een aantal vragen op zijn plaats voordat wij hiermee kunnen instemmen. Momenteel werken ruim 800 mensen in de Commissie aan de uitbreiding van de Unie, waarvan ongeveer 300 in het Directoraat-generaal Uitbreiding. Zodra de grote uitbreidingsronde is afgesloten, moet het mogelijk zijn deze middelen voor werkzaamheden in verband met de uitgebreide Unie te herverdelen. Wij hebben daarom meer informatie nodig voordat wij kunnen toestemmen in een automatische uitbreiding van 500 posten.
Hetzelfde geldt voor de Relex-hervorming. In verband met de hervorming van de administratie van het buitenlands en ontwikkelingsbeleid heeft men reeds in 2000 beloofd dat er in 2002 nog een hervorming en een herziening zouden plaatsvinden. In het Annual policy statement van de Commissie is er nog een herziening van de samenwerking en effectiviteit van het Directoraat-generaal Relex toegezegd. Voordat wij instemmen met 500 nieuwe posten willen wij resultaat zien op deze punten.
Wij introduceren ook twee nieuwe projecten. Het ene project is een uitgebreid programma voor grensregio's, waarin kleine en middelgrote ondernemingen in de hele Unie samenwerken. Het andere project betreft het vereenvoudigen van het totale bestuur van de Unie, iets wat een buitengewoon belangrijk project is.
Geachte collega's, het huidige verslag, waartoe de Begrotingscommissie aan het begin van dit jaar heeft besloten, plaatst zich in de optiek van een versterking van de controlebevoegdheden over de begroting van de Europese Unie tijdens de uitvoering daarvan. Met dit verslag wil de Begrotingscommissie ervoor zorgen dat de institutionele taak van goedkeuring van de Europese begroting - een taak die de Verdragen het Parlement hebben toegewezen - wordt vervuld door toe te zien op convergentie van de aangenomen begroting en de financiële uitvoering. Dit is namelijk een onontbeerlijke voorwaarde om gevolg te kunnen geven aan de politieke prioriteiten waartoe het Parlement jaarlijks in het financieel document besluit: een voorwaarde die de Commissie soms over het hoofd lijkt te zien.
De Begrotingscommissie had twee doelstellingen op het oog: de situatie van het eerste halfjaar inventariseren om de eerste tekenen van afwijking van de goedgekeurde begroting op te vangen, en de Commissie richtsnoeren voor het tweede halfjaar aan te reiken. Aangezien voor de looptijd 2002-2006 van de financiële vooruitzichten geen verhoging van het maximale bedrag aan eigen middelen is gepland, blijkt het nog harder noodzakelijk om die twee doelstellingen te verwezenlijken, want dat is een manier om de kwaliteit van de uitgaven te verbeteren.
In deze optiek heeft de controleactie van het Parlement twee problematieken aan het licht gebracht: een buitensporig en soms oneigenlijk gebruik van de middelen van financiële flexibiliteit en een laag uitvoeringsniveau van een paar rubrieken. Om een wat concreter beeld hiervan te krijgen, hoeft men maar te bedenken dat de Commissie alleen al in het huidige begrotingsjaar overhevelingen heeft gepresenteerd voor een totaalbedrag van 250 miljoen euro, terwijl tijdens de begrotingsprocedure 2001 meer dan 2 miljard betalingskredieten zijn overgeheveld. Om deze situatie te verbeteren, presenteert de Commissie met ingang van dit jaar een programmering van de uitvoering.
Dankzij dit nieuwe instrument, waarop het Parlement samen met de Raad heeft aangestuurd, kan de situatie met grotere precisie worden gecontroleerd, ook al ontbreekt er nog wel wat aan. Zo vinden wij dat de Commissie die programmering moet presenteren op het moment dat zij haar verzoeken bij de begrotingsautoriteit indient en bovendien moet deze informatie meer uitgesplitst worden gepresenteerd. Kortom, om te zorgen voor een nauwere en meer systematische link met de aanvankelijk gevoteerde betalingskredieten, zou bij ieder verzoek tot overheveling rekening moeten worden gehouden met: de vastgestelde begroting, de huidige uitvoering, de door de Commissie gepresenteerde uitvoeringsprofielen, het tijdschema voor de uitvoering van het resterende bedrag op de 'donorlijn? en de onderzoeken uitgevoerd door onze Parlementscommissies. Als dergelijke informatie niet voldoende wordt bevonden, zal de overheveling afgekeurd worden. In principe zal dus niet akkoord worden gegaan met verzoeken tot overheveling die de begrotingslijnen die het Parlement had aangenomen, reduceren.
De gewijzigde en aanvullende begrotingen werpen een andere problematiek op. Dankzij deze begrotingen kunnen onverwachte situaties het hoofd geboden worden of kan men aanpassingen invoeren die noodzakelijk blijken voor de begroting ten gevolge van de afsluiting van de rekeningen van het voorgaande begrotingsjaar. Zo is dankzij GAB 1 een oplossing gevonden voor de financiering van de Conventie. GAB 2 en ook GAB 3, die vandaag behandeld zal worden, hebben in feite de lidstaten een globaal bedrag terugbezorgd van bijna 14 miljard euro aan betalingskredieten die in het vorige begrotingsjaar niet zijn afgewikkeld.
Teneinde de resultaten en het imago van de Europese Unie op te vijzelen, wil dit verslag de Commissie ertoe brengen dat zij een plan presenteert met een tijdschema voor de geannuleerde betalingen van 2001, dat ze nog vóór 30 september een serieuze beoordeling verstrekt over de stand van zaken rondom de betalingen voor het jaar 2002, en dat ze de betalingen van de oude vastleggingen bespoedigt of vrijmaakt door onder andere de verouderde vastleggingskredieten te schrappen. In de huidige situatie verwacht de Commissie een eindejaarsuitvoering van 100 procent wat de vastleggingskredieten betreft en 97 procent qua betalingen. In 2001 was dat slechts 72 procent. Als dat doorgaat, zullen wij werkelijk vooruitgang hebben geboekt.
Voor wat de volgende GAB's betreft, het kan zijn dat de wederopbouw van Afghanistan en waarschijnlijk de kwestie van het Midden-Oosten aanvullende middelen vergen. Voor de wederopbouw in Afghanistan mogen de aanvullende kredieten alleen gebruikt worden indien de Commissie zal kunnen aantonen dat de reeds op de begroting ingeschreven vastleggingen op correcte wijze zijn uitgegeven, ook rekening houdend met de toezeggingen van andere donors.
Geachte collega's, zoals u ziet, is dit verslag weliswaar in zekere zin wat technisch, maar het toont ook hoe nodig het is dat alle commissies van het Parlement zich inspannen voor de controle op de Commissie. Ik wilde u zeggen dat wij in deze maanden dankzij de uitstekende medewerking van alle rapporteurs voor begroting van de commissies en samen met collega Färm diverse controlegroepen hebben opgezet voor de verschillende beleidsonderdelen. Indien er verbetering in de situatie komt, dan zal dat ook te danken zijn aan de, soms onopvallende, inspanningen van de rapporteurs voor begroting. De Parlementscommissies zullen op die manier in de toekomst de democratische controle van het Parlement op de Commissie nog efficiënter maken.
Ik herinner eraan dat het bedrag aan opgeschorte betalingen op 15 juni ruim 111 miljard euro was, wat de totale jaarbegroting van de Europese Unie overtreft. Ofschoon dit cijfer overeenkomt met een natuurlijke verdeling van de betalingen in de tijd, is het hoe dan ook noodzakelijk dat de Commissie voortdurend op haar qui-vive blijft om de last van het verleden te verlichten. De annulering van 97 miljoen oude betalingsvastleggingen is een stap, zij het een schuchtere stap, in de goede richting.
Tenslotte wilde ik erop wijzen dat de samenwerking met de Commissie in deze maanden weliswaar vruchtbaar is geweest, maar waarschijnlijk zullen we toch onze inspanningen moeten bundelen in een gemeenschappelijke actie, om ervoor te zorgen dat de einduitslag dichter komt bij wat de begrotingsautoriteit aan het begin van het jaar had goedgekeurd.
Voorzitter, commissaris en geachte collega's. De wijziging van de begroting 2002 bevat ook een aantal administratieve uitgaven en daar ga ik over.
De notulen van de vergadering van gisteren zijn rondgedeeld. Zijn er opmerkingen?
Mijnheer de Voorzitter, toen de heer Cappato gisteren vroeg of een ontwerpresolutie, die door een tiende van de leden van dit Parlement is ondertekend, op de agenda van de Conferentie van voorzitters zou worden ingeschreven, antwoordde de ondervoorzitter, de heer Schmid, dat vanmiddag een antwoord zou worden gegeven. Ik wil u eraan herinneren dat ik gisterenmiddag om vijf uur, na een hongerstaking van vierentwintig uur, ook een dorststaking ben begonnen, en wel om dezelfde reden: deze ontwerpresolutie is al eens eerder aan de besluitvorming van dit politieke orgaan onttrokken. Ik hoop dat u de tijd zult nemen om dit politieke orgaan de taken en waardigheid terug te geven die het toebehoren.
Mijnheer Turco, ik zal deze kwestie voorleggen aan de Conferentie van voorzitters tijdens haar vergadering van aanstaande donderdag.
Mijnheer de Voorzitter, ik wil wijzen op een taalkundig probleem in verband met amendement 11 op mijn verslag, waarover gisteren is gestemd. Wij moeten de grammatica en de instellingen in hun eer laten en daarom zou de bewuste zin als volgt moeten luiden: 'De financiële middelen voor de uitvoering van de verordening voor de periode 2000-2006 bedragen 4700 miljoen euro en worden halverwege de toepassingperiode aan een herziening onderworpen aan de hand van de met de uitvoering van de verordening geboekte resultaten?. De rest van het amendement blijft ongewijzigd.
Ik heb begrepen dat deze kwestie al de aandacht van de diensten heeft.
Mijnheer de Voorzitter, een delegatie van het democratisch gekozen parlement van Taiwan heeft gisteren op uitnodiging van Europese afgevaardigden een bezoek aan het Parlement gebracht. U, mijnheer de Voorzitter, hebt deze delegatie de eer bewezen haar te ontvangen en met haar in overleg te treden.
Bij dit bezoek is echter iets voorgevallen waar ik mij voor schaam en dat geldt, geloof ik, ook voor andere collega's in dit Huis. De Franse autoriteiten hebben de leden van de delegatie slechts een visum voor 24 uur verstrekt, als gevolg waarvan zij Straatsburg in allerijl hebben moeten verlaten. Alle pogingen van afgevaardigden van het Parlement om dit visum verlengd te krijgen liepen stuk op de weerbarstige Franse autoriteiten.
Ik heb twee vragen aan u, mijnheer de Voorzitter. Ten eerste: vindt u deze gang van zaken betreffende de weigering van een visum op - naar ik vermoed - louter politieke gronden geen schending van het beginsel van vrij verkeer van personen binnen de Unie? Ten tweede: deelt u mijn mening, en die van andere collega's in dit Parlement, dat deze gebeurtenis een belemmering vormt voor een goed verloop van de werkzaamheden van het Parlement in Straatsburg? Indien ja, welke stappen denkt u hiertegen te ondernemen?
Dit is niet de eerste keer dat vooraanstaande politici uit dat land het ongenoegen hebben moeten smaken dat hun een visum werd geweigerd en het is niet het enige werkterrein binnen het Europees Parlement waar dit probleem zich heeft voorgedaan. Ik moet zeggen dat ik het van de positieve kant zie, in de zin dat de autoriteiten het bezoek van gisteren hebben laten doorgaan, ook al was dat maar kort, iets wat bij voorgaande geledenheden voor sommigen van de delegatieleden niet het geval was.
Wat gisteren is gebeurd, betekent derhalve een bescheiden stap op weg naar de situatie waarin dit Parlement zijn werk kan doen en er tevens voor kan zorgen dat een bezoek aan het Parlement of een van zijn commissies mogelijk is voor degenen die daarvoor worden uitgenodigd.
Mijnheer de Voorzitter, ik wil een kwestie aankaarten die verband houdt met de werkruimten in het Parlement. Het gaat om een probleem dat door mijn bezoekersgroepen regelmatig ter sprake wordt gebracht. Wij zijn er in het Parlement terecht zeer trots op dat wij hier in onze moedertaal kunnen spreken, luisteren en lezen. Veel van mijn bezoekersgroepen vragen zich daarom af waarom alle opschriften, aanwijzingen en elektronische mededelingen uitsluitend in het Frans zijn opgesteld. Ik vind het een vanzelfsprekende zaak dat wij mede aan de hand van de aanwijzingen in het Parlement de weg hier kunnen vinden. Er worden in de Europese Unie momenteel elf talen gesproken. Ik denk dat het technisch mogelijk is ervoor te zorgen dat de aanwijzingen ook in die elf talen worden weergegeven. Negentig procent van mijn bezoekersgroepen spreekt geen Frans, en toch zien zij bij een blik op de plattegronden, die hier op elke "totempaal", of hoe ze ook genoemd worden, zijn aangebracht, alleen maar Franse tekst. Ook de procedures voor noodgevallen zijn slechts in één taal opgesteld. Eigenlijk vind ik dat het Europees Parlement onwaardig. Ik verzoek de Voorzitter dan ook onze diensten een concept te laten uitwerken waarmee de meertaligheid van het Parlement, waar wij terecht zo trots op zijn, ook op dit gebied tot uiting komt.
Dat is een nuttige suggestie. We dienen de vraag in eerste instantie te verwijzen naar het College van quaestoren en als het een haalbaar idee blijkt, verdient het zeker te worden uitgewerkt.
Mijnheer de Voorzitter, ik wil nog eens wijzen op wat de heer Sakellariou heeft gezegd over de voorzitter van het parlement van Taiwan en de commissie buitenlandse zaken van dat parlement. Mijnheer de Voorzitter, ik verzoek u de Franse overheid duidelijk te maken dat het Parlement in Straatsburg onder dezelfde omstandigheden moet kunnen werken als in Brussel. Als de voorzitter van het democratisch gekozen parlement van Taiwan en de commissie buitenlandse zaken in Brussel te gast waren geweest, en niet in Straatsburg, had deze afvaardiging langer dan een etmaal kunnen blijven en hadden de delegatieleden niet op zo'n onwaardige manier hoeven te vertrekken zoals gisteren het geval was.
Aan de orde is de verklaring van de fungerend voorzitter van de Raad over het werkprogramma van het Deens voorzitterschap.
Ter inleiding wilde ik namens het Parlement en de fractievoorzitters het Deens voorzitterschap dankzeggen voor de uitnodiging om voorafgaand aan de officiële start in Kopenhagen met het komende voorzitterschap een uitgebreide bespreking te voeren over de prioriteiten die het heeft gesteld. De fungerend voorzitter van de Raad, minister-president Rasmussen, zal bij wijze van uitzondering deelnemen aan ons belangrijkste debat, in november aanstaande, over de uitbreiding, ook al brengt hij geen verslag uit van het werk van de Europese Raad. Naar verwachting zal voor het einde van het voorzitterschap, tijdens de Top van Kopenhagen, een intensieve dialoog met de fractieleiders van het Parlement kunnen plaatshebben.
Dat zijn allemaal vernieuwende aspecten waaruit blijkt dat samenwerking tussen de instellingen wordt gestimuleerd. Ik zou namens het Parlement de fungerend voorzitter van de Raad officieel onze waardering willen overbrengen voor de omvang en intensiteit van deze inspanningen en vernieuwing.
Mijnheer de Voorzitter, geachte afgevaardigden, geachte leden van de Commissie, dames en heren, ik beschouw het als een grote eer dat ik dit Parlement vandaag voor het eerst mag toespreken. Als voorzitter van de Europese Raad heb ik het grote genoegen de prioriteiten van het Deens voorzitterschap toe te lichten. Ik kijk uit naar het debat dat zal volgen over de taken die ons wachten.
Het Europees Parlement is een belangrijke en stuwende kracht in de ontwikkeling van de Europese samenwerking, en ik ben ervan overtuigd dat dit de komende maanden niet anders zal zijn, nu wij voor een aantal belangrijke beslissingen staan wat de toekomst van de EU betreft. Het Deens voorzitterschap wenst daarom een nauwe samenwerking met het Europees Parlement.
Het Deens voorzitterschap wenst de samenwerking tussen de EU-instellingen te versterken, en ik weet dat het Europees Parlement achter deze wens staat. Wij zullen de contacten en de samenwerking tussen de instellingen proberen te bevorderen. Wij zijn van plan om voor elke bijeenkomst van de Europese Raad in Brussel en Kopenhagen topbijeenkomsten tussen het Parlement, de Commissie en het voorzitterschap te organiseren.
Wij moeten belangrijke beslissingen nemen met betrekking tot de gemeenschappelijke besluitvorming. Het voorzitterschap zal dit efficiënt en soepel aanpakken en verwacht een vruchtbare samenwerking. Wij moeten een nieuwe begroting aannemen. Ook op dit vlak zal het voorzitterschap constructieve en resultaatgerichte onderhandelingen voeren.
Aan de orde is het verslag (A5-0197/2002), van mevrouw Figueiredo namens de Commissie rechten van de vrouw en gelijke kansen, over de uitvoering van het programma voor gelijkheid van mannen en vrouwen ("Gender Equality") (2001-2005) [2001/2266(INI)].
Mijnheer de Voorzitter, mevrouw de commissaris, geachte afgevaardigden, er is enige vooruitgang geboekt op het gebied van de wetgeving die een gelijke behandeling van mannen en vrouwen moet verzekeren, maar er moet nog veel gedaan worden. Er is immers nog steeds sprake van discriminatie en ongelijkheid, en de lidstaten voeren op dit gebied elk een eigen beleid. Daar moet een oplossing voor gevonden worden.
In 2000 hebben we voor de Europese Unie een kaderstrategie goedgekeurd voor de gelijke behandeling van mannen en vrouwen, en in dat verband ook een communautair actieprogramma aangenomen voor de periode 2001-2005. Er wordt nu een poging gedaan om deze strategie toe te passen op elk beleidsterrein en alle diensten van de Commissie, en dat heeft al een aantal positieve, praktische resultaten opgeleverd. We moeten echter veel verder gaan. Het is onaanvaardbaar, om maar eens een voorbeeld te noemen, dat van alle mensen die bij de communautaire instellingen - inclusief de Conventie - werken minder dan 20% vrouw is. Dat percentage ligt nog lager dan bij de vorige, met de voorbereiding van het Handvest voor de Grondrechten belaste Conventie.
Het is van groot belang dat we de uitvoering van richtsnoeren, richtlijnen, aanbevelingen en resoluties voor het bevorderen van gelijkheid door de lidstaten op een adequate wijze begeleiden, opdat beslissingen aangaande gelijke rechten en mogelijkheden correct worden toegepast. Zo kunnen we er zeker van zijn dat ze op een efficiënte wijze worden ingezet bij het beleid op dit gebied.
Tijdens de Raad van Lissabon is als doelstelling vastgelegd dat tegen 2010 60% van de actieve bevolking uit vrouwen zou moeten bestaan. Wij geloven dat die doelstelling zal bijdragen tot meer gelijkheid, als die actieve bevolking tenminste kwalitatief goede, en behoorlijk betaalde banen heeft. Het belang van onderwijs in al zijn verschillende vormen kan dus niet overschat worden. Bovendien moet er gezorgd worden voor voldoende opvangmogelijkheden voor kinderen en afhankelijke volwassenen. Tot slot moet het aantal beroepen dat voor vrouwen openstaat uitgebreid worden.
Daarom is het zo belangrijk dat de aanbeveling van de Raad van 31 maart 1992 ook werkelijk ten uitvoer gelegd wordt. De Commissie zegt dat zij op 4 februari 1998 een verslag over die tenuitvoerlegging heeft goedgekeurd, maar dat is niet voldoende. Er zijn intussen vier jaar verstreken, en het is van belang dat we weten hoe de zaken er nu voor staan. Er moeten dus communautaire indicatoren vastgelegd worden met betrekking tot opvangmogelijkheden voor kinderen en de verschillen tussen het loon - en andere inkomsten - van mannen en vrouwen. Dat moet per sector gebeuren, en er moet ook aandacht besteed worden aan atypisch werk en parttime werk.
Verder is het heel belangrijk dat het onderzoek naar de oorzaken van de salarisverschillen wordt afgerond. Er is in 1975 al een richtlijn aangenomen aangaande gelijke beloning, maar de verschillen bedragen ook nu nog 15 tot 20%. We moeten dus onderzoeken welke maatregelen de lidstaten hebben genomen en welke maatregelen ze nog moeten doorvoeren. Daarnaast moeten we in de richtsnoeren voor werkgelegenheid gekwantificeerde doelstellingen opnemen, en daar een tijdsschema aan verbinden. De richtsnoeren voor de werkgelegenheid worden nu herzien, en de Commissie moet daarom nu een verslag over dit onderwerp presenteren. Daarin moet zeker aandacht besteed worden aan de nog door te voeren maatregelen.
We moeten op die gebieden waar volgens de kaderstrategie moet worden geïntervenieerd doelstellingen vastleggen die ook werkelijk bereikt kunnen worden. De voor dat doel aangehouden fasering moet realistisch zijn en we moeten de voortgang ook kunnen meten. Op die wijze kunnen we ervoor zorgen dat we op alle gebieden daadwerkelijk vorderingen maken. We mogen niet vergeten dat het aantal inbreuken op de wetgeving aangaande gelijke behandeling van mannen en vrouwen nog steeds heel hoog is. Er wordt nu gewerkt aan een nieuwe richtlijn voor gelijke behandeling van mannen en vrouwen op andere gebieden dan uitsluitend werkgelegenheid. We hebben de belofte ontvangen dat er in juni een voorstel zal worden gedaan, en het is van groot belang dat de indiening van dat voorstel niet verder uitgesteld wordt. We dringen er ook op aan dat de bestaande richtlijnen verbeterd en up-to-date gebracht worden. Ik denk dan in de eerste plaats aan de richtlijnen aangaande de veiligheid en gezondheid van werkende zwangere vrouwen, vrouwen die op het punt staan te bevallen en zogende moeders. Ook de richtlijnen inzake gelijke behandeling van mannen en vrouwen binnen de sfeer van de sociale zekerheid moeten herzien worden.
We moeten ons inzetten voor de opname van het principe van gelijke behandeling in de economische vooruitzichten, waarbij ook aandacht moet worden besteed aan de gevolgen van de uitbreiding. De liberalisering, de privatiseringen en de kortingen op de overheidsuitgaven op sociaal vlak zullen hoogstwaarschijnlijk negatieve gevolgen teweeg brengen en dat moeten we verhinderen. Het is essentieel dat er kwalitatief goede openbare diensten zijn, en daarom moeten we erop aandringen dat er meer geld wordt vrijgemaakt voor sociale kwesties. We moeten sociale uitsluiting voorkomen en vrouwenhandel bestrijden.
Ter afsluiting wil ik iedereen die aan het tot stand komen van dit verslag heeft meegewerkt bedanken. Ik ben ervan overtuigd dat het succes van de strijd voor gelijke behandeling en gelijke mogelijkheden voor mannen en vrouwen - ook in de politiek en de besluitvorming - voor een belangrijk deel samenhangt met onze inzet en onze politieke wil.
Mijnheer de Voorzitter, mevrouw de commissaris, ik dank mevrouw Figueiredo voor de follow-up van het programma voor gelijkheid van mannen en vrouwen. Zoals zijzelf heeft gezegd en ook wij in de Commissie rechten van de vrouw en gelijke kansen voortdurend onderstrepen, moet er op de meeste terreinen - gelijk loon, gelijke kansen - nog hard worden gewerkt om deze gelijkheid ook daadwerkelijk tot stand te brengen, alle verslagen ten spijt die voortdurend in dit Parlement worden gepresenteerd op basis van diverse wetgevingsinstrumenten. Het is van wezenlijk belang dat deze werkzaamheden worden voortgezet. Wij moeten ervoor zorgen dat het programma wordt uitgevoerd, dat de gegevens kenbaar worden gemaakt en dat er meer informatie over de uitvoering beschikbaar komt. Het zou voor ons een grote hulp zijn als de gegevens per land werden gegroepeerd. Dat is iets waarop wij reeds meermaals hebben aangedrongen. Het is immers belangrijk dat onze werkzaamheden op reële gegevens berusten. Bovendien zou deze benadering ook de doeltreffendheid vergroten.
Zoals in het verslag wordt benadrukt, is het tevens belangrijk dat de tijdens de Europese Raad van Lissabon vastgestelde doelstelling worden verwezenlijkt, dat voor 2010 60% van de vrouwen deel uitmaakt van de actieve bevolking. Daarbij moet rekening gehouden worden met het grote aantal vrouwen dat meewerkt in gezinsondernemingen en zelfstandige ondernemingen zonder dat hun werk ook maar enige erkenning geniet en zonder sociale bescherming. Dit probleem dient op de korte termijn te worden aangepakt, aangezien vele vrouwen zich in deze situatie bevinden, met name op het gebied van de landbouw, de visserij en de kleine ondernemingen. Het gaat hier om op velerlei terreinen aanwezige genderspecifieke problemen die zeker niet over het hoofd mogen worden gezien. In het onderhavige verslag wordt een oproep gedaan om voor dit vraagstuk een oplossing te zoeken.
Ook de genderspecifieke kenmerken van sociale uitsluiting en armoede verdienen bijzondere aandacht. Het verheugt ons derhalve ten zeerste dat het Deense voorzitterschap deze aspecten in zijn programma heeft opgenomen zodat ook op dit vlak vooruitgang kan worden geboekt.
Verder zie ik met belangstelling uit naar het voorstel voor een richtlijn over de gelijkheid van mannen en vrouwen dat de Commissie overeenkomstig artikel 13 van het Verdrag zal voorleggen. Ik hoop ook dat de inwerkingtreding van het Europees Instituut voor de gelijkheid van mannen en vrouwen niet wordt uitgesteld. Gelukkig beschikken wij reeds over een gunstige haalbaarheidsstudie.
Mevrouw de commissaris, namens mijn fractie verzoek ik u deze werkzaamheden zo snel mogelijk voort te zetten.
Het werkprogramma 'Gelijke kansen' voor het jaar 2002 is een uitstekend stuk. Het geeft goed inzicht in de acties die door de Commissie op touw zijn gezet en in de strategie die wordt gehanteerd. Commissaris Diamantopoulou heeft die strategie nog eens uit de doeken gedaan op de van haar bekende, indringende en overtuigende wijze tijdens een vergadering van de Commissie rechten van de vrouw van dit Parlement in april. We hebben de dialoog die toen op gang is gekomen zeer gewaardeerd. Ik wil in het bijzonder hier noemen het initiatief om systematisch beleid te ontwikkelen op de gender dimensie van de buitenlandse politiek. Misschien kan de Commissaris ons nu hier vertellen wat op dit punt de actuele stand van zaken is.
Meer in het algemeen denk ik dat er moet worden opgemerkt dat de Europese Commissie thans in Europa wat betreft de aanpak van gender mainstreaming voorop loopt. Menige lidstaat, maar ook het Europees Parlement, kan hieraan een voorbeeld nemen.
Uit het voorliggende verslag van mevrouw Figueiredo wil ik een aantal elementen speciaal benadrukken.
In de eerste plaats paragraaf 3 van haar verslag: de kwestie van het zogenaamde Genderinstituut - een raar woord trouwens waar we iets anders voor moeten verzinnen - .
Wij hebben kennis genomen van de haalbaarheidsstudie die een draagvlak schetst van een Instituut dat zich bezighoudt met het verzamelen en verspreiden van informatie, netwerken ondersteunt et cetera. Kortom een makelaarsfunctie vervult. Het zou nuttig kunnen zijn om de vrouw-issue meer politiek gezicht te geven in Europa en het professionele gehalte van ons werk te ondersteunen. Mijn vraag aan de Commissaris is: deelt de Commissie deze gedachte en wil ze deze nader vorm geven? Vooral, wil ze het Parlement daar om advies vragen en zo ja op welke termijn? Ik denk namelijk dat er veel mensen in de Commissie voor de rechten van de vrouw zijn die er best wel voor voelen, voor dit Instituut, maar eerst meer concrete uitwerking op tafel zouden willen hebben voordat zij hun uiteindelijk oordeel kunnen geven. Mijn vraag is dus: komt de Commissie met een dergelijke uitwerking?
Mijn tweede vraag heeft betrekking op paragraaf vijf. Kan de Commissaris toezeggen dat zij een politieke analyse gaat opstellen van de stand van de implementatie van het gelijke behandelingsacquis in de lidstaten en over haar voornemens om die wetgeving eventueel te wijzigen dan wel verdrags-inboxprocedures te starten?
Tenslotte wil ik heel graag weten - mevrouw Avilés Perea zei het ook al -, wanneer de commissaris nu eindelijk komt met haar ontwerprichtlijn 'Gelijke Behandeling' waar we al zo verschrikkelijk lang op wachten?
Mijnheer de Voorzitter, ik wil om te beginnen de commissaris graag bedanken voor haar onvermoeibare inzet op dit gebied. Het resultaat hangt zoals bekend niet alleen af van de commissaris voor gelijke behandeling, maar in hoge mate van de hele Commissie, en ik ben er volkomen van overtuigd dat wij aan onze huidige commissaris een geweldig goede voorvechtster van gelijke behandeling hebben. Het is niet zo gemakkelijk om die gelijke behandeling erdoor te krijgen; dat blijkt duidelijk genoeg uit het feit dat slechts vijf van de twintig vrouwen op gelijke wijze worden behandeld als mannen. Het zal iedereen duidelijk zijn dat wij daarmee wat de verwezenlijking van gelijke behandeling betreft de kritische grens bereikt hebben. Wij hebben dan ook reden om dankbaar te zijn voor de onvermoeibaarheid van de commissaris. Op wie wij ook kritiek mogen hebben, in elk geval niet op onze commissaris. Wij moeten ons eerder wenden tot het mannelijke deel van de Commissie.
Dit gezegd hebbende, wil ik ook graag de rapporteur bedanken voor het schitterende verslag dat wij hier voor ons hebben. Ik vind het hoe dan ook een van onze belangrijkste taken om dit soort kwesties op onze agenda aandachtig te blijven volgen. De EU is een politiek project, en dit is dus ook een politiek project, dat zowel mannen als vrouwen aangaat, en daarom is het van belang dat wij voortdurend goed in de gaten houden dat het andere deel van de bevolking - het vrouwelijke deel - óók meedoet. Daarnaast moeten wij natuurlijk ook verschil maken tussen zaken die wij als overkoepelend moeten beschouwen en zaken die onder de subsidiariteit moeten vallen. Hier wil ik net als eerdere woordvoerders vraagtekens zetten bij het Genderinstituut. Het valt steeds meer op dat wij onvoldoende gegevens binnenkrijgen als er niet een paar initiatiefnemers zijn die de nationale gegevens kunnen verzamelen en coördineren. Dan is er nog de subsidiariteit, die in het verslag ook genoemd wordt in verband met belangrijke doelgebieden, bijvoorbeeld regelingen voor de opvang van kinderen. Zonder dergelijke regelingen kunnen vrouwen de arbeidsmarkt niet betreden. Dat beschouw ik nog steeds als een terrein voor subsidiariteit, waarbij wij als EU alleen maar onze 'beste praktijken? kunnen laten zien, maar niet direct kunnen ingrijpen.
Ik verklaar de zitting van het Europees Parlement, die op donderdag 4 juli 2002 werd onderbroken, te zijn hervat.
Graag maak ik van deze gelegenheid gebruik om iedereen van harte welkom te heten voor onze najaarszitting. Ik ben ervan overtuigd dat u weer geheel bent uitgerust en klaar staat om de strijd met elkaar aan te gaan over de diverse beleidskwesties die ons wachten.
De afgelopen weken hebben overstromingen van ongekende en rampzalige proporties in grote gebieden van Midden-Europa verwoestingen aangericht, met name in het noorden en zuiden van Oostenrijk, het oosten van Duitsland en delen van de Tsjechische Republiek. Meer dan honderd mensen zijn omgekomen en tienduizenden werden gedwongen hun huizen en kantoren te ontvluchten. Vandaag wil ik zowel op persoonlijke titel als namens dit Parlement ons diepste medeleven uitdrukken met de slachtoffers van de overstromingen en hun families, en onze erkentelijkheid betuigen voor de uitzonderlijke inspanningen die de reddingsdiensten en vele vrijwilligers hebben verricht. Morgen zullen wij in een buitengewoon spoeddebat de gelegenheid hebben om, in aanvulling op het welgemeende medeleven waaraan wij vanmiddag uitdrukking geven, een praktische basis te leggen voor daadwerkelijke solidariteit. Ik verzoek u om bij wijze van eerbetoon aan hen die zijn omgekomen staande een minuut stilte in acht te nemen.
Zondag 4 augustus werden Cecilio Gallego Alaria en een zesjarig meisje gedood door een autobom die in de buurt van een bushalte was geplaatst in de Spaanse stad Santa Pola in Alicante. Op 1 augustus kwam David Caldwell om het leven bij een explosie in Derry in Noord-Ierland. Met deze daden hebben terroristen opnieuw laten zien dat zij het recht op leven niet eerbiedigen en daarmee in essentie de democratische orde tarten. Terrorisme verloochent de gemeenschappelijke waarden en beginselen waarop de Europese Unie is gegrondvest en die zij vertegenwoordigt, propageert en verdedigt. Onze Unie is gebaseerd op de beginselen van de democratie en de rechtsstaat die de lidstaten gemeen hebben en zij kan derhalve het gebruik van terroristisch geweld niet rechtvaardigen.
Persoonlijk en namens het Parlement veroordeel ik deze terreurdaden ten zeerste en betuig ik mijn innige deelneming aan de families van de slachtoffers, evenals mijn diepe medeleven met hen die door de terroristische aanslagen zijn getroffen. Namens het Parlement betuig ik opnieuw onze steun aan de respectievelijke regeringen in hun strijd tegen het terrorisme. Ik verzoek u één minuut stilte in acht te nemen voor de slachtoffers van het terrorisme.
De definitieve ontwerpagenda, zoals opgesteld door de Conferentie van Voorzitters tijdens haar bijeenkomst van donderdag 28 augustus 2002, is rondgedeeld. De volgende wijziging is voorgesteld:
Ik heb van de Fractie De Groenen/Vrije Europese Alliantie het verzoek ontvangen een buitengewoon debat over het Internationale Strafhof toe te voegen aan de agenda voor woensdag 4 september.
Mijnheer de Voorzitter, naar het zich laat aanzien wordt het Strafhof gesteund door vrijwel alle fracties in dit Parlement. Van de regeringen kan, ongeacht hun politieke signatuur, evenwel niet worden gezegd dat zij het Strafhof daadwerkelijk steunen. Ik ben van mening dat wij deze vergaderperiode moeten aangrijpen om in een debat duidelijk te maken dat wij elk voorstel voor immuniteit voor het Hof ten gunste van wie dan ook van de hand wijzen. Na een dergelijk debat zouden wij tijdens de tweede vergaderperiode van september een resolutie kunnen aannemen.
Aangezien de ministers van Buitenlandse Zaken op 30 september bijeen zullen komen om zich te buigen over mogelijke uitzonderingen, is het beter als wij twee debatten voeren in plaats van één, om duidelijk aan te geven dat het Europees Parlement uitzonderingen categorisch afwijst.
Mijn fractie en ik zijn derhalve van mening dat een enkel debat over een resolutie, op 24 september aanstaande, niet volstaat. Daarom pleiten wij voor nog een debat, opdat de Europese publieke opinie op de hoogte is van de standpunten van alle fracties van het Parlement. Wij stellen voor om tijdens deze vergaderperiode een dergelijk debat op de agenda te plaatsen.
Mijnheer de Voorzitter, geachte afgevaardigden, wij zijn het weliswaar eens over de zaak op zich, alleen stellen wij een andere procedure voor. Voor woensdag hebben we een zeer uitgebreid en zeer ernstig debat over Irak en andere belangrijke vraagstukken op het programma staan. Daar hebben wij ons inhoudelijk en qua spreektijd zeer zorgvuldig op voorbereid. Daarom stellen wij voor het debat over het Internationaal Strafhof niet deze week te houden maar in de tweede vergaderperiode van september. Dit debat zou dan nog steeds voor de bijeenkomst van de Raad plaatsvinden, dus voor 30 september, een debat dat met een resolutie afgesloten kan worden. Over de kwestie op zich bestaat dus geen verschil van mening, maar wat betreft de procedure stellen wij voor het debat niet deze week maar in de tweede vergaderperiode van september hier in Straatsburg te houden.
Mijnheer de Voorzitter, ik meen dat wij allen voorstander zijn van het Internationale Strafhof. Daarover heerst geen onenigheid. Het gaat hier om een procedurekwestie. Daarom pleit mijn fractie voor een debat met resolutie tijdens de tweede vergaderperiode van september. Met uw welnemen, mijnheer de Voorzitter, wil ik echter een voorstel formuleren dat ongetwijfeld op de steun van de heer Cohn-Bendit en vele andere leden van dit Parlement zal kunnen rekenen. Ik attendeer u er overigens op dat mijn fractie zich verzet heeft tegen het voorstel om tijdens deze vergaderperiode een vraag over de Mercosur te behandelen.
Ik stel voor dat de Commissie buitenlandse zaken, mensenrechten, gemeenschappelijke veiligheid en defensiebeleid deze kwestie tijdens haar eerstvolgende vergadering aan de orde stelt en een verzoek aan de Commissie richt om het Parlement het kennelijk bestaande verslag over de eventuele gevolgen van de wijziging van het standpunt van een lidstaat ten opzichte van het aangenomen gemeenschappelijk standpunt te doen toekomen. Er bestaat immers een gemeenschappelijk standpunt terzake en het ziet er dus naar uit dat er sprake is van een schending van de Verdragen. Wij mogen het belang van deze kwestie niet onderschatten. Daarom roep ik de Commissie buitenlandse zaken, mensenrechten, gemeenschappelijke veiligheid en defensiebeleid op deze zaak te onderzoeken. Ik zie de heer Brok hier niet, maar ik veronderstel dat hij van mijn verzoek in kennis zal worden gesteld. In een gemeenschappelijk standpunt gaan wij allen, zowel de lidstaten als het Parlement, een verbintenis aan. Wij moeten nagaan of deze verbintenis in dit concrete geval verbroken werd. Als er inderdaad sprake is van een schending van de Verdragen, beschikt het Parlement over de nodige argumenten om protest aan te tekenen tegen elke unilaterale wijziging van het gemeenschappelijk standpunt dat wij ten aanzien van deze fundamentele kwestie hebben aangenomen.
Mijnheer de Voorzitter, de heer Cohn-Bendit stelt een uiterst belangrijk punt aan de orde. Het is immers heel goed mogelijk dat beslissingen over dit onderwerp worden genomen vóór onze tweede vergaderperiode van september. Zoals wij weten staan de lidstaten momenteel onder grote druk en deze zaak moet worden afgehandeld. De Conferentie van Voorzitters was vorige week evenwel de mening toegedaan - en ik denk dat dit Parlement deze mening zou delen - dat de huidige situatie met betrekking tot een eventuele gewapende aanval op Irak om een volledig debat vraagt.
Ik zou u dan ook willen verzoeken, mijnheer de Voorzitter, ofwel in te gaan op het voorstel van de heer Barón Crespo, ofwel te proberen een dergelijk debat over het Internationale Strafhof zodanig in de agenda voor deze week in te passen, dat het niet ten koste gaat van de tijd die gereserveerd is voor het debat over Irak.
Mijnheer de Voorzitter, naar aanleiding van dit besluit heb ik als lid van de Delegatie in de Gemengde Parlementaire Commissie EU-Roemenië een verzoek aan u. Het Roemeense parlement zal half september gaan discussiëren over de overeenkomst die de minister van Buitenlandse Zaken over deze kwestie met de VS heeft gesloten. U weet misschien dat hij het Roemeense parlement daarover niet geïnformeerd heeft. Er zal derhalve een zeer heftige discussie in Boekarest gaan plaatsvinden. Als wij deze kwestie pas tijdens de tweede vergaderperiode van september gaan behandelen, kunt u uw Roemeense collega misschien beter een brief sturen waarin u schrijft dat het Roemeense parlement vast moet houden aan het gemeenschappelijk standpunt van de EU en deze overeenkomst af moet keuren. Dat zou dan wel noodzakelijk zijn. Hartelijk dank!
Het zal mij een genoegen zijn dat namens het Parlement te doen.
Geachte afgevaardigden, ik wil het Parlement erop wijzen dat artikel 148 van het Reglement is gewijzigd. Vanaf heden zullen de notulen worden goedgekeurd aan het begin van de vergadering des namiddags, dat wil zeggen om 15.00 uur. De notulen zullen om 14.30 aan alle afgevaardigden worden rondgedeeld in de vergaderzaal, maar ze zullen reeds om 14.00 uur bij de distributie beschikbaar zijn.
Mijnheer de Voorzitter, u heeft mijn vraag reeds deels beantwoord. Om te beginnen wilde ik echter opmerken dat ik gisteren de hele tijd hier ben geweest en ook gestemd heb. Ik weet alleen niet of ik mij ook ingeschreven heb. Ik wil u derhalve verzoeken dit te corrigeren - de notulen worden toch laat rondgedeeld.
Verder wilde ik het volgende vragen. Kunnen de notulen in de toekomst ook 's morgens worden rondgedeeld? Dan zou de verschuiving naar de namiddag van de goedkeuring van de notulen ook zin hebben, omdat we ze dan 's morgens in alle rust kunnen doornemen. Ik begrijp werkelijk niet waarom de notulen nu pas 's middags worden rondgedeeld.
Mijnheer Posselt, ik raad u hoe dan ook aan vanmiddag even te herhalen dat u gisteren aanwezig was. Dan bent u er zeker van dat de diensten naar u luisteren, alhoewel u zich eigenlijk geen zorgen hoeft te maken, want u hebt aan de stemmingen deelgenomen.
Aan de orde is de gecombineerde behandeling van drie verslagen namens de Commissie regionaal beleid, vervoer en toerisme:
A5-0258/2002 van de heer Fava over het voorstel voor een verordening van het Europees Parlement en de Raad tot vaststelling van een kader voor de totstandbrenging van het gemeenschappelijk Europees luchtruim (COM(2001) 123 - C5-0480/2001 - 2001/0060(COD));
A5-0266/2002) van mevrouw Sanders-ten Holte over het voorstel voor een verordening van het Europees Parlement en de Raad betreffende
1. de verrichting van luchtvaartnavigatiediensten in het gemeenschappelijk Europees luchtruim (COM(2001) 564 - C5-0482/2001 - 2001/0235(COD)),
2. het voorstel voor een verordening van het Europees Parlement en de Raad betreffende de organisatie en het gebruik van het gemeenschappelijk Europees luchtruim (COM(2001) 564 - C5-0483/2001 - 2001/0236(COD)) en
3. het voorstel voor een verordening van het Europees Parlement en de Raad betreffende de interoperabiliteit van het Europees luchtverkeersbeheernetwerk (COM(2001) 564 - C5-0484/2001 - 2001/0237(COD));
A5-0265/2002 van mevrouw Maes over het voorstel voor een richtlijn van het Europees Parlement en de Raad inzake de veiligheid van luchtvaartuigen uit derde landen die gebruik maken van luchthavens in de Gemeenschap (COM(2002) 8 - C5-0023/2002 - 2002/0014(COD)).
Mijnheer de Voorzitter, geachte afgevaardigden, vandaag behandelen wij hier een wetgevingspakket voor de totstandbrenging van één Europees luchtruim. Met deze maatregelen willen wij vooral een antwoord bieden op het congestieprobleem waarmee het Europese luchtruim wordt geconfronteerd zonder dat de veiligheid in het gedrang komt. Integendeel, het is de bedoeling dat het veiligheidsniveau nog toeneemt.
Ik moet u er nogmaals op attenderen dat dit momenteel onze grootste zorg en onze absolute prioriteit is, met name na het tragische ongeluk in Überlingen waarbij talloze doden vielen. Wij hadden immers de indruk dat deze vliegramp vermeden had moeten en kunnen worden.
Wij willen een uniform regelgevingskader voor het beheer van het luchtverkeer in de Europese Unie invoeren teneinde het luchtruimbeheer te optimaliseren en het veiligheidsniveau te verhogen.
Ik herinner mij dat voorzitter Prodi de totstandbrenging van een gemeenschappelijk luchtruim in het naar aanleiding van zijn investituur gevoerde debat uitriep tot een van de politieke prioriteiten van een Europa dat dicht bij de burgers staat. De afgelopen drie jaar hebben wij ons met deze kwestie beziggehouden en nu is het moment aangebroken om met concrete resultaten te komen.
Laat ik nu even de verslagen zelf onder de loep nemen. Ik zal beginnen met de bijdragen van de heer Fava en mevrouw Sanders-ten Holte, waarin het strategisch belang van het initiatief voor de totstandbrenging van het gemeenschappelijk Europees luchtruim en de weloverwogen aanpak worden onderkend. De steun die de bevoegde commissie ons met het bestuderen van deze voorstellen hier in het Parlement heeft verleend, schenkt mij veel voldoening. Ik dank het Europees Parlement nogmaals voor de samenwerking en het verrichte werk.
Wat de amendementen betreft, kan de Commissie met het merendeel ervan akkoord gaan. Sommige moeten geherformuleerd worden zodat zij beter in de tekst passen en andere kunnen slechts gedeeltelijk worden overgenomen. In de meeste gevallen verhelderen of versterken deze amendementen onze initiële voorstellen. De Commissie kan zich evenwel niet vinden in alle amendementen. Zij verwerpt met name de amendementen 1, 2, 13, 19, 24, 27, 29, 34, 35 en 37 tot en met 40 in het verslag van de heer Fava en de amendementen 3, 12, 13, 14, 26, 46, 50, 51, 56, 57, 58, 59, 60, 61, 63, 66, 75, 77 tot en met 80 en 83 tot en met 107 in het verslag van mevrouw Sanders-ten Holte.
Met uw welnemen zou ik even nader willen ingaan op de belangrijkste amendementen. Ik denk daarbij in de eerste plaats aan de voorstellen die betrekking hebben op de relatie met Eurocontrol. Ik ben het met u eens dat een nauwe samenwerking tussen de Gemeenschap en deze organisatie onontbeerlijk is. De technische onderhandelingen voor de toetreding van de Gemeenschap tot Eurocontrol zijn overigens reeds afgerond. Geachte afgevaardigden, zoals u weet, wordt de officiële overeenkomst betreffende het protocol voor toetreding van de Gemeenschap tot Eurocontrol eerst volgende maand ondertekend vanwege het uitblijven van een parlementair akkoord in een van de landen van de Unie.
Wij hoeven in de verordening niet te specificeren welke technische bijstand aan deze organisatie moet worden verleend aangezien wij er zelf deel van zullen uitmaken. Ik ben van oordeel dat de amendementen terzake betrekking hebben op aspecten die reeds op passende wijze door de toetreding van de Gemeenschap tot Eurocontrol worden gedekt. Anders zullen zij beter moeten worden afgestemd op de communautaire besluitvorming. Hetzelfde geldt voor de amendementen waarin wordt aangedrongen op verplicht overleg. De Commissie stelt het beginsel van overleg met de werkgevers en de sociale partners niet ter discussie; zij verlangt alleen dat dit beginsel wordt toegepast met inachtneming van haar initiatiefrecht.
Wat de aard van de dienstverlening in het luchtverkeer betreft, hebben wij in het kader van het wetgevingspakket ons uiterste best gedaan om een evenwicht te vinden tussen eisen van algemeen belang en de noodzaak om de dynamiek van de sector aan te zwengelen. Zonder afbreuk te doen aan de eigen kenmerken van deze diensten mogen wij de economische weerslag ervan op de directe en indirecte onkosten niet over het hoofd zien. Daarom kan de Commissie de amendementen 12 en 13 in het verslag van de heer Fava niet aanvaarden. Zij verwerpt tevens een reeks eerder genoemde amendementen die onzes inziens vanuit juridisch of technisch oogpunt onvolledig zijn en derhalve niet kunnen worden overgenomen. Hetzelfde geldt voor de amendementen waarin om een integrale afwijzing van ons voorstel wordt verzocht.
Ik zou nog graag enig commentaar geven op een aantal amendementen in het verslag van mevrouw Sanders-ten Holte. Amendement 13, over het beginsel van scheiding tussen de nationale toezichthoudende instanties en de verrichters van luchtvaartnavigatiediensten, druist in tegen het billijke compromis dat tijdens de onderhandelingsfase in de Groep van hoog niveau is bereikt. Ik herinner u eraan dat daar alle landen van de Unie en ook Noorwegen en Zwitserland vertegenwoordigd waren.
Ik ben het ermee eens dat de samenwerking tussen de civiele en de militaire sector één van de sleutels is tot het succes van het gemeenschappelijk Europees luchtruim. Met onze wetgevingsvoorstellen trachten wij dan ook de nodige voorwaarden te creëren om een dergelijke samenwerking tot stand te brengen. Met de amendementen 57 en 59 wordt de grens overschreden die ons in het kader van de huidige verdeling van de bevoegdheden en de eerste pijler is toegestaan. In de amendementen 14 en 51 worden mechanismen ingevoerd die reeds in de nationale procedures voorhanden zijn.
Tot slot rest mij het verslag van mevrouw Maes over de veiligheid van luchtvaartuigen uit derde landen. Dit voorstel heeft tot doel de luchtveiligheid te verbeteren via de oprichting van een inspectiesysteem voor luchtvaartuigen uit derde landen. Op grond van inspecties moet worden nagegaan of die luchtvaartuigen voldoen aan de internationale veiligheidsnormen. De Commissie kwam reeds in 1997 met een voorstel, maar dat is nog steeds niet goedgekeurd als gevolg van het dispuut over de luchthaven van Gibraltar. De tekst die wij nu aan het Parlement hebben voorgelegd, bevat de bepalingen van het destijds door de Raad vastgestelde gemeenschappelijk standpunt alsmede de door het Europees Parlement in tweede lezing aangenomen amendementen. Uw rapporteur, mevrouw Maes, die ik overigens van harte dank, onderschrijft dit nieuwe voorstel. De Commissie is dan ook bijzonder ingenomen met het door de Commissie regionaal beleid, vervoer en toerisme goedgekeurde verslag.
Wij kunnen met het merendeel van de 23 amendementen akkoord gaan. Vijf van deze amendementen zijn inhoudelijk volkomen aanvaardbaar, maar moeten in een nieuwe vorm worden gegoten. Ook in enkele andere gevallen dringt zich een gedeeltelijke herformulering op.
Er zijn echter zeven amendementen waarmee de Commissie het moeilijk heeft. Ons standpunt terzake luidt als volgt: ten eerste, volgens de gegevens waarover de Commissie beschikt is de opsomming van de gebreken in amendement 3 onvolledig; ten tweede, amendement 6 kan ook niet worden overgenomen aangezien het voorstel voor een richtlijn slechts betrekking heeft op luchtvaartuigen uit derde landen en niet van toepassing is op luchtvaartuigen uit de lidstaten van de Unie. Hetzelfde geldt voor amendement 8, op grond waarvan nieuwe verantwoordelijkheden worden toegekend aan het Europees Agentschap voor de veiligheid van de luchtvaart, hetgeen ons ertoe zou verplichten de verordening betreffende de oprichting van dit agentschap te wijzigen, en voor amendement 10, dat buiten het toepassingsgebied van het voorstel voor een richtlijn valt. Amendement 14 lijkt ons overbodig aangezien in het Commissievoorstel duidelijk wordt aangegeven dat alle klachten ontvankelijk zijn. In amendement 15 wordt de inspectiediensten van de luchtvaartuigen veel extra werk bezorgd terwijl het helemaal niet zeker is dat de aanvullende informatie waarom wordt verzocht ook praktisch bruikbaar is. Amendement 17 ten slotte valt niet onder de in de richtlijn bedoelde inspecties. Bovendien druist het in tegen de beginselen van het Verdrag van Chicago. Daarom kan ook dit amendement niet worden overgenomen.
Aan de orde zijn de verklaringen van de Raad en de Commissie over Irak gevolgd door een debat.
Mijnheer de Voorzitter, ik dank u dat u ons de gelegenheid geeft dit bijzonder actueel thema te bespreken. Het debat komt op een tijdstip waarop de internationale aandacht steeds meer op Irak gevestigd is, en de situatie is dagelijks het voorwerp van speculatie in bijna alle media, ook deze morgen nog, zoals u allen allicht heeft vastgesteld.
Het is belangrijk te beklemtonen dat de EU en de Europese landen niets tegen de Iraakse bevolking hebben. In het verleden heeft Irak op vele manier een positieve bijdrage geleverd aan de regio en de Iraakse vluchtelingen die vandaag in Europa leven, leveren in de meeste gevallen een positieve bijdrage aan de landen waar ze wonen.
In 1990 besloot het Iraakse regime echter een klein en hulpeloos buurland, Koeweit, aan te vallen. Vele landen overal ter wereld hebben toen een brede coalitie tegen deze aanval gesloten.
Nadat de internationale samenleving, met de VS op kop, Koeweit had bevrijd, aanvaardde Irak een aan voorwaarden gebonden wapenstilstand om een einde te maken aan de oorlog om Koeweit. Zo ging Irak ermee akkoord alle massavernietigingswapens en langeafstandsraketten af te schaffen. Zodra de VN kan bevestigen dat Irak zijn verplichtingen is nagekomen en de bestaande opslagplaatsen van massavernietigingswapens heeft vernield, alsook de ontwikkeling van nieuwe massavernietigingswapens heeft gestopt, kunnen de sancties worden opgeheven.
Helaas was het Iraaks regime de voorbije 12 jaar niet erg meegaand wat de vernieling van massavernietigingswapens en langeafstandsraketten betreft.
In 1991 richtte de VN-Veiligheidsraad de eerste onderzoekscommissie, UNSCOM (United Nations Special Commission), op. De omstandigheden waarin deze commissie in Irak moest werken, waren onaanvaardbaar. Het kwam in 1998 tot een conflict toen het Iraaks regime de UNSCOM de toegang tot het grondgebied van Irak weigerde. Als opvolger van de UNSCOM stelde de Veiligheidsraad met resolutie 1284 van december 1999 een nieuw comité van toezicht in, UNMOVIC (United Nations Monitoring, Verification and Inspection Committee). Dit comité kreeg van de Iraakse autoriteiten echter evenmin toegang tot het grondgebied, waardoor het zijn taak niet kon uitvoeren.
Tijdens het voorbije jaar heeft de secretaris-generaal van de VN, Kofi Annan, onophoudelijk geprobeerd het Iraaks regime ervan te overtuigen dat het de wapeninspecteurs hun werk moet laten doen, opdat Irak zijn tien jaar oude belofte die het naar aanleiding van de wapenstilstand had gedaan, zou kunnen nakomen. Tot nog toe waren zijn inspanningen vruchteloos. Irak blijft nieuwe eisen en voorwaarden stellen en het blijft zich verzetten tegen een onvoorwaardelijke en onbegrensde toegang voor de wapeninspecteurs.
De economische en sociale situatie in Irak is sinds de Golfoorlog steeds erger geworden. De kindersterfte in het centrale en zuidelijke deel van het land is sinds de Golfoorlog verdubbeld. De voedselsituatie is over het algemeen slechter geworden. De scholen hebben gebrek aan materiaal en de water- en rioleringsinfrastructuur is dringend aan vernieuwing en uitbreiding toe. Irak is van een betrekkelijk rijk land met economische groei geëvolueerd naar een land met een krimpende economie en een uiterst kritische situatie op menselijk vlak. De nood treft vooral de zwakste groepen zoals vrouwen, kinderen en armen alsook de groepen die het regime van Saddam Hoessein niet steunen.
De internationale samenleving verleent Irak daarom veel humanitaire bijstand. Het EU-hulpprogramma, ECHO, is de grootste donor van humanitaire hulpverlening aan Irak, maar ook de VN, het Internationaal Rode Kruis en andere donoren zijn op humanitair vlak actief.
Teneinde de gevolgen van de sancties voor de burgerbevolking op te vangen is een "olie-voor-voedsel"programma opgesteld, dat Irak de mogelijkheid biedt zijn eigen voedsel- en geneesmiddelenproductie aan te vullen met ingevoerde producten en deze te financieren met zijn oliekomsten. De Veiligheidsraad had reeds in 1991 het voorstel voor het "olie-voor-voedsel"programma ingediend, maar door de Iraakse tegenstand liep het programma vertraging op en kon het pas in december 1996 in werking treden. Met resolutie 1409 van 14 mei 2002 heeft de VN-Veiligheidsraad het "olie-voor-voedsel"programma herzien. De inkomsten van dit programma moeten aangewend worden voor voedsel, geneesmiddelen en apparatuur voor de gezondheidssector, en voor materiaal en leveringen voor civiele doeleinden in Irak, waaronder ook apparatuur voor het onderhoud van de oliesector. Met de herziening van het "olie-voor-voedsel"programma kunnen de meeste goederen zonder problemen naar Irak worden uitgevoerd en is de controle op goederen die gebruikt kunnen worden voor de wapenproductie, waaronder massavernietigingswapens, verbeterd.
Het standpunt van de internationale samenleving betreffende het probleem omtrent Irak wordt verwoord door de VN-Veiligheidsraad. De secretaris-generaal van de VN heeft in het voorbije jaar vele contacten gehad met de Iraakse minister van Buitenlandse Zaken en geprobeerd een uitweg te vinden. Dat was ook gisteren nog het geval, maar zijn inspanningen hebben nog geen vruchten afgeworpen.
Het standpunt van de EU is duidelijk en werd voor het laatst geformuleerd in een verklaring van het voorzitterschap namens de EU op 20 mei 2002. Daarin staat het volgende.
"De Europese Unie beschouwt het als positief dat de Iraakse minister van Buitenlandse Zaken en de secretaris-generaal van de VN regelmatig samenkomen om te proberen een diplomatieke oplossing te vinden voor het probleem van de massavernietigingswapens in Irak, opdat Irak de resoluties van de Veiligheidsraad en zijn verplichtingen inzake ontwapening onvoorwaardelijk kan nakomen.
De Europese Unie bevestigt dat de resoluties van de VN-Veiligheidsraad onvoorwaardelijk nageleefd moeten worden. Het roept Irak dringend op dit onmiddellijk te doen en de wapeninspecteurs opnieuw toe te laten, zoals gevraagd in resolutie 1284.
De Europese Unie staat zonder voorbehoud achter alle initiatieven die de Veiligheidsraad en de secretaris-generaal van de VN nemen.
De Europese Unie begroet resolutie 1409 die de Veiligheidsraad op 14 mei 2002 heeft aangenomen. Ze bevat een aanzienlijke versoepeling van de sancties die de VN tegen Irak heeft genomen. Het nieuwe "olie-voor-voedsel"programma biedt Irak de mogelijkheid meer materiaal voor civiele doeleinden in te voeren, maar laat een strenge controle toe op de producten die een dubbele toepassing kunnen hebben. Een dergelijke controle is noodzakelijk omdat de internationale samenleving nog steeds zeer bezorgd is over het gebruik van dergelijke producten in het programma voor massavernietigingswapens of conventionele wapens. De Europese Unie verzoekt Irak volop mee te werken met deze nieuwe regelgeving, die een verbetering van de humanitaire situatie beoogt, wat de Iraakse bevolking ten goede zal komen."
In de zomer konden we in de internationale pers vele speculaties over een mogelijke Amerikaanse aanval op Irak lezen. De Amerikaanse president heeft gezegd dat de VS een ander regime in Irak wenst. Dat zijn de concrete feiten. De president heeft tevens gezegd dat hij zijn Europese bondgenoten en partners zal raadplegen en wij zijn overtuigd dat dit ook zal gebeuren, mocht het nodig zijn.
Mijnheer de Voorzitter, ik wil niet herhalen wat de minister zojuist heeft gezegd in zijn toespraak, waarin hij een volledig overzicht heeft gegeven van de gebeurtenissen die tot de huidige situatie hebben geleid. Daarom zal ik enkele van mijn opmerkingen schrappen, die toch alleen maar een bekrachtiging vormen van wat reeds is gezegd. Dit biedt nog meer geachte afgevaardigden de gelegenheid deel te nemen aan dit uiterst belangrijke en, procedureel gezien, ook nog eens bijna unieke debat.
Zoals de minister zo-even heeft gezegd, is de kwestie Irak de laatste paar weken steeds prominenter op de internationale agenda komen te staan. De situatie lijkt met de dag te veranderen. Welke twijfels er ook zijn, duidelijk is dat de dreiging van een zeer ernstige nieuwe crisis groter wordt. Er zijn veel belangrijke geluiden gehoord, niet het minst vanuit Washington, over hoe Irak moet worden bejegend en over de aanpak van de problemen in verband met het bezit en de ontwikkeling van massavernietigingswapens. Vele hoofdrolspelers, waaronder Europese regeringen, hebben hun standpunt verwoord. Bij het lezen van de krant van vanmorgen valt het me op hoeveel er alleen gisteren al is gezegd.
Tegen de achtergrond van deze wirwar van toespraken en artikelen zou ik me vandaag eenvoudigweg willen concentreren op de dingen die we zeker weten en waarover we het eens moeten kunnen worden.
Ten eerste lijdt het geen twijfel dat Saddam Hoessein aan het hoofd staat van een kwaadaardig regime, waarbij ik wel de kanttekening wil maken dat ik mij volledig kan vinden in de opmerkingen van de minister over onze zorgen met betrekking tot het Irakese volk. Dit feit is ook aangetoond in het uitstekende overzicht dat barones Nicholson heeft gemaakt van de huidige situatie in Irak, waarover we afgelopen mei in het Parlement hebben gediscussieerd. Helaas waren bij de bespreking van dit excellente verslag iets minder mensen aanwezig dan vanmorgen. Er hebben verschrikkelijke dingen plaatsgevonden in de 23 jaar dat Saddam Hoessein aan de macht is: oorlogen, agressie en brute binnenlandse repressie, waaronder de inzet van chemische wapens tegen zijn eigen volk. Fundamentele mensen- en burgerrechten ontbreken volkomen in het land en ik ben ervan overtuigd dat het Irakese volk beter af zou zijn met een nieuw en andersoortig leiderschap. Het zou me zelfs verbazen als ook maar iemand daar anders over zou denken, niet alleen onder het Irakese volk, maar ook in het Midden-Oosten en zelfs in de rest van de wereld. Het regime van Saddam Hoessein is niet het enige dat de wereld liever kwijt dan rijk is - er zijn nog heel wat andere te noemen - maar het staat toch wel zeer hoog op ons verlanglijstje.
Ten tweede werd in december 1999, na het vertrek van de VN-inspecteurs in 1998, de door de minister genoemde resolutie 128 van de VN-Veiligheidsraad aangenomen waarmee een nieuwe wapeninspectie-eenheid, UNMOVIC, werd opgericht en waarin werd bepaald wat Irak moest doen om opheffing van de VN-sancties te bewerkstelligen. Met name moest het 'in alle opzichten? met de inspecteurs samenwerken. Dit betekent dat Irak de UNMOVIC-inspecteurs op elk moment en onvoorwaardelijk volledige en onbeperkte toegang moet verschaffen tot alle aanwezige locaties, terreinen, materieel en installaties.
Irak heeft echter nooit aan deze resolutie van de Veiligheidsraad voldaan, net zoals het in de jaren negentig niet met de VN wilde samenwerken, toen de Veiligheidsraad negen resoluties opstelde. Het land weigerde VN-inspecteurs toe te laten of stelde onacceptabele voorwaarden aan hun werkzaamheden. Het Parlement heeft altijd een absoluut helder standpunt ingenomen: de VN is een belangrijk instrument om ervoor te zorgen dat onze verontruste planeet wereldwijd beter wordt bestuurd, en volgens mij kunnen we daarbij Irak niet buiten beschouwing laten.
Volgens het UNSCOM-rapport van januari 1999 bestaan er legitieme vermoedens dat het Irakese regime massavernietigingswapens ontwikkelt. Niet de commissaris voor buitenlandse betrekkingen zegt dat, maar UNSCOM. Tot op heden is er nog geen duidelijk bewijs boven tafel gekomen, waarbij moet worden opgemerkt dat de Irakese regering het de UNSCOM-inspecteurs wat dat betreft ook niet gemakkelijk heeft gemaakt. Telkens wanneer ik over deze kwestie nadenk, dringt de volgende vraag zich aan me op: als het Irakese regime niets te verbergen heeft, waarom belet het dan de VN-inspecteurs de toegang? Dat is toch geen onredelijke vraag.
Ik denk dat twee zaken heel duidelijk zijn, ongeacht vanuit welk gezichtspunt men meedoet aan dit debat, dat in de komende paar weken en maanden heel wat gepassioneerde discussies zal opleveren.
Ten eerste moeten we er bij Irak op blijven aandringen dat het de VN-resoluties volledig naleeft. Is er iemand in het Parlement die het daar niet mee eens is? Nee? Mooi zo!
Aan de orde is de verklaring van de Commissie over de recente problemen op het gebied van de voedselveiligheid in de Unie.
Mijnheer de Voorzitter, ik ben verheugd over deze gelegenheid verslag uit te brengen over de recente besmetting van de dierlijke en menselijke voedselketen met medroxyprogesteronacetaat, of MPA, zoals het gewoonlijk genoemd wordt.
Ik benadruk dat de Commissie dit incident uitermate serieus neemt. Het is volstrekt onaanvaardbaar dat hormonen in de voedselketens terechtkomen.
De vraag is dus, nu we onszelf in deze betreurenswaardige situatie bevinden: welke maatregelen hebben wij getroffen?
Ten eerste hebben mijn diensten op 10 juli een spoedvergadering bijeengeroepen van het Permanent Comité voor de Voedselketen en de Diergezondheid. De volgende vergaderingen hebben plaatsgevonden op 16 en 24 juli. Deze vergaderingen werden gehouden in aanvulling op de voortdurende contacten tussen de Commissiediensten en hun tegenhangers in de lidstaten.
Door deze inspanningen zijn wij erin geslaagd het risico voor de volksgezondheid tot een minimum te beperken. Voor dit succes is echter een uiterst hoge prijs betaald. Zeer aanzienlijke hoeveelheden voedingsmiddelen en diervoeder moesten worden opgespoord en vernietigd. Vooral Nederland is zwaar getroffen.
Het onderzoek naar de factoren waardoor de besmetting heeft kunnen plaatsvinden, is uiteraard nog gaande. Twee factoren in het bijzonder springen echter nu reeds in het oog: in de eerste plaats de tenuitvoerlegging van communautaire wetgeving inzake het verplaatsen en verwijderen van farmaceutisch afval, en in de tweede plaats de onzorgvuldigheid waarmee bepaalde diervoederproducenten hun toeleveranciers van grondstoffen selecteren.
Uit onderzoek naar de verdere verspreiding van de besmette glucosestroop bleek dat deze was geleverd aan voederfabrieken en diervoederhandelaren en tot op beperkte hoogte aan de voedingsmiddelenindustrie.
Het besmette voer was voornamelijk voor varkens geproduceerd, maar ook - in veel geringere mate - voor rundvee, pluimvee, dierentuindieren en huisdieren.
Dit besmette voer kon worden verdeeld in twee groepen: een kleinere hoeveelheid zeer besmet diervoeder dat verspreid is onder 57 boerderijen in Nederland en grotere hoeveelheden met een laag besmettingsniveau.
Het Permanent Comité is in reactie op de situatie de volgende maatregelen overeengekomen. Alle dieren die het zeer besmette diervoeder hadden gekregen zullen onder strenge officiële controle worden gehouden. De lidstaten zullen de afzonderlijke dieren die het zeer besmette voeder hadden gekregen testen en hen slechts vrijgeven voor consumptie indien de resultaten bevestigenen dat er geen MPA kon worden gevonden. De Nederlandse autoriteiten besloten de varkens die het zeer besmette voeder hadden gekregen te ruimen, waarmee deze varkens volledig uit de voedselketen werden gehaald.
Uit geen van de steekproefsgewijs uitgevoerde testen onder dieren die het voeder met een laag besmettingsniveau hadden gekregen bleek de aanwezigheid van MPA. De beperking werd dan ook opgeheven. Er zijn honderden monsters geanalyseerd van glucosestroop, melasse en diervoeder, en naar aanleiding daarvan zijn duizenden tonnen besmette grondstoffen en diervoeder teruggeroepen, in beslag genomen en vernietigd.
De volgende vergadering van het Permanent Comité staat gepland voor 11 september. De door de lidstaten getroffen maatregelen in verband met de MPA-besmetting zullen dan worden geëvalueerd. Wij kunnen echter reeds concluderen dat men dankzij de maatregelen het mogelijke risico voor het publiek heeft weten te beperken. De maatregelen hebben eveneens voorkomen dat lidstaten of derde landen unilaterale beperkingen oplegden aan de handel, met name uit Nederland.
Het is duidelijk dat we de lessen van de besmetting ter harte moeten nemen en herhaling moeten voorkomen. Tijdens de Raad Landbouw op 15 juli 2002 heb ik de bevoegde autoriteiten van de lidstaten op het gebied van levensmiddelen en diervoeder opnieuw opgeroepen strengere controle uit te oefenen om een hoog niveau van consumentengezondheidsbescherming te bereiken.
Fabrikanten van diervoeder en levensmiddelen moeten zich meer bewust zijn van hun verantwoordelijkheden op dit vlak. Wij beschouwen de levensmiddelenwet allemaal als een belangrijke stap voorwaarts op de weg naar de bescherming van de menselijke gezondheid. De verantwoordelijkheden van de fabrikanten van diervoeder en levensmiddelen zijn in die context duidelijk gedefinieerd. Diervoederfabrikanten moeten ervoor instaan dat de grondstoffen die zij kopen veilig zijn.
In de zeer nabije toekomst zal de Commissie voorstellen doen voor een ingrijpende hervorming van het communautaire systeem van officiële controlemaatregelen, teneinde een geharmoniseerd, gecoördineerd en effectiever systeem van controle op levensmiddelen en diervoeder in het leven te roepen.
Daarnaast is het Voedsel- en Veterinair Bureau bezig met een intensief onderzoek naar het functioneren van en de controle op de diervoedersector. Het onderzoek is erop gericht nauwkeurig vast te stellen hoe de recente besmettingsincidenten hebben kunnen plaatsvinden en te bepalen welke maatregelen dienen te worden genomen om vergelijkbare incidenten in de toekomst te voorkomen.
Voorts zal de Commissie zo spoedig mogelijk een nieuw voorstel ter tafel leggen voor de hygiëne van diervoeder, om het rechtskader voor de gehele diervoedersector te completeren.
Wij zijn voornemens algemene hygiënevoorschriften voor te stellen voor het fokken, verspreiden en voederen van dieren, en eveneens de reikwijdte te vergroten van het registratiesysteem voor voederbedrijven.
Onder de huidige regelingen worden uitsluitend bedrijven geregistreerd die handelen in bepaalde diervoederadditieven. Dat is uiteraard niet voldoende om alle grondstoffen voor diervoeder te kunnen opsporen.
In dit licht wordt momenteel gekeken naar een positieve lijst van grondstoffen voor diervoeder met de bedoeling de consumentenbescherming te vergroten, zoals het Parlement zelf verzocht heeft. Tot mijn genoegen kan ik u meedelen dat de haalbaarheidsstudie waarom u gevraagd heeft bijna is afgerond. Wij zullen u voor het einde van dit jaar het verslag met onze analyse doen toekomen.
Tegelijkertijd rijst de vraag of de communautaire wetgeving in verband met de afvalsector voldoende strikt is en of zij wel naar behoren ten uitvoer wordt gelegd. Ik breng u in herinnering dat dit incident niet zou hebben plaatsgevonden indien de geldende wetgeving inzake afvalbeheer in deze MPA-zaak correct was toegepast. Ik heb mijn collega, mevrouw Wallström, onmiddellijk gewaarschuwd, zodra duidelijk werd dat het probleem met farmaceutisch afval te maken had. Er zijn besprekingen gevoerd met afvaldeskundigen van de lidstaten, en deze worden voortgezet.
Eén les die we uit dit incident kunnen trekken is dat de verantwoordelijke autoriteiten voor de afvalsector enerzijds en de verantwoordelijken voor de veiligheid van diervoeder en voor voedselveiligheid anderzijds zich beter op elkaar moeten afstemmen en nauwer moeten samenwerken.
De autoriteiten van de betrokken lidstaten is gevraagd alle relevante informatie te verschaffen, zodat de zaak vanuit milieuperspectief beoordeeld kan worden. Op basis van die beoordeling zal de Commissie alle verdere maatregelen treffen die nodig worden geacht.
Tot slot: het spreekt voor zich dat dit soort incidenten alleen maar een averechts effect hebben op onze pogingen om het consumentenvertrouwen in onze voedselvoorziening te herstellen. Wij moeten onze inspanningen verdubbelen, niet alleen in termen van wetgeving, maar ook wat toezicht en controle betreft, opdat dergelijke incidenten tot het verleden gaan behoren.
Mijnheer de Voorzitter, voedselveiligheid heeft de afgelopen drie jaar hoog op onze parlementaire agenda gestaan. Er zijn in Europa panieksituaties en schandalen geweest in verband met olijfolie, besmette wijn, mineraalwater, listeria, salmonella, E. coli, BSE, dioxine, slib en dunne mest. Al deze zaken hebben onze kiezers verontrust en onze capaciteiten als wetgever op de proef gesteld. Nu is er opnieuw een probleem met hormonen. We hebben het Witboek over voedselveiligheid besproken, erover gedebatteerd en wetgeving aangenomen inzake levensmiddelen en diervoeder en inzake de oprichting van de Europese Autoriteit voor Voedselveiligheid.
Thans staan onze media bol van nieuwe voedselschandalen. Vijftigduizend Nederlandse varkens zijn of worden geslacht omdat zij besmet waren door illegaal diervoeder - illegaal vanwege de besmetting met MPA-hormonen in toevoegingsmiddelen. Alleen al voor Nederland zijn de kosten gigantisch: tientallen miljoenen euro's. Naar wij gehoord hebben, was de bron van het probleem waarschijnlijk afvalwater dat afkomstig was van een Amerikaans farmaceutisch bedrijf in Ierland en dat door een Iers afvalverwijderingsbedrijf is doorgestuurd naar een Belgische opwerkingsfabriek die nu failliet is. Die firma leverde glucosestroop of suikerstroop aan Nederlandse diervoederfabrikanten. Alle vierduizend varkens werden toen uit Nederland uitgevoerd naar België. Het verboden hormoon is in Duitsland aangetroffen in varkensvoer. Driehonderd Duitse boerderijen kregen een verbod opgelegd op het verkopen van melk of dieren. Maar er werd wel varkensvlees verkocht en verwerkt en het is gegeten door mensen - en MPA kan bij mensen zoals u weet onvruchtbaarheid veroorzaken. Een deel van de stroop kwam ook terecht bij frisdrankfabrikanten. Een deel van het diervoeder is terechtgekomen in Denemarken, Spanje, Frankrijk en mogelijk Luxemburg en het Verenigd Koninkrijk.
Voordat ik begin, wil ik graag namens de Voorzitter diens verontschuldigingen aanbieden voor zijn afwezigheid. Hij is voor privé-zaken inIerland.
De definitieve ontwerpagenda die de Conferentie van voorzitters tijdens haar vergadering van donderdag 19 september 2002 overeenkomstig artikel 110 en 110a van het Reglement heeft opgesteld, is rondgedeeld. De volgende wijziging is voorgesteld:
Ik heb een verzoek ontvangen van de Confederale Fractie Europees Unitair Links/Noords Groen Links om de verklaringen van de Raad en de Commissie inzake het Midden-Oosten aan de orde te stellen.
Mijnheer de Voorzitter, ik vind dat dit een kwestie van gezond verstand is. Wie de activiteiten van mijn fractie volgt, weet hoeveel belang wij aan het Internationaal Strafhof hechten. Echter, na de recente gebeurtenissen in Ramallah, met het bombardement en de omsingeling van het hoofdkwartier van de Palestijnse Autoriteit, is het logisch dat deze kwestie voorrang moet krijgen. Derhalve verwelkom ik het door u genoemde voorstel om woensdagmiddag met de kwestie van het Midden-Oosten te beginnen.
Mijnheer de Voorzitter, mijn fractie gaat akkoord met de wijziging van de agenda die is voorgesteld door de GUE/NGL-Fractie. Maar gezien de ernst van de gebeurtenissen van dit moment wilde ik eerst nog zeggen dat wij de verklaring van de heer Solana, hoge vertegenwoordiger voor het GBVB, van 20 september onderschrijven. Verder wil ik u verzoeken om de resolutie die in april werd aangenomen, namens het Parlement door te zenden, aangezien er deze week geen resolutie over dit onderwerp voorzien is. Tenslotte is mijn fractie van mening dat de twee hoopgevende amendementen op het verslag-Brok over de situatie in het Midden-Oosten gezien de huidige omstandigheden dienen te worden ingetrokken.
Ik heb nota genomen van uw punt inzake de resolutie van april.
Mijnheer de Voorzitter, ik wil namens mijn fractie alleen maar zeggen dat wij geen bezwaar hebben tegen deze wijziging van de agenda. Wij begrijpen immers dat deze wijziging het ook mogelijk maakt dat de Deense minister van Buitenlandse Zaken aanwezig is bij het debat, waarmee ook de Raad vertegenwoordigd is.
Wat betreft de resolutie deel ik de bezorgdheid van de heer Barón en onderschrijf ik de verklaring van de hoge vertegenwoordiger van het GBVB. Verder wilde ik opmerken dat het verslag-Brok verschillende paragrafen bevat waarin het standpunt van dit Parlement inzake de toestand in het Nabije Oosten wordt verwoord.
Mijnheer de Voorzitter, ik wilde alleen opmerken dat ik het voorstel van de heer Wurtz steun. Aangezien iedereen het ermee eens is, is het onnodig verder over dit onderwerp uit te weiden.
Mijnheer de Voorzitter, zoals ik zojuist al zei heeft iemand op het mededelingenbord buiten mijn kantoor, waar allerlei affiches hangen, de zin geschreven: 'Cyprus is van de Turken?. Ik heb een fotokopie en kan u die geven. In Griekenland werd ik, mijnheer de Voorzitter, bewaakt door de antiterreurpolitie omdat ik als doelwit werd beschouwd voor Griekse terroristen. Deze zin hier in Straatsburg is voor mij een indirecte bedreiging. Ik ben namelijk ondervoorzitter van de Gemengde Parlementaire Commissie EU/Cyprus en in die hoedanigheid, en als Griekse afgevaardigde, geef ik natuurlijk steun aan de toetreding van Cyprus tot de Europese Unie hoezeer Turkije, waarvan het leger reeds 40% van het grondgebied van dit land bezet houdt, zich daar ook tegen verzet.
Ik vraag mij af hoe ik beschermd kan worden tegen de bedreiging die ongetwijfeld van dit incident uitgaat ?.
Als u het document doorgeeft aan de betreffende diensten, zal het voor onderzoek aan de veiligheidsdienst van het Parlement worden doorgezonden.
Mijnheer de Voorzitter, ik heb een verslag van de Commissie over haar Bureau voor onderzoek en disciplinaire maatregelen aan de zittingsdienst doorgezonden. Uit het verslag kan de onthutsende conclusie worden getrokken dat de Commissie niet in staat is haar eigen zaken te behartigen, laat staan die van het Europese volk.
De laatste vijf jaar zijn er 40 acties ingesteld tegen personen die schuldig zijn bevonden aan in totaal 48 strafbare feiten. Ondanks de in het verslag gedocumenteerde gevallen van verkrachting, fraude, kinderpornografie, misbruik van middelen, ongewenste intimiteiten, diefstal, vervalsing, slaan en verwonden, verderfelijk gedrag, agressie, corruptie en strijdige belangen, is er de afgelopen vijf jaar slechts één persoon ontslagen. De disciplinaire procedure van de Commissie zelf is kennelijk ontoereikend om werknemers aan te pakken die afschuwelijke overtredingen hebben begaan of zelfs misdrijven hebben gepleegd.
Het Parlement moet weten dat de voor dit falen verantwoordelijke personen uit hun functie zijn ontheven. Welke maatregelen worden er nu getroffen om de procedure te verbeteren en van welke van deze gevallen is de afgelopen vijf jaar politiewerk gemaakt? Ik verzoek u deze kwestie met spoed onder de aandacht van voorzitter Prodi te brengen.
We hebben nota genomen van uw opmerkingen. We zijn in het bezit van uw document en zullen het aan de heer Prodi doorgeven.
Aan de orde is het besluit inzake twee verzoeken om urgentverklaring met betrekking tot:
het voorstel voor een besluit van de Raad tot toekenning van aanvullende macro-financiële bijstand aan de Federale Republiek Joegoslavië (COM(2002) 436 - C5-0401/2002 - 2002/0192(CNS))
het voorstel voor een besluit van de Raad tot toekenning van aanvullende macro-financiële bijstand aan Bosnië-Herzegovina (COM(2002) 437 - C5-0402/2002 - 2002/0193(CNS)).
Mijnheer de Voorzitter, de Commissie industrie, externe handel, onderzoek en energie vond aanvankelijk dat we om procedurele redenen niet moesten instemmen met urgentverklaring. Het is nu namelijk al de derde of vierde keer dat de Raad ons voorstelt deze kwesties in een urgentieprocedure af te handelen. De Raad moet ons deze kwesties gewoon op tijd voorleggen, zodat het Parlement zich er binnen de gebruikelijke termijnen over kan uitspreken.
Met het oog op de situatie in Bosnië-Herzegovina en Joegoslavië zijn we echter bereid een urgentieprocedure te aanvaarden. Het is wel de laatste keer dat we instemmen met urgentverklaring. We verzoeken de Commissie en de Raad om bij volgende gelegenheden een gewone procedure te aanvaarden.
Mijnheer de Voorzitter, commissaris Patten heeft de Voorzitter van het Parlement gisteren een brief gestuurd waarin hij het Parlement verzoekt zo spoedig mogelijk de gewijzigde en aanvullende begroting nr. 4 goed te keuren, zodat de begrote zeventig miljoen euro voor Afghanistan kan worden besteed. De extra financiering is in overeenstemming met de belofte die de Commissie vorig jaar in Tokio heeft gedaan.
Tijdens de triloog die gisteravond tussen 21.00 en 22.30 uur is gehouden, zijn de vertegenwoordigers van het Parlement en de Raad het erover eensgeworden dat de GAB 4, zoals deze al door de Raad was goedgekeurd, zo spoedig mogelijk dient te worden aangenomen. Op grond van de brief van commissaris Patten zou ik u willen verzoeken de stemming over de GAB 4 urgent te verklaren, zodat wij haar nog deze week kunnen goedkeuren. Indien u daarin toestemt, zullen wij om 10.30 uur hedenmorgen een vergadering van de Begrotingscommissie bijeenroepen. Ik zou daarom diegenen van mijn collega's die nog niet op de hoogte zijn willen meedelen dat er om 10.30 een vergadering van de Begrotingscommissie zal worden gehouden in plaats van de geplande vergadering van coördinatoren.
Zodra uw commissie het verslag heeft ingediend, kan het worden ingeschreven op de agenda. Aangezien er geen bezwaren zijn zullen wij de GAB 4 deze week behandelen.
Aan de orde is het verslag (A5-0289/2002) van de heer Sjöstedt, namens de Commissie milieubeheer, volksgezondheid en consumentenbeleid, over het voorstel voor een verordening van het Europees Parlement en de Raad betreffende de grensoverschrijdende verplaatsing van genetisch gemodificeerde organismen (COM(2002) 85 - C5-0079/2002 - 2002/0046(COD)).
Mijnheer de Voorzitter, dames en heren, allereerst wil ik rapporteur Sjöstedt bedanken voor zijn gedegen bijdrage met betrekking tot dit gecompliceerde onderwerp. Deze kwestie is niet alleen belangrijk voor ons Europeanen, maar ook voor de rest van de wereld, met name voor onze partners in de ontwikkelingslanden.
Zoals u ongetwijfeld weet, is het Protocol dat wij vandaag behandelen gekoppeld aan de recentelijk in gang gezette procedure voor ratificatie door de Europese Gemeenschap van het Protocol van Cartagena inzake bioveiligheid. Het algemene doel van dit VN-verdrag is het vaststellen van gemeenschappelijke regels voor grensoverschrijdende verplaatsing van genetisch gemodificeerde organismen met het oog op een mondiale bescherming van de biodiversiteit en de gezondheid van de mens.
Omdat de Europese Unie gebonden is aan internationale verplichtingen, moeten wij de bepalingen van het Bioveiligheidsprotocol opnemen in de communautaire wetgeving. Dit voorstel vormt een aanvulling op de huidige regelgeving van de Gemeenschap, in het bijzonder wat betreft de kwestie van de uitvoer van genetisch gemodificeerde organismen, zodat die meer in lijn is met de bepalingen van het Bioveiligheidsprotocol.
Het voorstel bestaat uit de volgende hoofdonderdelen. Ten eerste de verplichting kennis te geven van de uitvoer van genetisch gemodificeerde organismen bestemd voor doelbewuste introductie in het milieu. Ten tweede de verplichting onze internationale partners op de hoogte te stellen van de methodes, wetgeving en besluiten in verband met genetisch gemodificeerde organismen, alsmede van gevallen van onbedoelde introductie in het milieu van dergelijke organismen. Ten derde een pakket regels dat gebruikt moet worden voor de identificatie van genetisch gemodificeerde organismen die bestemd zijn voor de uitvoer. Deze regels zijn in overeenstemming met de laatste ontwikkelingen in de communautaire wetgeving inzake genetisch gemodificeerde organismen, in het bijzonder met de bepalingen in de ontwerpverordening inzake traceerbaarheid en etikettering.
Het onderhavige voorstel bevat geen nieuwe specifieke communautaire regels betreffende de invoer van GGO's in of de verplaatsing van GGO's tussen de lidstaten; die invoer en die verplaatsing zullen ook in de toekomst onder de huidige communautaire wetgeving vallen. Ik wil zeer nadrukkelijk wijzen op het belang van een snelle uitvoering van de werkzaamheden in verband met dit voorstel. De Unie heeft vanaf het begin al een sleutelrol gespeeld in de internationale onderhandelingen. Wij moeten laten zien dat er geen enkele twijfel bestaat over het feit dat wij onze verplichtingen nakomen en dat wij het Protocol in zijn geheel kunnen uitvoeren zodra het in werking treedt.
Mijnheer de Voorzitter, toen het Protocol van Cartagena enkele jaren geleden werd ondertekend, betekende dat een grote vooruitgang voor de Europese Unie en haar lidstaten. Het Protocol is gebaseerd op het voorzorgsbeginsel en respecteert het recht van landen om strengere nationale regels te hanteren voor de handel in GGO's. Het Protocol is een belangrijke tekst die laat zien dat mondiale handelsvoorschriften gebaseerd kunnen zijn op de bescherming van het milieu en de consument. Het vormt een goed alternatief voor een aantal taken van de Wereldhandelsorganisatie.
Wordt het onderhavige wetsvoorstel aangenomen, dan worden de bepalingen in het Protocol van Cartagena onderdeel van de communautaire wetgeving van de Unie. Bij de invoer zouden de huidige Europese regels blijven gelden, maar de uitvoer uit de Europese Unie zou op basis van de bepalingen in dit voorstel gereguleerd worden. Er is haast geboden bij het aannemen van deze regels. Het aantal landen dat het Protocol ratificeert, neemt toe, zodat het binnenkort officieel in werking kan treden. Door deze wetgeving aan te nemen kan de Unie de wereld tot voorbeeld strekken op dit gebied. Het Parlement wil graag nauw samenwerken met de Commissie en de Raad om erop toe te zien dat deze wetgeving zo snel mogelijk wordt voltooid.
Als rapporteur ben ik van mening dat het wetgevingsvoorstel van de Commissie een aantal zwakke punten bevat. Op belangrijke gebieden gaan de voorstellen niet zo ver als het Protocol van Cartagena, en op andere gebieden leiden de voorstellen tot onnodig veel onduidelijkheid. Daarom stellen ik en de Commissie milieubeheer, volksgezondheid en consumentenbeleid aanscherpingen voor op een reeks punten. Zaaigoed of producten die niet zijn goedgekeurd voor gebruik in de Europese Unie zouden niet mogen worden uitgevoerd. Er zou alleen een uitzondering gemaakt mogen worden voor zaaigoed in verband met bijvoorbeeld klimaatomstandigheden. Wij kunnen voor anderen geen andere criteria inzake veiligheid en consumentenbescherming hanteren dan voor onszelf. De uitvoer van een bepaald product zou enkel goedgekeurd mogen worden als het invoerende land voor de invoer ervan uitdrukkelijk toestemming heeft gegeven. Het uitblijven van een reactie mag niet geïnterpreteerd worden als een goedkeuring, hetgeen op basis van het wetsvoorstel van de Commissie wel mogelijk is. Dit geldt met name voor landen die beperkte technische mogelijkheden hebben; het is van cruciaal belang dat een land een product daadwerkelijk wil invoeren en daadwerkelijk kan verwerken. De feitelijke exporteur is altijd verantwoordelijk voor de kennisgeving. Dit is van belang om verwarring omtrent de aansprakelijkheid te voorkomen. Ook is het meer in overeenstemming met het Protocol van Cartagena.
De Europese Unie moet in de lopende onderhandelingen in het kader van het Protocol van Cartagena voorstellen steunen voor internationale regels die de juridische verantwoordelijkheid van de bedrijven in kaart brengen. Het recht van het publiek op informatie over wat er wordt uitgevoerd moet verduidelijkt en versterkt worden, en tegelijkertijd moet het respect voor bedrijfsgeheimen worden gehandhaafd. De communautaire regelgeving moet ook ondubbelzinnig duidelijk maken dat bij de uitvoer altijd de strengere regels van het invoerende land moeten worden gerespecteerd, geheel in lijn met het Protocol van Cartagena.
Ik hoop daarom dat een groot deel van de amendementen van de Commissie milieubeheer, volksgezondheid en consumentenbeleid alsmede de amendementen die gezamenlijk zijn ingediend door de Confederale Fractie Europees Unitair Links/Noords Groen Links, de Fractie De Groenen/Vrije Europese Alliantie en de Fractie van de Europese Sociaal-Democraten zullen worden aangenomen. Ook wil ik de verantwoordelijke ambtenaren van de Commissie bedanken voor de zeer nuttige samenwerking. Ook wil ik hierbij mijn collega's in de Commissie milieubeheer, volksgezondheid en consumentenbeleid bedanken.
Mijnheer de Voorzitter, mevrouw de commissaris, geachte collega's, de Europese Unie heeft het Protocol van Cartagena inzake bioveiligheid in het jaar 2000 ondertekend. Dit internationale verdrag moet nu zo snel mogelijk in het communautair recht worden omgezet.
Het Protocol behelst een internationale regelgeving voor de handel met levende GGO's en heeft tot doel te voorkomen dat GGO's nadelige gevolgen hebben voor de biodiversiteit en de menselijke gezondheid. Er staan voorschriften in voor het verplaatsen, hanteren en toepassen van genetische gemodificeerde organismen. Het zwaartepunt ligt bij de grensoverschrijdende verplaatsing. De procedure die daarbij moet worden gevolgd behelst voorafgaande, met kennis van zaken verleende toestemming door het land van import. GGO's die rechtstreeks in levensmiddelen en voeders of voor verwerking worden gebruikt moeten aan de Commissie of het uitwisselingscentrum voor bioveiligheid worden genotificeerd.
de verklaringen van de Raad en de Commissie over de conclusies van de Wereldtop over duurzame ontwikkeling "Top over de aarde";
het verslag (A5-0237/2002) van mevrouw Hulthén, namens de Commissie milieubeheer, volksgezondheid en consumentenbeleid, over de mededeling van de Commissie over de tenuitvoerlegging van de eerste fase van het Europees programma inzake klimaatverandering (COM(2001) 580 - C5-0164/2002 - 200/2072(COS)).
Tot mijn genoegen kan ik nu aan het begin van dit debat het woord geven aan de voorzitter van de Raad, de heer Haarder, onze ex-collega en voormalig ondervoorzitter van het Europees Parlement. Hij zal nu als fungerend voorzitter van de Raad namens de Raad het woord voeren.
Dank u, mijnheer de Voorzitter, voor uw vriendelijke welkomstwoorden. De wereldtop van Johannesburg vond plaats van 26 augustus tot 4 september 2002. Vele parlementen, NGO's en ondernemingen hadden afgevaardigden naar deze Top gestuurd. De Deense minister van Milieu, die het Deens voorzitterschap vertegenwoordigde, vond het belangrijk nauw contact te houden met de leden van het Europees Parlement die aan de Top deelnamen. Ik denk dat de meeste daar aanwezige leden dat kunnen bevestigen.
Ik feliciteer het Parlement met het verslag-Lannoye, dat in april werd aangenomen. Het was een heel belangrijk document in dit proces. Wij stonden voor een reuzengrote uitdaging en als hoofdrolspeler moesten wij de standpunten die tijdens de bijeenkomsten van de Milieuraad, de Ontwikkelingsraad, de Raad Buitenlandse Zaken en in Sevilla waren ingenomen, naar voren brengen. Wij moesten een goed resultaat met een zo groot mogelijke impact zien te bereiken. Dat was echter niet zo gemakkelijk gezien de vele uiteenlopende opvattingen en belangen, die u allemaal kent.
Het was de parlementaire vergadering van de VN, die in het najaar van 2000 besloot deze Top te houden. In datzelfde jaar nam de Millenniumtop de acht millenniumdoelstellingen aan voor de bestrijding van de armoede tegen het jaar 2015. De parlementaire vergadering van de VN gaf de Top van Johannesburg de opdracht nieuwe uitdagingen en mogelijkheden voor duurzame ontwikkeling vast te stellen alsook beleidsopties en middelen te bedenken om de ontwikkelingslanden en de landen met een overgangseconomie te helpen.
Tijdens het voorbereidingsproces van Johannesburg, werden twee andere internationale bijeenkomsten op ministerieel niveau gehouden: de ministeriële bijeenkomst van de WTO in Doha in november 2001, waar de agenda voor de onderhandelingsronde over handel en ontwikkeling werd aangenomen, en de conferentie over de ontwikkelingsfinanciering in Monterrey in maart, waar een historische overeenkomst over financiering en behoorlijk bestuur werd gesloten. Tevens deden de rijke landen voor het eerst sinds lang opnieuw belangrijke toezeggingen op het gebied van de ontwikkelingshulp. Daardoor zal het totale bijstandsvolume vanaf 2006 jaarlijks met 25 procent toenemen.
De EU wilde graag doelstellingen bepalen voor de verschillende gebieden waarvoor noch millenniumdoelstellingen noch andere criteria waren vastgesteld. De EU wilde graag eerder bereikte resultaten op het gebied van mensenrechten, werknemersrechten, gelijke kansen en behoorlijk bestuur bevestigd zien en een efficiënte follow-up garanderen.
Op een aantal punten werden onze wensen ingewilligd, en ik zal de voornaamste nu opnoemen.
Met betrekking tot de globalisering vonden wij het belangrijk de positieve aspecten ervan naar voren te brengen en de sociale dimensie en de verantwoordelijkheid van ondernemingen te onderstrepen.
Armoedebestrijding werd als onontbeerlijk element van duurzame ontwikkeling gedefinieerd, waaraan zowel stijging van de welvaart, als toegang tot schoon drinkwater, sanitaire voorzieningen, energie, een betere gezondheid en gelijke kansen gekoppeld werden.
Er werden enkele concrete doelstellingen en een tijdschema vastgesteld op het gebied van de armoede, de gezondheid, het milieu en de natuurlijke hulpbronnen. Tot de belangrijkste doelstellingen behoort het streven naar een halvering van het aantal mensen dat geen toegang heeft tot sanitaire basisvoorzieningen. Deze doelstelling moet tegen 2015 verwezenlijkt zijn en wordt beschouwd als een aanvulling op de millenniumdoelstelling waarmee men het aantal mensen dat geen toegang heeft tot schoon drinkwater tegen 2015 wil halveren. Voorts werden de volgende doelstellingen aangenomen: ten eerste tot uiterlijk 2015 de visbestanden herbevolken en reguleren, teneinde een duurzame visserij te kunnen garanderen, ten tweede ervoor zorgen dat de risico's en schadelijke gevolgen van chemische producten voor de gezondheid en het milieu uiterlijk in 2020 tot een absoluut minimum herleid zijn, en ten derde het verlies aan biodiversiteit tegen 2010 aanzienlijk verminderen.
Daarbij komt een overeenkomst over de vaststelling van een tienjarig kaderprogramma voor duurzame productie en verbruik, waarmee het zeer belangrijke probleem van de loskoppeling van het verband tussen economische groei en afbraak van het milieu aangepakt moet worden.
De onderhandelingen over de doelstelling van duurzame energie waren ongetwijfeld de moeilijkste. Door de tegenstand van voornamelijk de VS, Japan en de OPEC-landen werd geen overeenstemming bereikt over een concreet tijdschema, maar iedereen was het erover eens dat het aandeel van duurzame energie in de wereld zo snel mogelijk omhoog moet. Ik vestig uw aandacht op het feit dat nooit eerder het pleidooi voor duurzame energie zoveel bijval heeft gekregen op een internationale topbijeenkomst zoveel. Nooit eerder werd een zo'n sterke verklaring ten voordele van duurzame energie aangenomen. De EU heeft samen met een aantal andere landen verklaard dit thema verder uit te zullen werken.
Met deze doelstellingen, de doelstellingen van Johannesburg en de millenniumdoelstellingen hebben wij een concrete agenda vastgesteld voor de inspanningen die de komende 10 à 15 jaar op nationaal, regionaal en internationaal vlak gedaan moeten worden.
De beloften die in Doha werden gedaan met betrekking tot handel en subsidies voor de verbetering van de markttoegang van ontwikkelingslanden en tot steun aan de afschaffing van belemmerende exportsubsidies, werden in Johannesburg bevestigd. Het WTO-proces en zijn betekenis voor de ontwikkelingslanden kregen dankzij Johannesburg versterkte politieke aandacht. Tijdens de komende onderhandelingen moeten wij ervoor zorgen dat de verwachtingen hierover worden ingelost.
Ook de overeenkomst van Monterrey over ontwikkelingsfinanciering en de betekenis van behoorlijk bestuur om investeringen en financieringen aan te trekken, werden in Johannesburg bevestigd. De donorlanden die in Monterrey nieuwe financiële steun hadden beloofd, hebben hun beloften bevestigd. Daarnaast heeft een aantal EU-landen tijdens de Top het initiatief genomen om samen een vrijwillig bedrag van ongeveer 80 miljoen USD uit te trekken, zodat de wereldwijde milieufaciliteit nu 3 miljard USD bedraagt, wat overeenkomt met de oorspronkelijke vastgestelde aanvulling.
Tot slot werd vastgesteld dat de sociale dimensie meer aandacht moet krijgen en dat de eerder bereikte consensus over de rol en de rechten van de vrouwen alsook over gelijke kansen bevestigd moet worden. De EU legde hierover een verklaring af, omdat de rol van de vrouw naar onze mening niet genoeg in de verf was gezet.
De nationale verantwoordelijkheid voor behoorlijk bestuur, eerbiediging van de mensenrechten en de fundamentele vrijheden werd onderstreept. Er is niet getornd aan de eis dat de nationale duurzaamheidstrategieën, die als armoedestrategieën geformuleerd kunnen worden, tegen 2005 klaar moeten zijn. Ik voeg er overigens aan toe dat de inheemse bevolkingen ook in de verklaring worden genoemd.
Bij de partnerschappen werd aangedrongen op een sterker samenspel tussen overheid, privé-organisaties en privé-ondernemingen voor de verwezenlijking van de vastgestelde doelstellingen. De EU lanceerde daarnaast twee nieuwe ambitieuze initiatieven op het gebied van water en energie, namelijk het zogenaamde "Water voor leven" en "Energie voor armoedebestrijding en duurzame ontwikkeling".
Ik ben het met het Parlement eens dat de tenuitvoerlegging, het omzetten van woorden in daden, het belangrijkste is. In Johannesburg werd de aanzet gegeven tot een efficiëntere tenuitvoerlegging van de agenda voor duurzame ontwikkeling. De privé-sector moet een belangrijkere rol spelen. De ondernemingen hebben duidelijk begrepen dat zij met hun investeringen en productie een verantwoordelijkheid dragen voor de lokale samenleving en het milieu.
De internationale follow-up zal onder de auspiciën van de VN gebeuren. Dit is een belangrijk thema waaraan verder gewerkt moet worden. Ook de Wereldbank en de Wereldhandelsorganisatie moeten erbij betrokken worden.
Woorden moeten in daden worden omgezet. Het voorzitterschap hecht veel belang aan een efficiënte follow-up, zowel intern als wereldwijd, van de verplichtingen die de EU op zich genomen heeft voor de verwezenlijking van een duurzame ontwikkeling. In dit verband hebben wij de bijzondere plicht om gevolg te geven aan onze eigen initiatieven op het gebied van water en energie.
Mijnheer de Voorzitter, tot slot wil ik de ASEM-top tussen 25 Europese en Aziatische staatshoofden en regeringsleiders, die gisteren plaatsvond, vermelden. Deze top was vorige donderdag op een bijeenkomst van de ministers van Economische Zaken onder mijn voorzitterschap voorbereid en ik kan u meedelen dat wij een groot aantal van de hier genoemde onderwerpen ook met onze Aziatische partners besproken hebben. Er werd besloten een aantal voorbereidende activiteiten tussen de EU en Azië te starten om er zeker van te zijn dat in Cancùn en op de andere plaatsen waar WTO-onderhandelingen zullen plaatsvinden, vooruitgang wordt geboekt. Het is belangrijk dat Europa beseft dat het weliswaar groot is, maar voor deze zaken toch met zijn partners, die hetzelfde nastreven, moet samenwerken. Het verheugt mij en commissaris Pascal Lamy dan ook dat wij vorige donderdag en gisteren met onze Aziatische partners zoveel bereikt hebben. Ik denk dat we de komende jaren optimistisch tegemoet mogen zien en meer vooruitgang mogen verwachten.
Mijnheer de Voorzitter, het verheugt ons u hierbij het oordeel van de Commissie over de conclusies van de drie weken geleden in Johannesburg gehouden Wereldtop over duurzame ontwikkeling te mogen presenteren.
In zekere zin is het nog te vroeg om nu al een definitief oordeel over die conclusies te geven. De tijd en de door ons beloofde inspanningen zullen moeten leren of deze Top, in tegenstelling tot die van Rio de Janeiro, resultaten op zal leveren. Zoals we ook herhaaldelijk aan het eind van de onderhandelingen hebben gezegd, beschikken we nu over de woorden en is het de plicht van ons allen om deze woorden in effectieve daden om te zetten.
het verslag (A5-0267/2002) van de heer Wyn, namens de Commissie verzoekschriften, over het jaarverslag van de Europese ombudsman voor 2001 (C5-0296/2002 - 2002/086(COS)) en
het verslag (A5-0271/2002) van de heer Koukiadis, namens de Commissie verzoekschriften, over de beraadslagingen van de Commissie verzoekschriften tijdens het parlementaire jaar 2001-2002 (2002/2019(INI)).
Mevrouw de Voorzitter, op 1 september 1995 is het bureau van de ombudsman van start gegaan. In de periode sindsdien tot 15 september 2002 zijn er bij het bureau 10535 klachten binnengekomen, waarvan er 10437 zijn onderzocht.
Wij hebben 1385 volledige onderzoeken uitgevoerd, waarvan 19 op eigen initiatief. 1149 daarvan hadden betrekking op de Commissie; 137, op de administratie van het Europees Parlement; 53, op de Raad; en 12, op de Europese Investeringsbank.
Wat de resultaten betreft: in 345 gevallen zijn door de betreffende instelling maatregelen genomen om de klacht bevredigend af te wikkelen na door de ombudsman in kennis te zijn gebracht van de klacht.
In 206 gevallen is een kritische opmerking gemaakt; in 48 gevallen leidde het onderzoek tot een ontwerpaanbeveling of voorstel voor een minnelijke schikking, in de meeste gevallen met een goede uitkomst voor de indiener van de klacht.
In zes gevallen werd een speciaal verslag opgesteld aan het Europees Parlement; in vier daarvan steunde het Parlement de aanbevelingen van de ombudsman, terwijl de andere twee gevallen nog in behandeling zijn.
In 659 gevallen leidde een grondig onderzoek tot de conclusie van de ombudsman dat er geen sprake was van wanbeheer bij het optreden van de betreffende instelling.
Indien een geval niet onder het mandaat van de ombudsman valt, proberen wij altijd de indiener van de klacht voor behandeling van de kwestie te verwijzen naar een andere instantie. Zo hebben wij 2293 keer verwezen naar de nationale of regionale ombudsman dan wel het nationale of regionale parlement, in 884 gevallen geadviseerd een verzoekschrift in te dienen bij het Europees Parlement en in 913 gevallen de indiener medegedeeld zich tot de Commissie te richten.
In de loop der jaren is er kritiek gerezen op het vermeende gebrek aan bekendheid van de ombudsman en aan resultaten voor de burger omdat de instellingen hun medewerking niet zouden verlenen en evenmin hun verplichting tot goed bestuur zouden naleven. Anderen hebben gesteld dat het mandaat te eng zou zijn en dat de Europese ombudsman zich dient bezig te houden met klachten betreffende het Gemeenschapsrecht overal waar dat in de Unie wordt toegepast, of zelfs dat hij als volkstribunaal zou moeten fungeren, altijd paraat om ieder geval van onrecht te veroordelen.
De Europese ombudsman is stellig een van de bekendste ombudsinstellingen ter wereld. Onze voorlichtingscampagne is in 12 talen gesteld en gericht aan 350 miljoen burgers en inwoners van 15 lidstaten. Wij hebben elke lidstaat bezocht, persberichten uit laten gaan, voorlichtingsbrochures gepubliceerd en menige lezing en seminarie gehouden om bekendheid te geven aan ons werk.
Een van de doeltreffendste manieren om met een publiek van een dergelijke omvang te communiceren is via Internet. Ongeveer 2500 websites hebben een actieve link naar de site van de Europese ombudsman en bijna 42 procent van de klachten worden nu elektronisch ingediend, waarbij in veel gevallen gebruik wordt gemaakt van het online-klachtenformulier.
Het beste bewijs voor de toenemende bekendheid van de ombudsman is het gestaag groeiende aantal klachten. Elke maand komen er bijna 200 nieuwe klachten binnen, een toename van bijna 300 procent ten opzichte van het eerste volle jaar van samenwerking in 1996.
De resultaten van het werk van de ombudsman voor Europese burgers zijn eveneens indrukwekkend. Naast het bewerkstelligen van herstel in afzonderlijke gevallen, hebben wij belangrijke verbeteringen doorgevoerd in het functioneren van de instelling in algemene zin. Drie daarvan verdienen bijzondere vermelding.
Ten eerste hebben wij de instellingen en sommige instanties, waaronder de Europese Centrale Bank en Europol, ervan overtuigd de openbare toegankelijkheid van hun documenten te verbeteren.
Ten tweede heeft een op eigen initiatief uitgevoerd onderzoek ertoe geleid dat 17 instellingen en instanties codes van behoorlijk bestuur hebben aangenomen op basis van een door ons voorgesteld concept. Na een speciaal verslag heeft het Europees Parlement vorig jaar een herziene versie van de Code van goed administratief gedrag goedgekeurd. Wij hebben deze verbeterde versie van de Code op grote schaal rondgedeeld onder de instellingen en Europese burgers, wier recht op behoorlijk bestuur is belichaamd in de Code. Overeenkomstig de aanwijzingen van het Europees Parlement baseren wij ons op de Code om te beoordelen of er al dan niet sprake is van wanbeheer.
Ten derde hebben wij een belangrijke bijdrage geleverd aan het Handvest van de grondrechten, dat in december 2000 in Nice is afgekondigd. De ombudsman heeft voorgesteld in het Handvest het recht op behoorlijk bestuur op te nemen. Dat is overgenomen in artikel 41 van het Handvest.
Verder heeft de ombudsman zich sterk gemaakt voor de volledige en juiste toepassing van het Handvest. De instellingen van de Unie verklaren tegenover de burgers plechtig dat in het Handvest hun grondrechten zijn vastgelegd. De ombudsman beschouwt gevallen waarin de instellingen in hun handelen die rechten niet eerbiedigen derhalve als wanbeheer.
In de voorstellen van de ombudsman aan de Europese Conventie wordt onder meer geopperd om het Handvest overal waar het Gemeenschapsrecht van toepassing is juridisch bindend te maken.
In tegenstelling tot de geuite kritiek, verdienen de instellingen en instanties lof voor hun overwegend coöperatieve houding jegens de ombudsman. Zij hebben gewoonlijk correct, volledig en stipt gereageerd op de onderzoeken van de ombudsman en open gestaan voor de voorstellen tot minnelijke schikking en ontwerpaanbevelingen van de ombudsman.
Slechts in een enkel geval hebben zich problemen voorgedaan. In één geval ging het om de toegankelijkheid van informatie, waarbij de Commissie de ontwerpaanbeveling van de ombudsman afwees en niet handelde overeenkomstig een besluit van het Europees Parlement waarin het de ombudsman steunde. Het spijt me dat dit geval kennelijk niet op zichzelf staat en dat de regels voor gegevensbescherming wel vaker als excuus worden aangevoerd om de verplichting tot openheid te omzeilen.
De meeste instellingen en instanties hebben ook een code van goed administratief gedrag aangenomen. Ik begrijp nog altijd niet waarom niets is gedaan met de resolutie van het Parlement van september 2001, die een Europese bestuurswet beoogt.
Volgens mij is het alleen maar bevorderlijk voor de betrekkingen van de Unie met haar burgers als voor alle instellingen eenzelfde stel regels geldt.
Het spijt mij ook dat in het Statuut de verouderde eis van voorafgaande goedkeuring van publicaties door ambtenaren is gehandhaafd.
Ik ben het ermee eens dat het mandaat van de Europese ombudsman beperkt is. Ik ben altijd van mening geweest dat een netwerk van ombudslieden en commissies verzoekschriften nodig is om toe te zien op naleving van het Gemeenschapsrecht door de lidstaten. Wij hebben zulk een netwerk opgezet om informatie uit te wisselen, adviezen te geven en ervoor te zorgen dat klachten bij de meest competente instantie terechtkomen.
De Commissie, als hoeder van de verdragen, zou gebaat zijn bij de verdere ontwikkeling van het netwerk, omdat zij zo haar middelen beter zou kunnen inzetten voor de belangrijkste principekwesties.
In de nacht van 26 op 27 september 2002 is het Senegalese schip Le Joola, met meer dan duizend opvarenden aan boord, voor de kust van Senegal en Gambia gezonken. Thans, bijna twee weken later, zijn 476 lichamen geborgen en worden 500 mensen vermist.
Namens het Parlement heb ik president Wade van Senegal een schrijven doen toekomen om hem ons medeleven te betuigen en onze condoleances over te brengen aan de families van de slachtoffers. Laten wij vandaag een minuut stilte in acht nemen ter nagedachtenis van de slachtoffers en uit respect voor de nabestaanden, en om vanaf het noordelijk halfrond onze solidariteit met Afrika in deze tragedie te tonen ten teken dat het Zuiden ons na aan het hart ligt. Ik verzoek u een minuut stilte in acht te nemen.
Afgelopen zondag, 6 oktober 2002, is Zijne Koninklijke Hoogheid Prins Claus von Amsberg, prins-gemaal van Koningin Beatrix van het Koninkrijk der Nederlanden, in Amsterdam overleden na een langdurig ziekbed. Prins Claus zette zich in voor de Nederlandse samenleving met kracht, ernst, toewijding en, waar gepast, met humor.
Zijn toewijding aan de zaak van de internationale ontwikkelingssamenwerking is ons allen welbekend. Namens het Parlement en onze Nederlandse collega's heb ik onze oprechte deelneming overgebracht aan Hare Majesteit Koningin Beatrix en aan het Nederlandse volk.1
Het Deense voorzitterschap, vertegenwoordigd door de heer Haarder, minister van Europese Zaken, heeft zich bereid verklaard namens de Raad een verklaring af te leggen over de situatie in verband met Irak. De heer Haarder en het Deense voorzitterschap hebben hiertoe zeer recentelijk besloten. Namens het Parlement betuig ik mijn dank hiervoor aan de Raad en aan de heer Haarder persoonlijk.
Aan de orde is het verslag van de Commissie over de vorderingen op de weg naar uitbreiding. Dit verslag is vandaag vóór de lunch goedgekeurd door de Europese Commissie. Met het aannemen en publiceren van de verslagen over de toetredingslanden hebben wij een belangrijke stap gezet naar de totstandbrenging van een Europese Unie op waarlijk continentale schaal.
Wij gaan de slotfase in van een proces dat bijna dertien jaar geleden met zoveel bezieling in gang is gezet met de val van de Berlijnse Muur. Onze lidstaten en niet alleen de toetredende landen moeten afzonderlijk en gezamenlijk de noodzakelijke politieke wil vergaren om de laatste obstakels uit de weg te ruimen. In dit Huis zijn wij vastbesloten alles in het werk te stellen om ertoe bij te dragen dat alle nog resterende hinderpalen nog vóór de Top van Kopenhagen in december worden weggenomen.
Deze uitbreiding betekent voor Europa een buitengewone en ongeëvenaarde daad van verzoening, de beslechting van oude geschillen en nieuwe kansen. Na vele millennia van verdeeldheid op ons oude continent is het voor het eerst dat wij ons uit vrije wil als soevereine volken verenigen, zonder daartoe te worden gedwongen door zwaard of geweer of enig ander geweldsmiddel, maar op grond van verstandelijke overwegingen, overtuiging en gedeelde waarden. Het debat van vandaag is een belangrijke halte in dit proces.
Ik wil in het bijzonder hulde brengen aan de Europese Commissie en haar diensten en aan al diegenen in leidende posities en in de overheidsdiensten van de toetredingslanden die aan deze buitengewone transformatie werken. De Commissie zal in de begeleiding van dit proces tot het einde toe een centrale rol blijven spelen. Wij naderen de tijd dat wij, de politieke klasse, onze politieke verantwoordelijkheid op ons moeten nemen en ons tot onze burgers moeten richten met een boodschap van eensgezindheid.
Mijnheer de Voorzitter, geachte afgevaardigden, Het is mij een genoegen dat ik hier vandaag tot u kan spreken. Bij het begin van mijn mandaat stond ik ook tegenover u en heb ik mij ertoe verbonden van de uitbreiding de absolute prioriteit van mijn Commissie te maken en van mijn Commissie de Commissie van de uitbreiding te maken. De uitbreiding van de Unie betekent immers de continentale consolidatie van een gebied van vrede, veiligheid en democratie. Vandaag, drie jaar later, sta ik hier opnieuw voor u om te zeggen dat die belofte is ingelost. De Commissie heeft haar werk gedaan. De Commissie is haar belofte nagekomen.
Na een grondig onderzoek van de door de kandidaten geboekte vooruitgang kan ik u de naam mededelen van de landen waarvoor wij de Raad aanbevelen nog vóór het einde van 2002 de onderhandelingen af te ronden. Staat u mij toe de belangrijkste passage voor te lezen van de aanbevelingen die wij vandaag hebben goedgekeurd.
"Cyprus, de Tsjechische Republiek, Estland, Hongarije, Letland, Litouwen, Malta, Polen, de Slowaakse Republiek en Slovenië voldoen aan de politieke voorwaarden. Gezien de door deze landen geboekte vooruitgang en de wijze waarop zij tot dusver hun verplichtingen zijn nagekomen en rekeninghoudend met de aan de gang zijnde voorbereiding is de Commissie van oordeel dat die landen zullen hebben voldaan aan de economische criteria en aan de criteria die betrekking hebben op het acquis en in het begin van 2004 klaar zullen zijn om tot de Unie toe te treden. De Commissie beveelt dan ook aan de toetredingsonderhandelingen met deze landen vóór het einde van dit jaar af te ronden zodat in het voorjaar 2003 het toetredingsverdrag kan worden ondertekend."
Gezien de vooruitgang die Bulgarije en Roemenië in het afgelopen jaar hebben geboekt neemt de Commissie nota van de datum (2007) die deze landen hebben genoemd voor hun toetreding. De Commissie zal al het nodige doen om dit doel daadwerkelijk te verwezenlijken.
Dankzij de grondwettelijke hervorming en een reeks wetgevingspakketten heeft Turkije aanzienlijke vooruitgang geboekt wat de criteria van Kopenhagen betreft. Toch zijn nog meer inspanningen noodzakelijk. De Commissie beveelt aan dat de Europese Unie extra middelen ter beschikking stelt en Turkije nog meer steunt bij de voorbereiding van de toetreding. Hiertoe zullen wij een gewijzigd toetredingspartnerschap voorstellen en de evaluatie van de wetgeving versterken. De Commissie moedigt Turkije aan door te gaan met de hervormingen om zijn eigen kandidatuur te bevorderen.
Dames en heren, 13 jaar geleden was Berlijn nog gescheiden door de muur der schande. De muur is gevallen en Duitsland is thans herenigd. Dankzij de herwonnen vrijheid is er opnieuw een historische eenheid tussen alle volkeren van Europa. Wij moeten samen opnieuw onze toekomst opbouwen, een toekomst die gebaseerd is op gemeenschappelijke fundamentele waarden: vrede, democratie, rechtstaat, eerbiediging van de mensenrechten en bescherming van de minderheden.
De Europese Raad van Kopenhagen heeft in 1993 de landen van midden- en oost-Europa het vooruitzicht geboden om toe te treden tot de Unie. Vanaf dat ogenblik hebben deze landen een lange weg afgelegd waardoor zij op vreedzame wijze zijn overgegaan van een dictatuur naar een stabiele en participatieve democratie.
Het gaat om een buitengewone balans. In de loop van één decennium werden op doorzichtige en democratische wijze tientallen nationale, regionale en plaatselijke verkiezingen georganiseerd; werden duizenden wetten en verordeningen goedgekeurd om de nieuwe democratieën tot leven te brengen en het communautaire acquis in nationale wetgeving om te zetten; werden tienduizenden ambtenaren en rechters opgeleid om hen in staat te stellen de nieuwe wetgeving toe te passen; hebben honderdduizenden verkozenen, deskundigen en verantwoordelijken van beroepsorganisaties zich in het kader van door ons gefinancierde opleidings- en samenwerkingsprojecten verdiept in ons beleid. De twaalf landen voldoen allen aan de in Kopenhagen vastgestelde politieke criteria en de democratische instellingen werden overal versterkt. De economische prestaties in de 10 landen verbeteren geleidelijk. De groeipercentages liggen hoger dan de onze. De inflatie en het tekort worden beheerd en gecontroleerd. De rechtstreekse investeringen uit het buitenland nemen toe waaruit blijkt dat de markten vertrouwen hebben.
Mijnheer de voorzitter, geachte afgevaardigden, in het rapport dat wij vandaag hebben goedgekeurd wordt ook gewezen op tekortkomingen die voor een aantal sectoren en landen zijn vastgesteld. De tekortkomingen moeten vóór de toetreding worden verholpen; de Commissie zal samen met de autoriteiten van die landen erop toezien dat de problemen te zijner tijd worden opgelost. Wij maken ons met name nog steeds zorgen over het niveau van de administratieve capaciteit en de werking van het gerechtelijk apparaat waar er een gebrek is aan financiële en vooral personele middelen. Wij hebben geprobeerd deze problemen op te lossen door 250 miljoen EUR ter beschikking te stellen voor een ondersteunend programma. Dit programma begint nu vruchten af te werpen.
Voorts hebben wij vastgesteld dat bepaalde essentiële sectoren niet voldoende zijn voorbereid op de tenuitvoerlegging van het acquis: de douanesystemen, de fiscaliteit, de veterinaire en fytosanitaire controles, de instellingen voor het beheer en de controle van het landbouwbeleid, de diensten die belast zijn met het beheer en de controle van de structuurfondsen.
Aan de orde is het verslag (A5-0303/2002) van de heer Moreira Da Silva, namens de Commissie milieubeheer, volksgezondheid en consumentenbeleid, over het voorstel voor een richtlijn van het Europees Parlement en de Raad tot vaststelling van een regeling voor de handel in broeikasgasuitstootrechten binnen de Gemeenschap en tot wijziging van Richtlijn 96/61/EG van de Raad (COM(2001) 581 - C5-0578/2001 - 2001/0245(COD)).
Mijnheer de Voorzitter, ik ben blij dat ik het Europees Parlement kan toespreken over dit voorstel voor de handel in emissierechten. Ik ben trots op dit voorstel, omdat ik het zie als de hoeksteen voor een kostenefficiënte tenuitvoerlegging van het protocol van Kyoto door de Europese Unie.
Ik wil allereerst de rapporteur, de heer Moreira Da Silva, bedanken voor zijn niet aflatende inspanningen om dit voorstel voor een eerste lezing te presenteren. Het is mij bekend dat er in de commissie ongeveer vijfhonderd amendementen te behandelen waren. We hebben er nu nog honderd over - een wat handzamer aantal.
Mijnheer de Voorzitter, mevrouw de commissaris, beste collega's, ik wil om te beginnen mijn dank uitspreken voor het feit dat ik op zo'n prettige wijze heb kunnen samenwerken met de rapporteurs voor advies en de schaduwrapporteurs van alle politieke fracties. Dankzij deze samenwerking is het mogelijk gebleken in de Milieucommissie tot een zinvol compromis te komen.
Ik geloof dat we er met deze richtlijn voor kunnen zorgen dat klimaatverandering en het protocol van Kyoto in Europa niet langer een strikt theoretische aangelegenheid vormen, maar ook werkelijk uitdrukking vinden in het economisch en milieubeleid van alle lidstaten. Deze richtlijn legt de basis voor een koolstofeconomie: degenen die bij hetzelfde productieniveau de minste uitstoot veroorzaken zijn de winnaars. Ik wil de Commissie - hier vertegenwoordigd door mevrouw Wallström - daarom gelukwensen met dit voorstel voor een richtlijn, vooral omdat we de kosten voor het naleven van Kyoto in de Europese Unie op deze wijze aanzienlijk terugdringen. Als we erin slagen te bewijzen dat dit systeem werkt en dat het de economische kosten voor naleving van Kyoto werkelijk terugbrengt, dan geloof ik dat we onze Amerikaanse vrienden ertoe zullen kunnen overhalen het protocol van Kyoto te aanvaarden.
Ik vind het voorstel over het geheel dus goed. Er zijn echter wel punten waarop het Parlement verder wil gaan om zo het basisvoorstel te verbeteren, en over die punten is een breed compromis bereikt. Ik verdedig hier dus niet mijn eigen standpunt - ik spreek voor al degenen die dit compromis aanvaard hebben. In de eerste plaats leek het ons van belang dat deze richtlijn kwantitatieve doelstellingen voor naleving zou bevatten. Het is absoluut noodzakelijk dat er een plafond vastgesteld wordt voor de uitstootrechten van de lidstaten, en dat plafond moet in overeenstemming zijn met het protocol van Kyoto.
Verder geloven we dat het van belang is dat we de lidstaten toestaan meer sectoren en activiteiten in dit systeem onder te brengen dan die welke er nu onder vallen. Ik denk dan aan de vrijwillige optie van de lidstaten voor het opnemen van sectoren als vervoer of kleine en middelgrote ondernemingen.
Ten derde is het van groot belang dat het gebruik van kredieten tijdens de eerste toepassingsperiode van de richtlijn voor iedereen verboden is.
In de vierde plaats vinden we het belangrijk dat de richtlijn voor alle broeikasgassen geldt, en niet alleen voor kooldioxide. Het opnemen van die gassen moet dan wel geschieden op basis van transparante criteria - dezelfde als die welke voor kooldioxide gelden.
Vijfde punt: we geloven dat deze richtlijn ook moet gelden voor de chemische industrie en de aluminiumindustrie.
En dan tot slot iets over de punten waarop we wat ambitieuzer zouden moeten zijn dan het Commissievoorstel. Ik heb het dan over het systeem voor de eerste toekenning van uitstootrechten. Ik ben van mening dat een gemengd systeem gebaseerd op gratis toekenning, maar met enige ruimte voor veiling - 5 procent gedurende de eerste, en 15 procent gedurende de tweede periode - beter is dan het systeem zoals dat in het voorstel voor de richtlijn wordt genoemd, met 100 procent gratis toekenning. Een gemengd systeem is beter voor de economie en beter voor het milieu, terwijl de mededinging zo ook minder verstoord zal raken.
Ik heb het onderwerp dat mij het belangrijkst voorkomt tot het einde bewaard: de vraag in welke mate het systeem juridisch bindend is. Volgens mij kan een dergelijk systeem alleen functioneren als het wettelijk bindend - dat wil zeggen: verplicht - is. Ik geloof dat we in de Milieucommissie een goed compromis voor dit probleem hebben gevonden: een rechtens bindend systeem waarbij we tijdens de eerste periode onder bepaalde voorwaarden en voor een beperkte tijdsduur voor een aantal ondernemingen uitzonderingen kunnen maken. De goedkeuring van de amendementen 75 en 81 zou volgens mij tot een uiterst gevaarlijke situatie leiden. Het zou namelijk betekenen dat we in plaats van een bindend systeem een systeem op vrijwillige basis krijgen, en dat zou leiden tot een sterkere verstoring van de mededinging, terwijl de liquiditeit van de markt op die wijze zou afnemen. De prijs voor een ton kooldioxide zou stijgen, en de economische efficiëntie van het systeem zou afnemen.
Mijnheer de Voorzitter, allereerst wil ik de rapporteur, de heer Moreira Da Silva, de overige rapporteurs voor advies en de schaduwrapporteurs bedanken voor de plezierige wijze waarop we konden samenwerken om zo te komen tot het voorstel dat nu voor ons ligt. Ik moet daarbij opmerken dat gedurende het proces wel duidelijk is geworden dat het voorstel inzake de emissiehandel omstreden is. Verschil van inzicht tussen voor- en tegenstanders leidde dan ook tot een overweldigende hoeveelheid amendementen.
Als rapporteur voor advies van de Economische en Monetaire Commissie pleit ik voor een éénduidig en duidelijk systeem van emissiehandel, een systeem waarbij voor overheid en bedrijfsleven rechten en plichten helder zijn omschreven. Een systeem dat echter ook recht doet aan de geheel eigen dynamiek van het bedrijfsleven, een dynamiek waarin continuïteit en ruimte voor concurrentie niet onnodig worden belemmerd door nieuwe regels.
Dat in het uiteindelijke verslag dat thans voorligt een aantal amendementen van de Economische Commissie zijn overgenomen om dat te bewerkstelligen, is dan ook verheugend. Ik doel hier met name op het verlengen van de termijn in artikel 11, het aanpassen van de boeteregeling in artikel 16 en de wijze waarop lidstaten het systeem van emissiehandel belasten in artikel 16, lid 4. Het bevorderen van een goede werking van een markt voor emissierechten is gediend met duidelijkheid over marktverstorende elementen. Het valt daarom ook te betreuren dat de Milieucommissie geen overeenstemming heeft weten te bereiken over de wijze van toewijzing van de rechten vanaf 2008.
Het blijft van groot belang dat we alert blijven op maatregelen die lidstaten kunnen nemen om in te grijpen op een markt voor emissiehandel door eigen regelingen en belastingen. De weerstand tegen een systeem van emissiehandel bij verschillende partijen zal blijven bestaan en zal aanzetten tot het omzeilen van de regels. Het mag daarom niet zo zijn dat door onduidelijkheid van de richtlijn emissiehandel gedoemd is te mislukken. Bij emissiehandel geldt dan ook wel heel sterk: 'The proof of the pudding is in the eating?.
Mijnheer de Voorzitter, ik spreek namens de Commissie juridische zaken en interne markt. Collega Blokland zei zojuist: 'The proof of the pudding is in the eating?. Ik zou willen zeggen dat zij die nog niet over emissiehandel hebben nagedacht, eens aan het eten van zeekreeft moeten denken. Stelt u zich voor dat er een grote zeekreeft voor u op een bord ligt. Aanvankelijk krijgt u daarvan vrij makkelijk zeer grote en sappige stukken los, maar als u bij de kleine scharen en gewrichten komt, wordt het eten vrij moeilijk. U laat ze uiteindelijk op het bord liggen, omdat het nauwelijks nog de moeite loont op te eten wat er over is. Wat ik hiermee wil zeggen is natuurlijk dat de emissiehandel ons helpt de sappige doelen voor uitstootvermindering te vinden, de doelen waarbij de vermindering van emissies kosteneffectief en werkelijk lonend is. De moeilijkst te verwezenlijken doelstellingen kunnen wij dan misschien voor het laatst bewaren of op een andere manier zien te bereiken.
Er zijn doeltreffende methoden nodig om de verplichtingen van het protocol van Kyoto na te komen. Het lijkt me verstandig nu te beginnen, omdat de verplichtingen van het protocol van Kyoto naar alle waarschijnlijkheid vanaf 2008 van kracht zullen zijn. Wij weten dat in het zakenleven degenen die vroeg beginnen vaak ook de grootste winsten binnenhalen.
In het verslag van de Milieucommissie wordt een regeling voorgesteld die voldoet aan alle belangrijke eisen die aan een goed emissiehandelssysteem gesteld kunnen worden. Allereerst stemt het Parlement vandaag over het voorstel om de emissiemarkt aanzienlijk uit te breiden door nieuwe sectoren, inclusief nieuwe gassen, erbij te betrekken. Op die manier kunnen wij er zeker van zijn dat er op de markt voldoende kopers en verkopers zijn. Wat de door de lidstaten gewenste flexibiliteit betreft heeft de Commissie milieubeheer, volksgezondheid en consumentenbeleid naar mijn mening de best mogelijke oplossing gevonden door de lidstaten toe te staan onder bepaalde voorwaarden enkele installaties tijdelijk van de emissiehandel uit te sluiten. Dat is naar mijn mening een uitstekende oplossing, en die is ook door de Commissie juridische zaken en interne markt voorgesteld.
Het belangrijkste is dat men zich bij de verdeling van emissierechten aan zodanige criteria houdt dat ondernemingen die al veel doen aan de vermindering van hun uitstoot worden gesteund en beloond. In feite is dat ook een wezenlijk element in de discussie over de veilingen, omdat met een veiling het idee verbonden is dat voorlopers gesteund en beloond worden.
Ik hoop dat het Parlement in ieder geval aanvaardt dat een klein deel van de quota's geveild wordt. Wij hebben in de commissie en het hele Parlement geweldig goed samengewerkt. Daarvoor wil ik vooral de rapporteur en de Commissie hartelijk bedanken.
Hartelijk dank, mevrouw Hautala. Misschien kunt u ons nog vertellen waar u zo graag kreeft gaat eten. U heeft dat zo mooi als voorbeeld gebruikt!
Mijnheer de Voorzitter, ik zal het niet over kreeften hebben, maar ik wil wel kwijt dat ik de belangstelling van de vorige twee sprekers deel. Mijnheer de Voorzitter, u bent overal van op de hoogte, dus u weet ook al wat het advies van de Commissie industrie, externe handel, onderzoek en energie zal zijn. Het is mijn taak dit advies mede te delen, voor het geval er collega's zijn die nog niet weten hoe dat advies luidt.
Binnen de Commissie industrie, externe handel, onderzoek en energie waren er veel verschillende meningen, zoals ik aanstonds duidelijk zal maken. Ik zal een korte beschrijving geven van een aantal van de belangrijkste punten, en de discussie zal zich op die punten moeten concentreren. De belangrijkste vraag is waarschijnlijk de volgende: moet dit systeem bindend zijn, of is er ruimte voor opt-outs en derogaties? Een aantal landen was voor derogaties. De overige commissieleden waren van mening dat als we derogaties zouden toestaan iedereen erom zou vragen. We zaten dus met een dilemma.
Ik verklaar de vergadering van het Europees Parlement, die op donderdag 10 oktober 2002 is onderbroken, te zijn hervat.
Collega's, ik heb vandaag de droevige taak stil te staan bij de dood van onschuldige mensen, die in twee recente aanslagen om het leven zijn gekomen. Het is nog steeds niet precies bekend hoeveel slachtoffers er zijn gevallen ten gevolge van de autobommen die op 12 oktober zijn ontploft in Kuta Beach op Bali. Ons medeleven gaat uit naar de families van alle tweehonderd slachtoffers en de meer dan tweehonderdvijftig gewonden. Zij zijn het slachtoffer geworden van een verschrikkelijke misdaad die ik namens dit Parlement ondubbelzinnig veroordeel. Dit is een onaanvaardbaar hoge prijs voor de les dat wij allen nauwer moeten samenwerken en voortdurend waakzaam moeten zijn in de strijd tegen het terrorisme.
De aanslag die een dag eerder plaatsvond in Vantaa bij Helsinki veroordeel ik eveneens. Ook bij deze aanslag, die schijnbaar geen verband houdt met de aanslag op Bali, zijn onschuldige mensen omgekomen tijdens hun dagelijkse bezigheden. Namens dit Parlement betuig ik mijn deelneming met de families van de slachtoffers.
Ik verzoek u thans een minuut stilte in acht te nemen ten teken van respect voor en medeleven met de onschuldige slachtoffers van deze aanslagen.
Voordat wij overgaan tot de regeling van de werkzaamheden, wil ik gaarne de gelegenheid aangrijpen om u verslag te doen van iets waarover u de afgelopen 24 uur ongetwijfeld gehoord heeft: het daverende 'ja' van de Ierse bevolking in het referendum over het Verdrag van Nice.
In alle 42 kiesdistricten van Ierland werd het Verdrag met meerderheid van stemmen aangenomen. Bij de vorige stemming was het tegenovergestelde het geval: toen stemden 40 kiesdistricten tegen. Wat ik daaruit concludeer voor ons Parlement is dat het de leiders die vrijdag de topconferentie in Brussel bijwonen nu duidelijk moet zijn dat er geen nieuwe hindernissen moeten worden opgeworpen op de weg naar de uitbreiding. De tijd is nabij dat we de uitbreiding moeten afronden. De voorbereidingen in oktober voor de in december te houden topconferentie in Kopenhagen bieden thans de gelegenheid deze historische daad van Europese verzoening te voltooien.1
De definitieve ontwerpagenda, zoals opgesteld door de Conferentie van voorzitters tijdens haar vergadering van donderdag 17 oktober 2002, overeenkomstig de artikelen 110 en 110 bis van het Reglement, is rondgedeeld.
Aangezien er zeventig individuele amendementen waren ingediend op verslag (A5-0340/2002) van mevrouw Grossetête over het communautair wetboek betreffende geneesmiddelen voor menselijk gebruik, naast de 132 amendementen in het verslag, had ik op grond van artikel 130 bis de Commissie milieubeheer, volksgezondheid en consumentenbeleid in overleg met haar voorzitter gevraagd bijeen te komen om zich te buigen over de amendementen.
Intussen is echter een groot aantal amendementen ingetrokken en een aantal andere amendementen komt overeen met die welke door de commissie zijn aangenomen. In het licht van deze veranderingen is het gepaster geen nieuwe commissievergadering bijeen te laten roepen en de resterende amendementen ter plenaire vergadering in stemming te brengen.
Mijnheer de Voorzitter, het is inderdaad terecht dat u dit punt toelicht. Sinds de stemming in de commissie waren er aanvankelijk zeventig amendementen ingediend. Volgens de laatste berichten zijn er op dit moment 52 amendementen. Van deze 52 amendementen zijn er ongeveer dertig door de Commissie milieubeheer, volksgezondheid en consumentenbeleid verworpen, terwijl veel andere amendementen al een bepaald aantal stemmen binnen de commissie hadden gekregen.
Ik ben van mening dat een extra vergadering van de bevoegde commissie niet veel zou toevoegen en de situatie niet werkelijk zou kunnen verhelderen. Indien de betrokken collega's de moeite zouden willen nemen om de overbodige amendementen in te trekken, dan zou de stemming woensdag uitstekend kunnen verlopen.
Mijnheer de Voorzitter, u hebt er heel verstandig aan gedaan niet van ons te verlangen dat wij nog een commissievergadering beleggen. Dat is een goede start van de nieuwe week.
Echter, misschien kunt u iemand vragen - en dat zal vermoedelijk wel weer de heer Corbett worden - om eens naar het Reglement te kijken, want dat bevat een tamelijk vreemde bepaling. Er staat: 'Indien op een verslag meer dan 50 amendementen ter behandeling ter plenaire vergadering zijn ingediend, kan de Voorzitter, in overleg met de voorzitter van de bevoegde commissie, deze commissie verzoeken een vergadering bijeen te roepen om deze amendementen te behandelen.? Dat betekent dat u en ik ons door een heleboel amendementen heen moeten worstelen, die soms behoorlijk verwarrend kunnen zijn. Of we moeten een strikte regel hebben die eenvoudigweg bepaalt: 'Indien op een verslag meer dan 50 amendementen ter behandeling zijn ingediend, dient de Voorzitter de commissie te verzoeken een vergadering bijeen te roepen?, of we schrappen het artikel. Op grond van de huidige tekst wordt de keuze aan ons beiden gelaten. Ik ben evenwel blij dat ik kan zeggen dat ik uw zeer verstandige besluit ondersteun.
Mijnheer Corbett, spreekt u alstublieft het verlossende woord: handelen naar eigen goeddunken of niet?
Mijnheer de Voorzitter, ook ik denk dat het een verstandig besluit is en het laat zien dat het goed is dat flexibel met de tekst van dit artikel wordt omgegaan. Na overleg met de voorzitter van de bevoegde commissie mag de Voorzitter bepalen of het al dan niet nuttig is dit artikel toe te passen en dienovereenkomstig handelen. Zelfs als het artikel niet wordt toegepast is het van belang, zo is vandaag gebleken, omdat het op ons een dringend beroep doet om amendementen in te trekken, wat ons later ter plenaire vergadering een hoop tijd bespaart.
Ik heb een verzoek ontvangen van de Fractie De Groenen/Vrije Europese Alliantie, op grond van artikel 111 bis van het Reglement, om inschrijving op de agenda van een buitengewoon debat over de financiering van de nucleaire sector in Noord-Korea in de context van het aangekondigde kernbewapeningsprogramma. De Commissie heeft verklaard dat commissaris Patten dinsdag om 21.00 uur het woord zou kunnen voeren over deze kwestie.
Mijnheer de Voorzitter, geachte collega's, eind december 2001 hebben wij een verslag aangenomen over de strategie voor en organisatie van de energieontwikkeling op het Koreaanse schiereiland, waarmee wij besloten een bijdrage te leveren aan de ontwikkeling van kernenergie voor civiele doeleinden in Korea.
Aan de orde is de gecombineerde behandeling van de volgende verslagen namens de Commissie milieubeheer, volksgezondheid en consumentenbeleid:
A5-0330/2002 van mevrouw Rosemarie Müller over het voorstel voor een verordening van het Europees Parlement en de Raad tot vaststelling van communautaire procedures voor het verlenen van vergunningen, het toezicht en de geneesmiddelenbewaking met betrekking tot geneesmiddelen voor menselijk en diergeneeskundig gebruik en tot oprichting van een Europees Bureau voor de geneesmiddelenbeoordeling (COM(2001) 404 - C5-0591/2001 - 2001/0252(COD);
A5-0340/2002 van mevrouw Françoise Grossetête over het voorstel voor een richtlijn van het Europees Parlement en de Raad tot wijziging van Richtlijn 2001/83/EG tot vaststelling van een communautair wetboek betreffende geneesmiddelen voor menselijk gebruik (COM(2001) 404 - C5-0592/2002 - 2001/0253(COD);
A5-0334/2002 van mevrouw Françoise Grossetête over het voorstel voor een richtlijn van het Europees Parlement en de Raad tot wijziging van Richtlijn 2001/82/EG tot vaststelling van een communautair wetboek betreffende geneesmiddelen voor diergeneeskundig gebruik (COM(2001) 404 - C5-0593/2001 - 2001/0254(COD).
Mijnheer de Voorzitter, alvorens een korte uiteenzetting te geven van de drie Commissievoorstellen, wil ik beide rapporteurs, mevrouw Müller en mevrouw Grossetête, evenals de Commissie milieubeheer, volksgezondheid en consumentenbeleid dankzeggen en feliciteren met al het werk dat zij hebben verricht om deze drie verslagen tot een goed einde te brengen.
Ik zal beginnen met de doelstellingen van de voorstellen. Dat zijn er drie. De eerste en meest belangrijke is dat de Europese burger kan rekenen op een hoge mate van bescherming van de gezondheid. Dat is steeds het uitgangspunt. De tweede doelstelling is het vergroten van de beschikbaarheid van innovatieve geneesmiddelen en tegelijkertijd het bevorderen van de concurrentie met generieke geneesmiddelen. De voorbereiding op de aanstaande uitbreiding is de derde doelstelling.
Wat de voorstellen zelf betreft, zal ik me concentreren op drie daarvan. Ten eerste is er de noodzaak van een sterkere rol voor het Europees Bureau voor de geneesmiddelenbeoordeling en de gecentraliseerde procedure. Waarom? Omdat het doel is nieuwe, innovatieve geneesmiddelen gelijktijdig aan alle Europese burgers beschikbaar te stellen. Dat is een kwestie van gelijke behandeling van alle patiënten in Europa. De Commissie stelt derhalve voor de gecentraliseerde vergunningsprocedure voor alle medicijnen met nieuwe werkzame stoffen verplicht te stellen. Dat is de communautaire oplossing voor het vraagstuk van de beschikbaarheid van innovatieve geneesmiddelen en ik hoop dat het Parlement er zijn steun aan verleent. Het is bovendien een oplossing die schaalvoordelen oplevert, geld en tijd uitspaart en een doelmatiger regelgeving tot gevolg heeft.
De Commissie wil, met name na de uitbreiding van de EU, patiënten verzekeren van een snellere toegang tot innovatieve geneesmiddelen. De procedure van wederzijdse erkenning heeft haar beperkingen. Met de beoordeling door het Londense Bureau zijn gemiddeld 180 dagen gemoeid - duidelijk minder dan het wettelijk voorgeschreven maximum van 210 dagen.
De centrale procedure zou ook gunstig uitpakken voor het midden- en kleinbedrijf. Als we bijvoorbeeld naar de biotechnologie kijken, waarin het MKB sterk vertegenwoordigd is en de gecentraliseerde vergunning al verplicht is, dan zien we dat zich daar geen problemen van betekenis hebben voorgedaan.
De voordelen van een centrale procedure voor het MKB zijn evident op een gebied als dat van de weesgeneesmiddelen, waar de meeste vergunningen voor het in de handel brengen van producten worden verstrekt aan het MKB. Dit gezegd zijnde, zou de Commissie, met het oog op het bieden van een algemene oplossing, kunnen denken aan ondersteunende maatregelen om het MKB zo nodig te helpen specifieke hindernissen weg te nemen.
Ten tweede moeten we de juiste balans zien te vinden tussen innovatie en concurrentie van generieke geneesmiddelen. Waarom is dat zo belangrijk? Kort gezegd: omdat innovatieve producten nodig zijn voor de patiënten, en generieke geneesmiddelen om de kosten van de volksgezondheid te drukken.
Hoe nu daarin het juiste evenwicht te bereiken? Voor innovatieve geneesmiddelen is in het voorstel van de Commissie een nieuwe periode voor gegevensbescherming opgenomen, terwijl generieke geneesmiddelen sneller op de markt kunnen worden gebracht. Hoe kan dat gebeuren? Ten eerste door de periode van gegevensbescherming voor alle landen op tien jaar te stellen. Daarmee krijgt Europa een geharmoniseerde oplossing. De beschermingsperiode biedt de innoverende farmaceutische industrie de gelegenheid haar O&O-investeringen terug te verdienen, en zorgt voor een soepeler werking van de interne markt. Ter stimulering van verder innovatie- en onderzoekswerk voorziet het Commissievoorstel in een eventuele verlenging van de beschermingsperiode tot maximaal elf jaar.
Voor generieke geneesmiddelen houdt het voorstel van de Commissie een verandering van een allang bestaand EU-beleid in. Ons voorstel is om voor het eerst in de Europese wetgeving toe te staan dat proeven met generieke geneesmiddelen beginnen vóór de afloop van het octrooi of andere vormen van bescherming van de intellectuele eigendom. Zo kunnen generieke geneesmiddelen in de meeste landen sneller op de markt worden gebracht en zal de concurrentie aanzienlijk toenemen.
Volgens de Commissie is dit een evenwichtig voorstel. Het houdt rekening met de belangen van de innoverende Europese farmaceutische industrie, die terrein verliest ten opzichte van de industrie in de Verenigde Staten. Alles bij het oude laten, betekent minder banen en minder onderzoek in Europa. Dit voorstel brengt een concurrerende markt voor generieke geneesmiddelen dichterbij, en daarmee voordeliger medicijnen voor de Europese burger.
Ter afsluiting nog enkele opmerkingen over de gecontroleerde toegang tot informatie voor patiënten. Ik wist dat het een moeilijke discussie zou worden, maar laat ik voorop stellen dat de Commissie geen directe reclame aan de patiënt op het oog heeft zoals in de VS gebruikelijk is. Tijdens de discussies is veel gezegd over het Amerikaanse model, maar dat is niet ons model.
Feit is dat veel informatie al her en der op Internet te vinden is, tenminste voor Engelstalige patiënten. Daaraan kleven twee belangrijke nadelen: discriminatie van niet-Engelstaligen en de mogelijk versplinterde en onbetrouwbare aard van de informatie.
Volgens ons voorstel kunnen Europese burgers beschikken over informatie die is gevalideerd door de regelgevingsinstanties in Europa en is opgesteld overeenkomstig door de lidstaten en de Commissie overeen te komen richtlijnen. Het is een behoedzaam voorstel. Het is een Europees proefproject dat niets gemeen heeft met het Amerikaanse model. Eén alternatief voor de huidige situatie is door te gaan met grootschalige directe reclame aan patiënten via Internet. Aan die situatie valt via onze wetgeving niets te veranderen. Een ander alternatief is patiënten toegang te bieden tot degelijke, door de bevoegde instanties in Europa gevalideerde informatie over medicijnen tegen een beperkt aantal ziekten. Dit laatste alternatief betekent mijns inziens meer keus en meer veiligheid voor Europese patiënten.
Concluderend: de Commissievoorstellen hebben tot doel een hoog niveau van volksgezondheid voor de Europese burger te waarborgen, en de beschikbaarheid van innovatieve geneesmiddelen en generieke producten op evenwichtige wijze te vergroten, en zijn tevens bedoeld als voorbereiding op de uitbreiding van de EU.
Het is een uitdagend stuk wetgeving. Ik zie uit naar het debat van vandaag in het Parlement en naar verdere samenwerking met Parlement en Raad.
Mijnheer de Voorzitter, geachte afgevaardigden, bij de onderhavige wetgeving moeten wij onszelf de vraag stellen of wij bij de toelating van nieuwe innovatieve geneesmiddelen meer Europa nodig hebben of dat de procedure van de wederzijdse erkenning de beste methode is. Met andere woorden: willen wij dat er een uitgebreidere interne markt voor geneesmiddelen komt om ervoor te zorgen dat patiënten in heel Europa sneller kunnen beschikken over nieuwe, veilige en krachtige geneesmiddelen of willen wij dat patiënten door de uiterst omslachtige toelatingsprocedures ook in de toekomst zo lang mogelijk verstoken blijven van nieuwe geneesmiddelen?
Ik pleit voor een ruimere toelating van geneesmiddelen die nieuwe werkzame stoffen bevatten. Dat levert niet alleen voordelen op voor de patiënten, maar ook voor de ondernemingen, die hun geneesmiddelen sneller dan tot dusver op de markt kunnen brengen en daarmee hun concurrentiepositie kunnen verbeteren. Met de steunmaatregelen die voor de KMO's zijn voorzien worden de belemmeringen van de centrale toelating waardoor zij inderdaad worden getroffen, opgeheven. Mijns inziens moeten de patiënt en zijn behoeften in principe centraal staan in de wetgeving. Dat betekent dat veiligheid en werkzaamheid van een geneesmiddel een centrale rol moeten spelen in de toelatingsprocedures.
De procedure moet transparant zijn. Het is derhalve noodzakelijk dat patiënten, artsen en ondernemingen toegang hebben tot alle informatie die niet beschermd hoeft te worden. Via een openbare databank kan in de toekomst te allen tijde uitgebreide informatie over de stand van de toelatingsprocedures, over afgeronde klinische proeven, over bijwerkingen en prijzen van geneesmiddelen worden verkregen.
In het licht hiervan vind ik het jammer dat er binnen de Commissie milieubeheer, volksgezondheid en consumentenbeleid geen meerderheid te vinden was voor het informatieproject van de Commissie over astma, diabetes en aids. Het Commissievoorstel was absoluut onduidelijk en het heeft de vrees doen ontstaan dat reclame voor geneesmiddelen waarvoor een recept vereist is, zou worden toegelaten. Door dit besluit heeft de commissie milieubeheer, volksgezondheid en consumentenbeleid echter de kans laten lopen om de informatie voor de patiënt te verbeteren. Ik ben ervan overtuigd dat deze fout de komende jaren rechtgetrokken zal moeten worden.
Om de veiligheid van geneesmiddelen te kunnen garanderen is de geneesmiddelenbewaking van belang, dat wil zeggen het toezicht op bijwerkingen en de rapportage daarvan. Door de meldplicht voor bijwerkingen en de periodieke verslagleggingsplicht aan de vergunningverlenende instanties wordt een voortdurende allesomvattende beoordeling van geneesmiddelen gegarandeerd. De mazen van het vangnet op het gebied van de geneesmiddelenbewaking zijn zeer klein. Daardoor kunnen bijwerkingen sneller worden geconstateerd en kan er snel worden opgetreden in crisisgevallen. Op grond daarvan is een nieuwe toelatingsprocedure na vijf jaar niet noodzakelijk.
Een ander belangrijk punt van de hervorming is dat de organen van het Europees Bureau voor de geneesmiddelenbeoordeling op toekomstige taken en de uitbreiding van de EU moeten worden voorbereid. Door middel van open sollicitatieprocedures voor de raad van bestuur en de uitvoerend directeur wordt de structuur van de Europese Autoriteit voor voedselveiligheid ook bij het EMEA ingevoerd. Grote wetenschappelijke deskundigheid en openbaarmaking van belangen zijn de voorwaarden om lid van een orgaan van het Bureau te worden. Naast de reeds bestaande wetenschappelijke comités zal er in de toekomst een gelijkwaardig comité voor geneesmiddelen op basis van planten worden ingesteld waarmee in de toekomst een vrijwillige centrale toelating van geneesmiddelen op basis van planten mogelijk zal zijn. Patiënten krijgen op die manier in heel Europa de mogelijkheid om beproefde geneesmiddelen op basis van planten te gebruiken.
Voor patiënten is de bescherming van de gezondheid belangrijk, maar daarnaast zijn de concurrentiepositie en de innovatiecapaciteit van de farmaceutische industrie in Europa van belang. Een stap in de richting van een betere concurrentiepositie is met zekerheid de harmonisering van de gegevensbescherming. Volgens de huidige regelingen duurt deze in Europa tussen de zes en tien jaar. Dat betekent dus dat er dringend een harmonisering moet worden doorgevoerd. De regeling van tien jaar is een signaal voor de farmaceutische bedrijven om het onderzoek te intensiveren en daadwerkelijke innovaties op de markt te brengen. Deze regeling is evenwel ook een signaal aan de fabrikanten van generieke geneesmiddelen om gebruik te maken van de Bolar-bepalingen. Het voorstel van de Commissie is volgens mij een geslaagde poging een evenwicht te vinden tussen het terechte verlangen van de farmaceutische bedrijven dat hun gegevens worden beschermd en de vordering van de nationale gezondheidsstelsels dat de toegang tot goedkope generieke geneesmiddelen wordt verbeterd.
Voorbereidende werkzaamheden met het oog op de bijeenkomst van de Europese Raad van 24/25 oktober te Brussel
Aan de orde zijn de verklaringen van de Raad en de Commissie over de voorbereidende werkzaamheden met het oog op de bijeenkomst van de Europese Raad van 24 en 25 oktober te Brussel.
Mijnheer de Voorzitter, ik werd verzocht een verklaring af te leggen met de titel: "Voorbereidende werkzaamheden met het oog op de bijeenkomst van de Europese Raad van 24/ 25 oktober 2002 te Brussel".
Deze bijeenkomst zal een belangrijke rol spelen in de toekomstige werkzaamheden van het Deens voorzitterschap. Zoals u weet, zal één belangrijk onderwerp de agenda overheersen: de uitbreiding en het daarmee samenhangend probleem van Kaliningrad, waarvoor het Europees Parlement zich sterk interesseert. Het resultaat van deze bijeenkomst zal van doorslaggevend belang zijn voor het welslagen van de onderhandelingen met de tien kandidaat-landen, hetgeen ons gemeenschappelijk doel is. De Europese Raad moet zoveel mogelijk beslissingen nemen opdat er zo weinig mogelijk over blijft voor Kopenhagen. Wat namelijk over zal blijven voor Kopenhagen zal sowieso al moeilijk genoeg zijn.
Op de bijeenkomst van de Europese Raad zal de voorzitter van de Conventie de stand van zaken betreffende de werkzaamheden van de Conventie toelichten. Ook de Voorzitter van het Europees Parlement zal aan de Raad verslag uitbrengen. Ik zal beginnen met dit laatste. De ontmoeting met de Voorzitter van het Europees Parlement is een vaste traditie geworden, die door de staatshoofden en regeringsleiders van de Europese Raad, voor zover ik weet, ten zeerste gewaardeerd wordt.
In het licht van de huidige agenda is het natuurlijk bijzonder interessant het standpunt te kennen van de Voorzitter van het Europees Parlement over de door de Europese Raad te behandelen punten en met name over de uitbreiding en het probleem van Kaliningrad, waarop ik later terugkom. Het tijdstip van deze bijeenkomst met de Voorzitter van het Europees Parlement is uiterst geschikt. Dit valt namelijk net vóór de werkvergaderingen over de uitbreiding en Kaliningrad. Daarnaast hopen wij uiteraard dat de bijeenkomst ook nuttig zal zijn voor de Voorzitter en het Parlement zelf, omdat onder meer informatie kan worden uitgewisseld en ideeën naar voren kunnen worden gebracht voor de toekomstige werkzaamheden.
Nu enkele woorden over de uitbreiding. In Brussel dient de knoop te worden doorgehakt voor een aantal belangrijke onderwerpen die het pad van de uitbreiding kunnen effenen. Er moet beslist worden met welke kandidaat-landen de toetredingsonderhandelingen dit jaar afgesloten kunnen worden. Het uitgangspunt zal gevormd worden door de voortgangsverslagen die de Commissie voor elk kandidaat-land heeft opgesteld en door het strategiedocument van de Commissie voor de uitbreiding in haar geheel dat commissaris Verheugen, die hier overigens aanwezig is, op 9 oktober heeft ingediend. Op basis van een uitgebreide evaluatie van elk kandidaat-land komt de Commissie tot de conclusie dat 10 landen begin 2004 aan alle criteria zullen kunnen voldoen en derhalve beveelt zij aan de toetredingsonderhandelingen met deze landen zoals gepland dit jaar af te ronden. De Europese Raad zal op zijn bijeenkomst in Kopenhagen ook bespreken hoe het toetredingsproces van de kandidaat-landen waarmee de onderhandelingen dit jaar niet kunnen worden afgesloten (Bulgarije, Roemenië en Turkije) verder moet verlopen.
In Brussel moet ook een besluit worden genomen over enkele moeilijke punten in de toetredingsonderhandelingen over de financiële maatregelen. De Raad Algemene Zaken was gisteren eensgezind wat de institutionele vraagstukken aangaat. Als onderdeel van het financieel pakket moet de Europese Raad onder andere het totaal bedrag voor de uitbreiding vaststellen, alsook het aandeel van de kandidaat-landen in het gemeenschappelijk landbouwbeleid, meer bepaald wat de directe inkomenssteun betreft, en het totaal steunbedrag dat voor de kandidaat-landen bestemd is in het cohesiefonds en de structuurfondsen. De Europese Raad moet ook een standpunt innemen over de netto-positie van de kandidaat-landen ten opzichte van de EU-begroting. Over de berekeningsgrondslag is men het reeds eens geworden.
Het debat dat tot nog toe over deze onderwerpen is gevoerd, doet vermoeden dat het niet gemakkelijk zal zijn om het over deze dingen eens te worden. De Europese Raad in Sevilla had besloten dat de EU haar standpunten over de onopgeloste problemen in de hoofdstukken die een belangrijk deel van de begroting vertegenwoordigen, begin november aan de kandidaat-landen diende voor te leggen. Dit betekent dat als men het tijdschema van Sevilla wil aanhouden, de Europese Raad in Brussel een standpunt zal moeten innemen ten aanzien van deze kwesties. Het Deens voorzitterschap zal hierop aandringen. De bijeenkomst mag niet worden afgesloten zonder dat een oplossing is gevonden. Zoals gezegd, ziet het ernaar uit dat dit een harde dobber zal worden. Alle partijen zullen bereid moeten zijn om compromissen te sluiten, want er moet een oplossing gevonden worden.
Daarnaast moet het probleem van Kaliningrad besproken worden. Ook voor deze kwestie werd gisteren vooruitgang geboekt in Luxemburg, waar commissaris Verheugen en ikzelf net vandaan komen. De kwestie was in Sevilla aan de orde. Toen werd de Commissie verzocht de mogelijkheden voor een efficiënte en soepele regeling van het transitprobleem te onderzoeken. De voorgestelde oplossing moest zowel met de communautaire wetgeving als met de wensen van de betroffen kandidaat-landen stroken. De Commissie heeft op 18 september een mededeling ingediend die de Raad reeds twee keer besproken heeft en die pas op 15 oktober in het Parlement behandeld werd. Het voorzitterschap heeft samen met de Commissie een aantal gesprekken met Rusland gevoerd en ook overleg gepleegd met Litouwen, het kandidaat-land dat het nauwst betrokken is bij dit probleem.
Naast de principes die ten grondslag lagen aan het mandaat van Sevilla, heeft de EU beklemtoond dat Litouwen het soeverein recht heeft zijn grenzen te controleren en de toegang tot het land eventueel te verbieden. Er is tevens bepaald dat een oplossing de totale deelname van Litouwen aan de Schengen-samenwerking niet mag verhinderen noch vertragen. De Raad heeft zich bereid verklaard Litouwen in dit opzicht garanties te bieden en tot slot stemt de Raad ook in met een compensatie van de extra kosten die een oplossing van het transitprobleem voor Litouwen met zich mee zou kunnen brengen.
Rusland blijft het recht op een visumvrije transit met de trein door Litouwen opeisen. Dit is een oplossing die vele technische, financiële, juridische en politieke problemen met zich meebrengt. De EU heeft echter niet geweigerd de mogelijkheid te onderzoeken en het voorzitterschap zal blijven zoeken naar een oplossing die alle partijen zo veel mogelijk voldoening kan geven en in de Europese Raad steun kan krijgen. De zojuist door mij genoemde richtsnoeren werden gisteren op de bijeenkomst van de Raad Algemene Zaken in Luxemburg opgevolgd. Gisteren is ook afgesproken dat Litouwen, als het dat wenst - en dat wenst het - lid moet kunnen worden van Schengen, en wel op hetzelfde ogenblik als de andere kandidaat-landen. Dat is het standpunt van de Unie. Mijns inziens hebben de vijftien regeringen zich zeer goed voorbereid op de werkzaamheden van de Europese Raad in Brussel en de daarop volgende gesprekken van het voorzitterschap met Rusland. Het hoogtepunt daarvan zal de Top van de EU met Rusland zijn die in november in Kopenhagen zal plaatsvinden.
Overeenkomstig de Verklaring van Laken zal de voorzitter van de Conventie, de heer Giscard d'Estaing, aan de Europese Raad verslag uitbrengen over de vorderingen in de werkzaamheden van de Conventie. Het voorzitterschap heeft een belangrijke ambitie: wij willen in staat zijn de werkzaamheden van de Conventie een impuls te geven. De Conventie heeft een goede start gemaakt en bevindt zich nu in een belangrijke analysefase. Het aantal voorstellen neemt toe, de papierberg groeit en wij zijn naar mijn mening reeds getuige geweest van een boeiend debat over de toekomst van Europa, zowel binnen als buiten de Conventie. Het was een plezier te kunnen vaststellen hoe geëngageerd de leden van de Conventie zijn, en met name de leden van dit Parlement die goed beslagen ten ijs zijn gekomen en daardoor een stempel op het debat hebben gedrukt.
Met de Conventie is er voor het eerst in alle openheid een echt debat ontstaan, een debat dat over de Europese grenzen heen reikt. Dat zijn wij niet gewend. Het Europees debat speelt zich meestal af tussen de Europese politici en hun achterban maar niet met het publiek in de andere landen. In dit debat over de toekomst van Europa gaat het er anders aan toe. Dat is naar mijn mening veelbelovend voor onze ambitie om een Europese samenwerking te scheppen die democratischer is en dichter bij de burger staat.
Zoals uit mijn toespraak duidelijk zal zijn, heeft de Top van Brussel een uitgebreide en ambitieuze agenda. Ik hoop en ben ervan overtuigd dat alle landen de nodige compromisbereidheid zullen tonen en de belangrijke door mij genoemde beslissingen genomen kunnen worden. Ik maak er geen geheim van dat hetgeen overblijft de hardste dobbers zullen zijn en uiteraard met financiën te maken hebben.
Ik herhaal, de Europese Raad kijkt ernaar uit de Voorzitter van het Europees Parlement, de heer Cox, te kunnen beluisteren en met hem van gedachten te kunnen wisselen. Het Parlement heeft in het uitbreidingsproces ongetwijfeld een rol gespeeld. Het heeft reeds in een vroeg stadium, eerst in de Commissie buitenlandse zaken, mensenrechten, gemeenschappelijke veiligheid en defensiebeleid en daarna in de plenaire vergadering, bijna unaniem gezegd wat er diende te gebeuren. Dit heeft de vereiste impuls en drijfkracht gegeven waardoor het - hopelijk althans - onmogelijk is geworden het uitbreidingsproces op het laatste ogenblik nog af te blazen. Namens het voorzitterschap wil ik het Parlement daarvoor hartelijk danken.
Mijnheer de Voorzitter, geachte Parlementsleden, nu Ierland voor het Verdrag van Nice heeft gestemd, hebben wij de laatste politieke obstakels die de ratificatie van het verdrag beletten, overwonnen en hebben wij de weg geëffend voor de uitbreiding. Ik verheug mij over de wijze keuze van de Ierse burgers, die blijk hebben gegeven van openheid en verantwoordelijkheidszin.
Wat opgaat voor Ierland, geldt ook voor ons allen. Het uitbreidingsproces zonder getalm voortzetten, is in ons gemeenschappelijk belang. Om die reden is de komende Europese Raad van Brussel van fundamenteel belang. De besprekingen zullen vooral gaan over onze aanbevelingen tot afsluiting van de onderhandelingen met tien kandidaat-lidstaten vóór het einde van het jaar. Er zal ook worden gesproken over de toetredingsdatum van Bulgarije en Roemenië en over de volgende fase van de kandidatuur van Turkije. Bovendien zullen wij de kwestie Kaliningrad behandelen. Misschien zullen wij de gelegenheid hebben om de internationale situatie te bekijken, vooral hoe de strijd tegen het terrorisme kan worden opgevoerd gezien de recente tragische gebeurtenissen op Bali en de Filippijnen. Wij zullen het relaas van de voorzitter van de Europese Conventie horen en wij zullen de gebruikelijke gedachtewisseling hebben met de Voorzitter van het Parlement.
Het eerste punt op de agenda van de Raad zal dan ook de uitbreiding zijn en ik zou deze gelegenheid willen aangrijpen om opnieuw de sterke argumenten te bevestigen die ons ertoe hebben gebracht de lidstaten aan te bevelen de onderhandelingen met tien landen positief af te sluiten. De in een halve eeuw van integratie verworven stabiliteit en voorspoed delen met onze Europese buren is voor ons een historische en morele plicht. Vrede, stabiliteit, democratie en de rechtsstaat zijn de essentiële elementen van de politieke stabiliteit. In het verleden hebben zij ons reeds uitstekend gediend. Ik ben er zeker van dat deze instrumenten ook in de toekomstige lidstaten vruchten zullen afwerpen.
Door de uitbreiding zullen Europese governance en normen op het gehele continent worden toegepast. Dit zal positieve gevolgen hebben in talrijke sectoren: efficiëntere overheidsadministratie; een beter gerechtelijk apparaat; een betere bescherming van de minderheden; een meer doeltreffende preventie van criminaliteit, met name van de grensoverschrijdende criminaliteit; strengere controles van de illegale immigratie; een betere controle op het verkeer van goederen en met name een betere voedselveiligheid, en ten slotte strengere normen en controles op milieugebied.
Op de internationale scène zal een grotere Unie ook haar politieke kapitaal verruimen. Ons commercieel, financieel, milieu- en veiligheidsbeleid zullen meer gewicht in de schaal leggen. Europa zal beter uitgerust zijn om de mensenrechten te verdedigen en ertoe bij te dragen dat de kloof tussen Noord en Zuid wordt overbrugd. Een verenigd Europa dat met één stem spreekt, kan het verschil maken bij het aanpakken van problemen zoals klimaatverandering en de beheersing van de gevolgen van de globalisering.
Daarnaast zal de toetreding van de eerste groep van tien nieuwe lidstaten enorme economische voordelen bieden aan de gehele Unie - zowel aan de huidige als aan de nieuwe lidstaten. Een Unie met een groter bevolkingsaantal betekent ook een versterking van de interne markt. De bevolking zal toenemen met 75 miljoen burgers waardoor het totaal op 453 miljoen wordt gebracht. Ter vergelijking: de totale bevolking van de NAFTA-zone - de Verenigde Staten, Mexico en Canada - telt ongeveer 400 miljoen inwoners.
Sommigen wijzen erop dat na de toetreding van de tien kandidaat-lidstaten de bevolking met 20% zal toenemen, maar het BBP van de Unie slechts met 5%. Dit is niet negatief. Integendeel: het is het teken van een groot groeipotentieel. Wij mogen immers niet vergeten dat het groeipercentage van de tien kandidaat-lidstaten reeds veel hoger ligt dan dat van de 15 huidige lidstaten. Op jaarbasis was het in 2001 2,4% tegen 1,5% bij ons, terwijl dit in 2000 gemiddeld 4,1% was tegen 3,4% bij ons. De tien kandidaat-lidstaten zullen vooral zorgen voor hooggekwalificeerde arbeidskrachten. Het aantal academici dat er jaarlijks afstudeert komt overeen met 25% van ons huidige totaal. Inderdaad geven deze nieuwe landen ons 20% meer bevolking en slechts 5% meer inkomen, maar zij beschikken over 25% van alle wetenschappers en ingenieurs. Dit zal een belangrijke bron van ontwikkeling zijn.
Deze landen zijn dus, als wij hun kenmerken op intelligente wijze uitleggen, onze nieuwe grens. Dit betekent meer uitbreiding en ontwikkeling voor de Europese ondernemingen omdat de nieuwe lidstaten nood zullen hebben aan onze technologie en een afzetmarkt zullen vormen voor onze goederen en diensten.
Geachte Parlementsleden, dit zijn de voordelen van de uitbreiding, wat wij het uitbreidingsdividend noemen. Laten wij het nu hebben over de nog bestaande problemen. Maar eerst een algemene opmerking. Wij moeten ervoor zorgen dat wij het succes van de uitbreiding niet in het gedrang brengen door gekibbel over details. De eenmaking van Europa moet steeds voorrang krijgen op enge nationale en sectorale belangen. Wij moeten altijd denken aan het groter geheel en nooit de door de uitbreiding geboden voordelen en kansen uit het oog verliezen.
In de voorbije jaren hebben de tien landen enorme vooruitgang geboekt. De periodieke verslagen die de Commissie onlangs heeft gepresenteerd, maken dit ten volle duidelijk. In dit verband wil ik nogmaals onderstrepen dat onze beoordelingen niet overdreven soepel of optimistisch zijn. Het vertrouwen dat de Commissie in de kandidaat-lidstaten heeft gesteld, berust op een solide basis. De vooruitgang die in het verleden is geboekt, vormt het bewijs dat alle tien landen begin 2004 klaar zullen zijn voor de toetreding, ook in die sectoren waar nog extra inspanningen moeten worden geleverd.
Wij hebben het volste vertrouwen, maar niettemin heeft de Commissie zich verbonden tot een monitoring van de laatste voorbereidselen en de vooruitgang na de toetreding. Daartoe hebben we clausules ingebouwd ter vrijwaring van de interne markt en de sectoren justitie en binnenlandse zaken. Dat zijn de sectoren die onze bevolkingen de meeste angst aanjagen en doen wantrouwen. Deze clausules zullen in werking treden wanneer de gedane toezeggingen in de praktijk niet zouden worden nageleefd, hetgeen weinig waarschijnlijk is, maar niet volledig mag worden uitgesloten.
Zoals bekend, zullen de centrale punten in de discussies tussen staatshoofden en regeringsleiders verband houden met de financiering van de uitbreiding. Ik ben er zeker van dat we, nu we op dit punt aangekomen zijn, oplossingen kunnen vinden die voor iedereen aanvaardbaar zijn. Het thema waarover de ruimste consensus vast te stellen valt, is die van de netto-overdracht. Er bestaat duidelijk eensgezindheid over twee beginselen: bij de toetreding mag het niet zo zijn dat de tien kandidaat-lidstaten netto-betalers worden, en alle toegezegde uitgaven moeten binnen de in Berlijn vastgestelde grenzen blijven. Als we ons aan deze beide beginselen houden, zal het niet moeilijk zijn om in Kopenhagen een akkoord te bereiken over het precieze bedrag.
Ook wat de structuurfondsen betreft, lijkt er duidelijk een consensus te groeien over een jaarlijks bedrag van 25,5 miljard euro in 2004, 2005 en 2006. Om eerlijk te zijn, minder kunnen we onze nieuwe medeburgers niet aanbieden. Binnen dit financiële kader zullen in 2006 de cohesielanden 231 euro per inwoner ontvangen, terwijl de burgers van de nieuwe lidstaten recht zullen hebben op 137 euro per inwoner. Ik geloof niet dat dit verschil groter mag worden.
Namens het Parlement wil ik de delegatie van het parlement van Nieuw-Zeeland, geleid door de voorzitter van het parlement, de heer Hunt, van harte welkom heten op de officiële tribune. Mijnheer de voorzitter, hartelijk welkom!
De delegatie uit Nieuw-Zeeland bestaat uit tien leden van het parlement. Gisteren is de 10e Interparlementaire Conferentie van het Europees Parlement en Nieuw-Zeeland begonnen en er zijn reeds verscheidene bijeenkomsten geweest. Vandaag staan er nog meer zaken op het programma. Nieuw-Zeeland en de Europese Unie zijn door hun gemeenschappelijke waarden, het vertrouwen in democratische instellingen en de sleutelrol van de parlementaire democratie nauw met elkaar verbonden. Wij verheugen ons over uw bezoek aan het Parlement in Straatsburg en wij hopen dat u tijdens uw bezoek goede gesprekken kunt voeren. Hopelijk worden de vriendschappelijke betrekkingen tussen Europa en Nieuw-Zeeland verder uitgediept!
Aan de orde is de aanbeveling voor de tweede lezing (A5-0343/2002) van de heer Goebbels, namens de Economische en Monetaire Commissie, betreffende het gemeenschappelijk standpunt, door de Raad vastgesteld, met het oog op de aanneming van de richtlijn van het Europees Parlement en de Raad betreffende handel met voorkennis en marktmanipulatie (marktmisbruik) (9359/6/2002 - C5-0384/2002 - 2001/0118(COD)).
Mijnheer de Voorzitter, mijnheer de commissaris, geachte collega's, de richtlijn betreffende marktmisbruik is om meer dan één reden van belang. Het is de eerste richtlijn die aangenomen zal worden volgens de zogeheten Lamfalussy-procedure. Het betreft hier kaderwetgeving die aangevuld zal worden met uitvoeringsverordeningen. Deze secundaire wetgeving zal door de Commissie uitgewerkt worden op basis van de voorstellen van het Europees Comité van effectenregelgevers, in het Engels het CESR. Het CESR zal zich bij zijn voorstellen op zijn beurt baseren op de uitkomsten van een brede openbare raadpleging. Ook bij de vaststelling van de uitvoeringsverordeningen door de Commissie zal transparantie betracht worden. De Raad ECOFIN en het Europees Parlement zullen controle uitoefenen op de werkzaamheden van de Commissie. Het Parlement zal drie maanden de tijd hebben om advies uit te brengen. Neemt het Parlement binnen die termijn een resolutie aan, dan is de Commissie verplicht de voorgenomen maatregelen op basis van die tekst opnieuw tegen het licht te houden. We kunnen er dus zeker van zijn dat er democratische controle plaatsvindt van de secundaire wetgeving.
Voor de toekomst dient er zonder meer een call back-procedure te komen, via wijziging van artikel 202 van het Verdrag. Op die manier kan het gebruik van secundaire wetgeving voor regelgeving van technische aard bevorderd worden en kan de medewetgevers tevens een eindbeslissingsrecht gegarandeerd worden.
De richtlijn heeft tot doel uniforme regels vast te leggen voor alle financiële producten in de gehele Unie, zodat alle vormen van handel met voorkennis en marktmisbruik effectief bestreden kunnen worden.
Het Parlement heeft in de eerste lezing 77 amendementen aangenomen. Daarvan heeft de Raad er zestig integraal en tien gedeeltelijk overgenomen. Dat kan zonder meer een succes voor het Parlement genoemd worden.
Ik zou een woord van dank willen richten tot het Belgische, Spaanse en Deense voorzitterschap en tot de diensten van de Commissie. Allen hebben zich voortdurend bereid getoond te zoeken naar aanvaardbare compromissen. Een woord van dank ook aan het adres van mijn collega's in de Economische en Monetaire Commissie, met name de heer Thomas Mann. De Commissie en de Raad hebben ingestemd met de vijf amendementen die door de Economische en Monetaire Commissie zijn voorgesteld met het oog op de tweede lezing, en dat betekent dat de richtlijn op korte termijn van kracht kan worden. De nieuwe regels zullen zeker bijdragen aan het herstel van het imago van de financiële markten.
Sinds het uiteenspatten van de luchtbel van speculaties op de beurzen en de financiële schandalen in zowel de Verenigde Staten als Europa zijn veel investeerders terughoudend geworden. Sinds begin 2000 is meer dan 7000 miljard dollar virtuele beurswinst verdwenen. Ook in Europa zijn miljarden euro's in rook opgegaan. Deze situatie leidt tot instabiliteit van de economieën, treft de spaarders in hun portemonnee, vermindert de investeringsbereidheid en doet het vermogen van de pensioenfondsen afnemen.
Om het vertrouwen van investeerders en kleine spaarders in de financiële markten te herstellen moet de strijd aangebonden worden met iedere vorm van crimineel gedrag en moet van alle partijen maximale transparantie geëist worden. De laatste maanden hebben we voortdurend verhalen gehoord over geheime afspraken tussen topbestuurders, accountantskantoren, zakenbanken en financieel analisten. Alle betrokkenen - in beginsel toch respectabele lieden - hadden de zaken zo geregeld dat de exorbitante beurswinsten ten eigen bate afgeroomd konden worden.
Vanwege een gebrek aan transparantie van de markten zijn er belangenconflicten ontstaan in de accountancywereld. Veel financieel analisten waren zowel arbiter als belanghebbende partij. Accountants en analisten hebben met hun bedrog het vertrouwen van de marktdeelnemers geschonden. Oorzaak van dit alles: de praktijk van stock-options en andere individuele bonussen die topmanagers kunnen binnenhalen, afhankelijk van de financiële resultaten die worden behaald door hun werknemers.
De bedragen waarom het gaat zijn soms onvoorstelbaar hoog. Een voorbeeld: de president-directeuren van de 25 grootste Amerikaanse bedrijven die de afgelopen anderhalf jaar failliet zijn gegaan hadden zichzelf in de drie jaar voorafgaand aan het faillissement van hun onderneming bonussen toegekend die tezamen 3,3 miljard dollar bedroegen. Ik wil niet generaliseren, maar we kunnen toch wel stellen dat de jaren van overvloed in de financiële sector uitgemond zijn in een soort financial mad cow disease, het syndroom van de financiële gekte. Om de rundvleessector te saneren moest een streng controlesysteem in het leven worden geroepen, en precies zo moet voor een sanering van de financiële markten een stelsel van strikte regels ingevoerd worden om een einde te maken aan iedere vorm van handel met voorkennis en aan iedere vorm van marktmanipulatie.
Met de richtlijn wordt enkel beoogd de financiële markten beter te reguleren; ze heeft niet tot doel regels voor journalisten in te voeren. Helaas hebben sommige media, met name in het Verenigd Koninkrijk, een soms onbegrijpelijk harde campagne gevoerd tegen de voorstellen van de Commissie, met als argument dat de persvrijheid in het geding zou zijn. De persvrijheid is niet in gevaar en zal ook niet in gevaar komen. Artikel één bepaalt nadrukkelijk dat journalisten niet verantwoordelijk gesteld kunnen worden voor de verspreiding van valse of misleidende informatie, tenzij ze zelf voordeel of baat hebben bij de verspreiding van die informatie.
Ik ga uit van de gedachte dat alle journalisten proberen hun vak op correcte wijze uit te oefenen en dus hun bronnen natrekken. Wordt een journalist vals voorgelicht, dan kan hij niet verantwoordelijk gesteld worden voor de verspreide - onjuiste - informatie, behalve als hij zelf financieel beter wordt van de betreffende manipulatie. Recente schandalen als die van de Daily Mirror en het Magazine des actionnaires bewijzen dat geen enkele beroepsgroep zich op honderd procent eerlijkheid kan beroepen. Het Parlement wil de invoering van codes van goed gedrag voor journalisten en zelfregulering in de media bevorderen, met name ten aanzien van mogelijke belangenconflicten. Maar zelfs de meest vergaande vorm van zelfregulering ontslaat de wetgever niet van de plicht waakzaam te blijven en via regelgeving in te grijpen ingeval zelfregulering niet blijkt te volstaan of niet het gewenste resultaat oplevert. Om die reden roep ik u op de twee amendementen dienaangaande - die vreemd genoeg identiek zijn - te verwerpen. Het is simpelweg onaanvaardbaar dat een beroepsgroep, zelfs een zo respectabele beroepsgroep als die van de journalisten, probeert voorgoed gevrijwaard te blijven van specifiek op die groep gerichte Europese regelgeving. Nogmaals, niet het CESR maar de Commissie zal de regels vaststellen, en daarbij is ze onderworpen aan de democratische controle van de Raad en het Parlement.
Ik kan u verzekeren, mijnheer de Voorzitter, dat ik de eerste - en niet de enige - zal zijn die in het geweer komt wanneer de persvrijheid in het geding zou zijn of wanneer er sprake zou zijn van een overdaad aan onuitvoerbare regels. De Europese wet dient evenwel voor iedereen te gelden. Iedere democraat en dus ook iedere journalist die zichzelf als democraat beschouwt zou die opvatting moeten onderschrijven.
Ik wil beginnen met de rapporteur, de heer Goebbels, dank te zeggen voor al zijn inspanningen. Zoals ons allen bekend is, heeft hij onder grote druk gewerkt. Dit is een uiterst ingewikkelde en gevoelige kwestie. Ik juich het toe dat hij het doel van de richtlijn - een grotere integriteit van de Europese financiële markten - resoluut heeft verdedigd. Mijn dank gaat ook uit naar de schaduwrapporteur en de leden van dit Parlement, met name naar de leden van de Economische en Monetaire Commissie, vanwege hun bereidheid om zo snel mogelijk te handelen.
Na alle discussies die wij eerder over de comitologiekwestie hebben gevoerd, wil ik graag wijzen op de geslaagde samenwerking tussen onze instellingen bij het opstellen van deze richtlijn, de eerste waarin de Lamfalussy-procedure volledige toepassing vindt. Ik geloof dat de tekst zoals die voorligt een goede basis zal blijken voor een doelmatige samenwerking tussen de Europese Commissie en het Europees Parlement. Zoals de heer Goebbels weet, is de Commissie vóór het amenderen van de artikelen 202 en 211 van het Verdrag, teneinde Parlement en Raad op één lijn te krijgen. Hopelijk komt dat nog duidelijker tot uiting in de bijdrage die de Commissie momenteel aan het voorbereiden is voor de Conventie, waaraan naar ik hoop eind november de laatste hand wordt gelegd. De heer Goebbels, zijn collega's en de Commissie zijn over dat onderwerp dezelfde mening toegedaan.
Ik verzeker het Parlement dat de Europese Unie geen boodschap heeft aan inhalige financiële bedriegers - zeker niet van het soort financial mad cows, in de woorden van de heer Goebbels. Dat is een zeer expressieve uitdrukking die de Commissie erg toepasselijk vindt. Wij willen voor elke consument en belegger stabiele, transparante en efficiënte markten in Europa.
De richtlijn zal inderdaad zorgen voor een betere bescherming van de belegger en de Europese financiële markten veiliger en aantrekkelijker maken. Met de richtlijn wordt een punt gezet achter de in de laatste jaren geuite bezorgdheden over handel met voorkennis en marktmanipulatie op de Europese markten.
Zoals wij allemaal weten, hebben recente gebeurtenissen duidelijk aangetoond hoe belangrijk deze kwesties zijn. Schandalen als die rondom Enron en andere bekende namen laten er geen twijfel over bestaan dat we met krachtige regelgeving de markten doorzichtiger en veiliger moeten maken om misbruik en fraude te voorkomen. Voor een duurzame economische groei en toenemende welvaart is het essentieel dat de financiële markten goed werken en het vertrouwen van het grote publiek genieten. Marktmisbruik leidt ertoe dat ondernemingen meer betalen voor de financiering die zij nodig hebben en dat beleggers wegblijven, met als gevolg dat de economie eronder te lijden heeft.
Wij moeten er alles aan doen om daar een eind aan te maken en het vertrouwen van het publiek in onze markten te herstellen. Dat is wat met de richtlijn wordt beoogd.
Aangezien er een diepgaande discussie is gehouden over de toepassing van de richtlijn op journalisten, een kwestie waarover de heer Goebbels zojuist heeft gesproken, wil ik daar graag wat over zeggen. Ten eerste wil ik duidelijk stellen dat het zeker niet onze bedoeling is het werk van journalisten nog moeilijker te maken. Dat is niet wat de richtlijn doet. Het vak van journalist is al moeilijk genoeg, en de druk waaronder wordt gewerkt is groot. De richtlijn garandeert de vrijheid van meningsuiting en de vrijheid van de pers. Dat staat duidelijk in de overwegingen, en in de tekst van de richtlijn zelf zijn diverse waarborgen voor journalisten opgenomen, waaronder de mogelijkheid tot zelfregulering.
Recente schandalen in diverse lidstaten hebben echter aangetoond hoe aanbevelingen van journalisten voor het kopen of verkopen van een bepaald fonds de marktprijs ervan in hun voordeel kan beïnvloeden. Wat we niet willen is dat de kleine categorie zeer gespecialiseerde financieel journalisten die aanbevelingen doen omtrent beleggingsstrategieën, ontheven wordt van transparantieverplichtingen. De Commissie kan de amendementen 6 en 7 derhalve niet goedkeuren. Het lijkt niet terecht om die tamelijk kleine categorie uit te sluiten van fundamentele normen voor marktintegriteit die voor alle andere marktpartijen gelden.
Daarnaast zou het geheel of gedeeltelijk uitsluiten van journalisten van de werkingssfeer van de richtlijn inhouden dat de definitie van 'de journalist? op communautair niveau moet worden geharmoniseerd - bepaald geen eenvoudige taak, en iets wat wij ook niet willen. Daarom is amendement 5 als compromis voorgesteld door de Economische en Monetaire Commissie voor de plenaire vergadering van vandaag. Dat compromis is voor zowel journalisten als het algemeen belang eerlijk, en verdient dus goedkeuring. Ik hoop van harte dat het standpunt van de heer Goebbels en de Commissie op dit punt door de leden van het Parlement wordt gedeeld. Financieel journalisten die specifiek een bepaalde strategie aanbevelen bij beleggers, zouden een eventueel belangenconflict immers moeten melden. Ik zie niet in waarom dat onderdeel van deze richtlijn niet nuttig zou zijn.
Ik verklaar de vergadering van het Europees Parlement, die op donderdag 24 oktober 2002 is onderbroken, te zijn hervat.
Op 31 oktober 2002 werd de regio Molise in Italië getroffen door een hevige aardbeving die enkele dorpen verwoestte en het leven van een aantal mensen eiste.
Met name het stadje San Giuliano di Puglia is zwaar getroffen; een schoolgebouw stortte in, waarbij 29 mensen omkwamen, waaronder 26 kinderen. De gehele eerste klas, bestaande uit kinderen die in 1996 geboren waren, is in de puinhopen van deze ramp om het leven gekomen. Veel gezinnen zijn thans dakloos, terwijl de winter nadert.
Alle natuurrampen en tragedies wekken gevoelens van medeleven bij ons op voor de getroffenen. In dit geval zijn mensen in heel Europa en daarbuiten diep geraakt door het tragische feit dat zulke jonge kinderen zijn omgekomen.
Namens het Parlement heb ik mijn medeleven en condoleances overgebracht aan de burgemeester van San Giuliano di Puglia, aan de voorzitter van de regio Molise en aan de families van de slachtoffers. Ik verzoek u thans een minuut stilte in acht te nemen ter nagedachtenis aan de slachtoffers.
Het is mijn droeve plicht u tevens mede te delen dat hedenochtend een vliegtuig van de luchtvaartmaatschappij Luxair op weg van Berlijn naar Luxemburg tijdens de landing is neergestort in Niederanven, nabij luchthaven Luxemburg. Er waren negentien passagiers en drie bemanningsleden aan boord. Volgens de eerste berichten zijn zeventien personen bij dit tragische ongeluk omgekomen.
Eerder deze morgen is in Frankrijk, in de buurt van Nancy, brand uitgebroken in een trein die onderweg was van Parijs naar Wenen. Daarbij kwamen twaalf personen om het leven. Uit eigen naam en namens het Parlement heb ik via de Franse en Luxemburgse autoriteiten mijn innig medeleven betuigd met de families van allen die bij deze tragische ongevallen betrokken waren.
Voorts wil ik het Parlement mededelen dat ik de voorzitter van de doema een schrijven heb doen toekomen om onze veroordeling uit te spreken over de terroristische daad in het Doubrovka-theater in Moskou, waar meer dan zevenhonderd mensen gegijzeld werden. Ik heb ons medeleven betuigd naar aanleiding van de daarbij gevallen slachtoffers.
Mijnheer de Voorzitter, ik ben juist teruggekeerd van een reis naar de Mexicaanse staat Jalisco, waar ik met eigen ogen heb kunnen zien welke verwoestingen een orkaan daar heeft aangericht, met name in de plaats Puerto Vallarta. Gelukkig zijn er dankzij het adequate optreden van de plaatselijke autoriteiten geen slachtoffers gevallen, maar de materiële schade is enorm.
Mijnheer de Voorzitter, ik zou het op prijs stellen als u zich namens het Parlement zou richten tot de Mexicaanse autoriteiten, de president van Mexico, die tijdens de plenaire vergadering van ons Parlement in mei hier aanwezig was, en de gouverneur van de staat Jalisco, om uiting te geven aan onze solidariteit in verband met deze gebeurtenissen.
Tevens zou ik de Commissie willen vragen - en ik ben blij dat haar vice-voorzitter hier aanwezig is - zich terdege te bezinnen op de vraag op welke wijze de Europese Unie haar solidariteit kan betuigen in geval van een dergelijke ramp, hetzij via noodhulp hetzij via wederopbouw en herinrichting. Ik verzoek de Commissie daarbij rekening te houden met het gegeven dat Mexico een positief en actief partnerland van de Europese Unie is, een land dat via een associatieovereenkomst met de Unie is verbonden en onze normen en waarden deelt, zoals onlangs nog is gebleken uit de opstelling van Mexico in kwesties als de doodstraf en het Internationaal Strafhof, en tijdens de recente debatten in het kader van de Verenigde Naties.
De Fractie van de Groenen/Vrije Europese Alliantie heeft overeenkomstig artikel 111 bis van het Reglement een verzoek ingediend om een buitengewoon debat te houden over de gijzeling in Moskou en de droevige afloop hiervan, evenals over de oorlog in Tsjetsjenië. De heer Solana, Hoge Vertegenwoordiger voor het gemeenschappelijk buitenlands en veiligheidsbeleid, zal een verklaring afleggen, onder meer over de Top EU-Rusland. Het onderwerp zou in dit kader behandeld kunnen worden.
In Moskou heeft een vreselijke tragedie plaatsgevonden. In Tsjetsjenië vindt al sinds jaren een vreselijke tragedie plaats. Daarom vinden wij het aan de vooravond van de Top Europese Unie - Rusland noodzakelijk om in het kader van het debat over het buitenlands beleid met de Commissie en de heer Solana te praten over Tsjetsjenië. Wij willen Rusland namelijk enkele vragen stellen over de bloedbaden die plaatsvinden in Tsjetsjenië en over het feit dat de burgers in Rusland verstoken zijn gebleven van informatie na die vreselijke en tragische gijzeling. Daarom verzoeken wij dit punt formeel op de agenda te plaatsen, zodat we er tijdens het debat met de Commissie en de heer Solana over kunnen praten.
Voorzitter, namens de socialistische fractie zou ik willen zeggen dat wij met de heer Cohn-Bendit van mening zijn dat dit onderwerp van het allergrootste belang is. Onze fractie heeft echter wel behoefte aan een wat systematischer voorbereid, grondig debat dat wij in de tweede zitting van november kunnen voeren wanneer wij de betrekkingen tussen Europa en Rusland bespreken, maar er is vanzelfsprekend geen enkel bezwaar tegen dat wij ook in de punten 22 en 23 van de resolutie over de resultaten van de Europese Raad uitdrukkelijk ingaan op de vreselijke gebeurtenissen in Moskou en dat het thema tevens ter sprake wordt gebracht tijdens het debat met de heer Solana. Wij achten het echter noodzakelijk om dit onderwerp tijdens de tweede novemberzitting structureler te bespreken. Maar nogmaals, we hebben er geen enkel bezwaar tegen dat dit punt ook in het debat over de resultaten van de Europese Raad en in het debat met de heer Solana vanmiddag ter sprake wordt gebracht.
Mijnheer de Voorzitter, ik was enigszins verbaasd toen ik vanmiddag om 13.00 uur hoorde van dit amendement van de Groenen. Wij zijn een democratische fractie waarin de voorzitter nooit alleen de beslissing neemt. Ik heb vanmiddag onmiddellijk het presidium en de beide coördinatoren, de heren Morillon en Oostlander, een e-mail gestuurd waarin ik heb geschreven dat wij het amendement ondersteunen, tenminste als niemand daar verder bezwaar tegen aantekent. Mijnheer Cohn-Bendit, ik wil u toch echter dringend verzoeken er in de toekomst voor te zorgen dat wij binnen onze fractie voldoende tijd hebben om op democratische wijze over deze kwestie te praten. Aangezien ik geen bezwaar van het presidium of de coördinatoren heb ontvangen, is onze fractie er voor dat dit thema wordt verbonden aan de verklaring van de Hoge Vertegenwoordiger, de heer Solana.
We zijn het er dus over eens dat hierover niet gestemd hoeft te worden. Het onderwerp zal worden meegenomen in het algemene debat over de verklaring van de heer Solana over het buitenlands beleid.
Mijnheer de Voorzitter, enkele dagen geleden is in Noord-Ierland een jonge Ierse katholiek door protestantse activisten gekruisigd. Het is nauwelijks te geloven dat een universeel symbool als het kruis om politieke redenen wordt veranderd in een afgrijselijk folterinstrument. Dit is een schande voor Europa! Ik vraag het voorzitterschap deze criminele daad ten strengste te veroordelen. Deze druist in tegen de heiligste waarden van onze Europese beschaving, en niet alleen in symbolisch opzicht.
Ik ben het er volstrekt mee eens dat dit een afschuwelijke daad was en ik zal uw verzoek overbrengen aan de Voorzitter.
Aan de orde is de mededeling van de Commissie betreffende het pakket voorstellen op nucleair niveau: de definitieve sluiting en veiligheid van de kerncentrales in de kandidaat-lidstaten, beheer van afvalstoffen en handel met Rusland in kernmateriaal.
Aan de orde zijn de verklaringen van Raad en Commissie over de voltooiing van de interne markt.
Ik stel voor met de Commissie te beginnen. Het woord is nu aan de heer Bolkestein.
Mijnheer de Voorzitter, het is soms gemakkelijk om te vergeten wat er sinds 1992 bereikt is. Velen van ons kunnen zich ongetwijfeld nog herinneren dat vrachtwagens aan onze interne grenzen moesten stoppen en dat hun lading gecontroleerd werd, waaraan een hele papierwinkel te pas kwam. De kans dat iemand een openbare aanbesteding in een andere lidstaat binnenhaalde was in die tijd ongeveer net zo groot als de kans dat hij de nationale loterij won. Het was vanwege de verschillende wettelijke voorschriften vrijwel onmogelijk een Europees banknet of verzekeringsnetwerk op te zetten.
Een telefoongesprek was buitengewoon duur en de kwaliteit van de dienstverlening was vaak bedroevend. De tarieven voor grensoverschrijdend bankieren waren torenhoog. De consument kwam er eenvoudigweg bekaaid af. Onze burgers werden voortdurend gefrustreerd in hun pogingen verblijfsvergunningen te krijgen in een andere lidstaat of hun beroepsdiploma's, bijvoorbeeld een artsdiploma, erkend te krijgen.
Een grotere concurrentie en productiviteitsstijgingen hebben geleid tot veel nieuwe banen die niet zouden zijn gecreëerd zonder de interne markt. De Commissie zal binnenkort cijfers publiceren over de stijgingen van de werkgelegenheid en de groei-effecten die tien jaar interne markt ons gebracht heeft. Deze stijgingen zijn bereikt ondanks het feit dat er nog belangrijke lacunes in het rechtskader zijn.
Wij hebben een keuze wanneer wij naar de toekomst kijken. Wij kunnen kiezen tussen enerzijds een steeds dynamischer interne markt, die in zowel de oude als de nieuwe lidstaten de motor zal blijven van een grotere werkgelegenheid en welvaart, en anderzijds een interne markt die op slechts een of twee cilinders loopt en die steeds meer aangetast zal raken. Als we de laatste mogelijkheid kiezen, kunnen we net zo goed de doelstellingen van Lissabon opgeven.
Tien jaar geleden werd er flink vaart gezet achter het programma van de interne markt. Thans lijkt er veel minder animo te zijn voor het nemen van moeilijke politieke beslissingen. Zelfs in de afgelopen twee jaar, toen de zaken toch voorspoedig gingen, werd onze realisatieachterstand steeds groter.
Het Gemeenschapsoctrooi, COMPAT, is misschien nog wel het beste voorbeeld. Hoe kan de Raad in ernst beweren dat hij wil dat Europa de meest concurrerende economie ter wereld wordt als hij niet bereid is deze maatregel aan te nemen die van vitaal belang is voor de innovatie en de groei? De Raad Concurrentievermogen zal volgende week nogmaals trachten de problemen rond COMPAT op te lossen, maar mijn geduld begint op te raken.
Wij moeten een interne markt creëren die deze naam ook op het vlak van dienstverlening waard is. De dienstensector maakt ruim zeventig procent van al onze economieën uit en helaas bestaan in deze sector nog tal van obstakels. Maakt u zich geen illusies: zodra wij deze obstakels uit de weg beginnen te ruimen zullen de gevestigde belangen weer van zich laten horen en een beroep doen op de geachte afgevaardigden en ministers om de status quo te verdedigen. Wij zullen de ondubbelzinnige steun van het Parlement nodig hebben om dat verzet tegen verandering te overwinnen.
Ons kader voor het vrij verkeer van goederen is ongemerkt al enigszins aangetast. De wederzijdse erkenning, een van de fundamenten van de interne markt, verloopt niet zo soepel als zou moeten. Nationale merken functioneren vaak als een verborgen handelsbelemmering. In enkele belangrijke industriële sectoren zijn nog lang niet voldoende Europese standaarden. Deze zwakke plekken in de fundamenten van de interne markt zullen na de uitbreiding zelfs nog duidelijker zichtbaar worden.
We hebben een geïntegreerde kapitaalmarkt nodig die in staat is ervoor te zorgen dat wat vandaag gespaard wordt morgen geïnvesteerd wordt. We moeten het ondernemingsbestuur versterken, rekening houdend met de ideeën die naar voren zijn gebracht in het recente najaarsverslag van de groep deskundigen op hoog niveau van het vennootschapsrecht onder leiding van professor Jaap Winter. We moeten onze ondernemingen de flexibiliteit bieden om zich op continentale schaal te organiseren, ook door middel van een overnamebod. We moeten fiscale hindernissen uit de weg ruimen, die de kosten van het zakendoen onnodig hoog maken. We moeten de netwerkindustrieën verder openen. We moeten maatregelen treffen in verband met de pensioentijdbom. We hebben betere en eenvoudigere regels nodig.
Regels moeten op tijd en correct worden omgezet. De biotechnologie is een van de groeisectoren van de toekomst in Europa. Toch is de richtlijn betreffende de rechtsbescherming van biotechnologische uitvindingen op dit ogenblik in slechts zes van de vijftien lidstaten omgezet, iets dat anderhalf jaar geleden al gebeurd had moeten zijn. Negen lidstaten zijn derhalve uit het gareel geraakt en lopen achter op dit gebied. Over het geheel genomen wordt de achterstand in de omzetting van richtlijnen betreffende de interne markt weer groter dan de anderhalf procent die de Europese Raad als doelstelling heeft bepaald.
Het is duidelijk wat ons te doen staat. Ik weet dat dit alles niet gemakkelijk is. Na de uitbreiding zal het waarschijnlijk zelfs nog moeilijker worden besluiten te nemen. Het reële gevaar bestaat dat de kloof tussen onze doelstellingen en de verwezenlijking ervan breder wordt als wij niet strategisch optreden door voorrang te geven aan de langetermijnbelangen van de Europese Unie boven de beperkte, sectorale belangen, waarvan de behartigers zich verzetten tegen verandering.
Wij hebben de nadrukkelijke steun van onze burgers en ondernemingen. Volgende week zal de Commissie de resultaten publiceren van een groot overzicht van tien jaar interne markt. Ik kan u reeds mededelen dat uit het onderzoek blijkt dat 77 procent van onze burgers en 84 procent van onze ondernemingen de interne markt als een uiterst positieve factor in hun leven beschouwt. Zij willen dat de interne markt hun in de toekomst nog beter van dienst is.
Wat het Parlement betreft: de Commissie ziet reikhalzend uit naar het komende verslag van de heer Harbour over de strategie voor de interne markt. Ik verwacht dat het een ambitieus en krachtig verslag zal zijn. De recente oprichting van de Raad Concurrentievermogen vormt eveneens een welkome gelegenheid om vooruitgang te boeken.
Thans, tien jaar nadat de interne grenzen zijn weggevallen, één jaar na de introductie van de euro en aan de vooravond van de uitbreiding, is het tijd voor een belangrijke nieuwe impuls om de interne markt te verbeteren. Ik reken erop dat de Raad en het Parlement de Commissie zullen steunen bij het ontwikkelen van een ambitieuze strategie voor de interne markt voor de middellange termijn, die de Commissie voornemens is tegen april ter tafel te leggen. Als wij besluitvaardig handelen, ligt het beste nog vóór ons.
Mijnheer de Voorzitter, mijnheer de Commissaris, het is mij een genoegen de stand van zaken en de vorderingen op de interne markt voor het Europees Parlement te mogen toelichten. Neemt u mij niet kwalijk dat ik een beetje laat was.
De EU staat momenteel voor grote uitdagingen. Wij dienen de uitbreiding met tien nieuwe lidstaten in goede banen te leiden en tegelijkertijd nog een aantal hervormingen uit te voeren opdat de EU als een sterke economische partner op wereldniveau kan optreden.
Als fungerend voorzitter van de Raad heb ik ervoor gekozen de stand van zaken betreffende de voltooiing van de interne markt vandaag aan u voor te leggen, omdat het naar mijn mening belangrijk is dat er een echte interne markt komt met alle nieuwe lidstaten en dat wij naar buiten toe over een concurrerende economie beschikken, zoals in de ambitieuze doelstellingen van Lissabon is verwoord. Het Europees Parlement is tegenwoordig een belangrijke medewetgever wat de ontwikkeling van de interne markt betreft. Als fungerend voorzitter van de Raad Concurrentievermogen ben ik daarom van mening dat het logisch is en vooral noodzakelijk het vandaag met het Parlement over dit thema te hebben.
Vijftien jaar geleden kwam de idee van een interne markt voor het eerst op de agenda. Bijna tien jaar geleden kwam de interne markt uit de startblokken. Het is een van de meest ambitieuze doelstellingen die de EU ooit heeft gehad. In de sectoren waar wij ons doel bereikt hebben, zijn de voordelen voor de Europese consumenten en ondernemingen enorm. De interne markt heeft ertoe geleid dat er meer en betere producten tegen lagere prijzen op de markt zijn, dat er vrij verkeer is over de grenzen heen en vooral dat onze concurrentiepositie verbeterd is. Toch moeten we vaststellen dat er helaas nog vele problemen moeten worden opgelost alvorens de interne markt voltooid zal zijn.
Voor het Deens voorzitterschap is dit een van de prioriteiten. Ten eerste vinden wij dat een goed werkende interne markt een sleutelelement vormt voor het concurrentievermogen, de economische groei en de werkgelegenheid in de EU. Ten tweede vereist de ontwikkeling van technologieën en markten de afschaffing van de resterende barrières voor grensoverschrijdende handel. Ten derde vereist de toenemende economische globalisering een snellere reactie met structurele hervormingen. Het is van groot belang dat de product- en kapitaalmarkten goed werken.
De interne markt moet kunnen leveren wat de burgers verwachten: een ruime keuze aan producten en dienstverlening van hoge kwaliteit, die veilig en betaalbaar zijn, alsook vrij verkeer over de grenzen heen zonder nutteloze bureaucratie.
De komende uitbreiding is heel belangrijk. De kandidaat-landen werken hard om klaar te zijn voor hun toetreding. Ik ben ervan overtuigd dat zij hun uiterste best zullen doen om de wetgeving die wij de voorbije jaren hebben aangenomen, over te nemen en het is onze taak hen daarbij zo goed mogelijk te helpen, ook na de toetreding.
De nieuwe, uitgebreide interne markt heeft een enorm potentieel, zowel voor de burgers als voor de ondernemingen. Met een interne markt van 100 miljoen consumenten meer in snel groeiende economieën, zal de economische groei versnellen en de werkgelegenheid verbeteren, zowel in de huidige als in de toekomstige lidstaten. Volgens een onderzoek dat de Commissie in 2001 heeft uitgevoerd, zal het BBP van de kandidaat-landen jaarlijks tussen 1,3 en 2,1 procent stijgen als gevolg van de uitbreiding. Het BBP van de huidige lidstaten zal met 0,7 procent stijgen. Het groeipotentieel van de komende uitbreiding zal afhankelijk zijn van de mate waarin de ontbrekende hervormingen uitgevoerd kunnen worden.
Een van de grootste uitdagingen waarvoor wij staan, is de voltooiing van de interne markt op die gebieden die tot nog toe niet aan de verwachtingen voldoen.
De tertiaire sector is van primordiaal belang voor de Europese groei - twee van de drie banen zijn in deze sector te vinden en de privé- en openbare tertiaire sectoren vertegenwoordigen samen 70 procent van het BBP in de EU. Het verslag van de Commissie over barrières in de interne markt van diensten toont aan dat er nog vele belemmeringen, al dan niet op het gebied van wetgeving, bestaan. Daar moeten wij iets aan doen. Zodra de Commissie haar voorstellen heeft ingediend, moeten de Raad en het Europees Parlement een standpunt innemen hoe we de overige barrières zo snel mogelijk kunnen wegnemen.
Ook de interne markt voor financiële diensten is buitengewoon belangrijk. Met het oog op de globalisering van de financiële markten moet regulering plaatsvinden op EU-niveau. De economische voordelen van de tenuitvoerlegging van het actieplan voor financiële dienstverlening zijn onder andere door de zogenaamde Gyllenhammer-groep geanalyseerd. De analyse wijst erop dat de financiële integratie een jaarlijkse extra groei van een halve procent van het BBP zal opleveren. Het verheugt mij dat er nu al 30 voorstellen zijn aangenomen, waarvan vier van de acht voorstellen die in de conclusies van de Europese Raad van Barcelona genoemd zijn.
Ik verklaar de zitting van het Europees Parlement, die op donderdag 7 november 2002 werd onderbroken, te zijn hervat.1
De definitieve ontwerpagenda, zoals opgesteld door de Conferentie van voorzitters tijdens haar bijeenkomst van donderdag 14 november 2002 op grond van artikel 110 en artikel 110 bis van het Reglement, is rondgedeeld.
Mijnheer de Voorzitter, het kan u niet zijn ontgaan dat het zeer mistig is rond Straatsburg en ik heb me laten vertellen dat veel leden er niet zijn. Sommigen van hen zullen het betreuren dat ze niet in staat zijn deel te nemen aan het debat over het verslag van de heer Medina Ortega over reclame en sponsoring voor tabaksproducten. Wilt u niet overwegen dit debat uit te stellen tot later op de avond? Er is mij verteld dat er een bus met mensen onderweg is uit Brussel en dat die rond 20.30 uur hier wordt verwacht. Mevrouw Malliori, de rapporteur voor advies van de Commissie milieubeheer, volksgezondheid en consumentenbeleid, zit ook in die bus en het zou jammer zijn als zij niet bij het debat aanwezig kon zijn.
Ik wil nu niet ingaan op het weer, maar wij kunnen daar later op terugkomen.
Mijnheer de Voorzitter, mijn vraag heeft betrekking op de agenda in het algemeen - misschien ook op die van de maandag. Zoals u weet, heeft een schip dat zijn naam - de Prestige - niet bepaald eer heeft aangedaan, een paar ton ruwe olie geloosd voor de kust van Spanje. Hierdoor is niet alleen een olievlek ontstaan met een lengte van meer dan 200 kilometer, het heeft ook geleid tot ernstige bezorgdheid om de ecologische en economische gevolgen voor de meer dan 5000 getroffen gezinnen.
Mijnheer de Voorzitter, daar het Parlement volgens mij open dient te staan voor de problemen van onze burgers, zou ik u willen vragen een verklaring van de Commissie in onze agenda op te nemen, gevolgd door een debat waarin we de omstandigheden onderzoeken waaronder het ongeluk zich heeft voorgedaan, alsmede de oorzaken die ertoe hebben geleid, de maatregelen die de Europese Unie dient te nemen om herhaling te voorkomen, en de eventuele voorwaarden voor een solidaire reactie van de Europese Unie.
Mijnheer de Voorzitter, ik weet niet of de maandag hiervoor het meest in aanmerking komt of de donderdag, wanneer de Commissie haar verklaring aflegt over klimaatverandering, maar ik zou willen dat dit nu werd vastgesteld zodat we deze kwestie kunnen opnemen in onze agenda, als de overige fracties ermee akkoord gaan.
Ik tracht op systematische wijze onze week door te nemen. U loopt vooruit op een voorstel van uw fractie voor een wijziging in de agenda van donderdag. Ik verzoek de collega's die hierover het woord willen voeren hun opmerkingen uit te stellen tot wij de agenda van donderdag behandelen. Maar ik neem nota van uw verzoek.
Mijnheer de Voorzitter, ik heb begrip voor het gezichtspunt van mevrouw Hautala, en ik zou willen dat zoveel mogelijk afgevaardigden deelnamen aan het debat, maar het voorstel van mevrouw Hautala lijkt me niet relevant, want naar het schijnt zit een aantal collega's nu nog in de bus op weg hiernaartoe. We weten niet hoe laat ze hier zullen aankomen, en waarschijnlijk zijn ze dan volkomen uitgeput. We weten niet eens of ze wel of niet aan dit debat zullen deelnemen. Als er was voorgesteld om het debat morgen te houden, dan zou ik me erin kunnen vinden, maar om het op te schuiven en het aan het eind van de dag te houden met een stel doodvermoeide mensen die nog niet eens weten wat ze gaan doen, lijkt me geen goede zaak. Ik ben dus van mening dat we nu moeten debatteren, of dat het debat moet worden opgeschoven naar een andere dag van de week.
Morgen is volstrekt onmogelijk. De agenda ziet er nu al vrijwel onhaalbaar uit, zelfs zonder dat wij er nog een verslag aan toevoegen. De woorden van de rapporteur in aanmerking nemend en gezien het feit dat dit soort verzoeken een heel uur voor aanvang van de vergadering bij de diensten moeten worden ingediend, lijkt het mij het beste om door te gaan.
Ik betreur het evenwel dat mevrouw Hautala en wij als Parlement vandaag niet in staat zijn ervoor te zorgen dat collega's die toch vroeg genoeg vertrokken zijn om te mogen verwachten dat zij hier op tijd aanwezig zouden zijn, het debat kunnen bijwonen.
Mijnheer de Voorzitter, ik heb begrip voor de redenen die u aanvoert, maar zoals mevrouw Hautala zei, is mevrouw Malliori de rapporteur van de Commissie milieubeheer, volksgezondheid en consumentenbeleid in dit belangrijke debat over tabaksreclame. Zoals u weet, mijnheer de Voorzitter, zijn kwesties met betrekking tot tabaksreclame altijd controversieel, en nemen de Milieucommissie en de Commissie juridische zaken en interne markt in dezen verschillende standpunten in. Daarom heeft mevrouw Hautala verzocht de behandeling van het verslag enige tijd op te schorten om onze collega's in de gelegenheid te stellen hier ook bij aanwezig te zijn. Ik weet niet of dit tot de mogelijkheden behoort, maar ja, als de rapporteur het er niet mee eens is? Ik begrijp de problemen maar het zou voor het Parlement van belang zijn als mevrouw Malliori aanwezig was, daar zij in dezen de rapporteur is van de Commissie milieubeheer, volksgezondheid en consumentenbeleid.
Ik wil deze discussie niet onnodig laten voortduren en ik begrijp volkomen wat het probleem is. De rapporteur ten principale heeft voorgesteld het debat vandaag of morgen te doen plaatsvinden. Wij hebben wat dat betreft geen keuze: vandaag is de enige mogelijkheid. Ik geef echter toe dat de standpunten van de commissies uiteen kunnen lopen. Gezien de uitzonderlijke omstandigheden en de afwezigheid van de rapporteur voor advies, mevrouw Malliori, zou ik de Commissie milieubeheer, volksgezondheid en consumentenbeleid willen verzoeken iemand die de debatten heeft bijgewoond en in de commissie gestemd heeft vanavond tijdens het debat verslag uit te laten brengen van het standpunt van de commissie.
Mijnheer de Voorzitter, op de agenda van vandaag zie ik vijf of zes mondelinge vragen staan in het debat over mediaconcentratie, en ik geloof dat vrijwel iedereen die daarin het woord zal voeren hier nu aanwezig is.
Ik heb net gezien dat de Commissie ook aanwezig is. Indien het aan commissaris Byrne is om de onderhavige vraag te beantwoorden, stel ik voor dat we met dat onderwerp beginnen om vervolgens het verslag-Medina Ortega te behandelen. Misschien is dat een redelijke oplossing.
Te oordelen naar de reacties van de collega's is dat een aanvaardbaar voorstel. Wij zullen derhalve de vergadering van vandaag beginnen met het gecombineerd debat over de media. Daarna zullen wij het verslag van de heer Medina Ortega behandelen, alsmede het bijbehorende advies.
De Raad heeft verzocht zijn verklaring over de tripartiete sociale top naar voren te schuiven op de agenda van woensdag en onmiddellijk na het debat over de verklaring over Pakistan in te schrijven.
Mijnheer de Voorzitter, gisteren zou ik hebben deelgenomen aan het debat over de media, maar helaas was ik verhinderd vanwege landingsproblemen in Straatsburg. Ik voeg daar direct aan toe dat ik als inwoner van het Verenigd Koninkrijk - dat een reputatie hoog te houden heeft op het gebied van mist, om niet te zeggen smog - zeker niet in de positie verkeer om iets ten nadele van het klimaat van Straatsburg te zeggen. Sterker nog, ik heb er alle waardering voor dat het luchthavenpersoneel de veiligheid vooropstelt. Ik wil mij alleen bij de Voorzitter en het Parlement verontschuldigen omdat ik gisteren geen gebruik heb kunnen maken van mijn spreektijd. Ik ging om zes uur 's ochtends van huis met het vaste voornemen hier op tijd aanwezig te zijn.
In aanvulling op uw opmerkingen, die in het verslag zullen worden opgenomen, maak ik u erop attent dat u krachtens artikel 120, lid 7, van het Reglement een schriftelijke verklaring kunt indienen die vervolgens bij het verslag van het debat in kwestie zal worden gevoegd.
Aan de orde is het verslag (A5-0371/2002) van de heer Elmar Brok, namens de Commissie buitenlandse zaken, mensenrechten, gemeenschappelijke veiligheid en defensiebeleid, over de toetreding: voortgangsverslag (COM(2002) 700 - C5-0474/2002 - 2002/2160(INI)).
Mijnheer de Voorzitter, beste collega's, nadat de historische dimensie vanmorgen in alle duidelijkheid aan ons is gepresenteerd, wil ik in de eerste plaats de aandacht vestigen op de enorme inspanningen die de kandidaat-landen zich hebben getroost om het transformatieproces door te voeren. Vele van deze landen hebben de moed opgebracht om onpopulaire maatregelen te nemen ten behoeve van de verandering van hun politieke, economische en maatschappelijke stelsels. Deze maatregelen had men op velerlei gebied hoe dan ook moeten nemen, maar zij hadden tegelijkertijd te maken met het lidmaatschap van de Europese Unie. Ik denk dat wij aan deze moed en dit doorzettingsvermogen bij ons politieke werk een voorbeeld mogen nemen.
Voorts wil ik van deze gelegenheid gebruik maken om de partijen bij de onderhandelingen te bedanken, dat wil zeggen de Raad, met name de Commissie, en de kandidaat-landen, die de afgelopen jaren een ongelooflijke hoeveelheid werk hebben verzet dat zij langzaam maar zeker positief afronden. Hierbij mogen wij niet over het hoofd zien dat een aantal aspecten in dit proces nog in orde gebracht moeten worden. Zo moeten er voor de Top van Kopenhagen nog een aantal wezenlijke kwesties worden opgehelderd en zullen er ook daarna nog aanpassingen nodig zijn. Hierbij doel ik niet alleen op de overgangsmaatregelen, die uiteraard van beperkte duur moeten zijn, maar tevens op kwesties die wij in onze verslagen aan de kaak stellen, en wel op het vlak van een gebrekkige bestuurlijke en justitiële capaciteit, rechten van minderheden, corruptie en mensenhandel. Dit zijn problemen die in de periode tot de inwerkingtreding van de uitbreiding krachtig moeten worden aangepakt. Ik deel derhalve het standpunt van de Commissie dat de pretoetredingssteun vooral op deze gebieden moet worden ingezet, om zo tot mei 2004 de noodzakelijke voorwaarden te scheppen.
Ik ben het met u eens dat ons, na alles wat door alle partijen is volbracht, nog het nodige te doen staat. Als Europees Parlement zijn wij bereid onze bijdrage te leveren door ons te houden aan het tijdschema. Het besluit dat de uitbreiding haar beslag zou moeten krijgen opdat deze landen kunnen deelnemen aan de Europese verkiezingen van 2004 is in dit Parlement ontstaan. Daarmee heeft het Parlement de datum vastgelegd die de anderen hebben overgenomen. Wanneer het toetredingsverdrag voorligt, dat zo'n 6000 bladzijden zal omvatten, moeten wij ervoor zorgen dat wij uiterlijk begin april een besluit kunnen nemen, opdat de ondertekening volgens plan tijdig kan geschieden en de ratificatie overeenkomstig het marsplan halverwege 2004 kan plaatsvinden.
In het kader van de onderhandelingen moeten een paar zeer concrete kwesties aan de orde worden gesteld. Ik doel hier op de steun uit de structuurfondsen en op de landbouw. Ik wil hier nogmaals benadrukken dat ik mijn hoop vestig op de wijsheid van alle partners, opdat de onderhandelingen zo worden gevoerd dat het resultaat vervolgens in alle geloofwaardigheid als succes kan worden gepresenteerd. Wij mogen uiteindelijk niet vanwege enkele - in vergelijking met de historische dimensie - details op een referendum stuklopen. Dit moeten wij in alle verantwoordelijkheid onder ogen zien en hiervoor moeten wij de komende weken nog de nodige steun leveren. Dit betekent eveneens, dat wij ons serieus moeten afvragen of wij bijvoorbeeld de middelen, die tot 2006 vastliggen, grotendeels willen gebruiken voor directe betalingen, of dat het wellicht beter zou zijn deze in te zetten voor macro-economische plattelandsontwikkeling. Deze vraag wil ik ten behoeve van deze landen opwerpen.
Ik ben ervan overtuigd dat er ook voor de kwestie Kaliningrad een oplossing zal worden gevonden. Ik hoop dat alle discussies in het kader van de onderhandelingen zullen zijn afgesloten en dat de Commissie en de Raad concreet kunnen uitleggen wat zij bedoelen met het travel document light. Een ding is evenwel duidelijk, namelijk het standpunt van het Europees Parlement. Wij moeten bruggen bouwen naar Rusland, maar het moet duidelijk zijn dat Litouwen volwaardig lid wordt van de Europese Unie. Wij respecteren de rechten van een klein, soeverein land en wij kunnen geen oplossing aanvaarden die de toetreding van Litouwen tot Schengen in de weg staat, bemoeilijkt of vertraagt.
Dit is mijns inziens een belangrijk punt voor de komende weken. Ik hoop dat dit op basis van het huidige onderhandelingsresultaat zal functioneren.
Voorts wil ik duidelijk stellen dat de beide landen, waarmee de onderhandelingen nog niet zullen worden afgerond, erop moeten kunnen vertrouwen dat wanneer zij de onderhandelingen tot een goed einde brengen en aan de criteria voldoen, hun dan geen veto of een nieuw alibi in de weg zal staan en dat zij niet voor een gesloten deur zullen staan. Dit is van groot belang voor de zekerheid van landen als Bulgarije en Roemenië.
Ik hoop dat de kwestie Cyprus op basis van het voorstel van Kofi Annan kan worden opgelost. Dit is mijns inziens een belangrijke stap voor de interne en externe betrekkingen van de Europese Unie, alsmede voor de vrede in het Middellandse-Zeegebied, zowel los van de toetreding en de uitbreiding van de Europese Unie, als in verband daarmee. Bovendien ben ik van mening dat een zo vanzelfsprekende zaak - namelijk dat hier een oplossing wordt gevonden - er niet toe mag leiden dat de politieke criteria van Kopenhagen ten behoeve van politieke koehandel verwateren.
Na Kopenhagen, nadat de burgers duidelijk wordt dat wij de eerste stap met tien landen serieus menen, zal in de huidige lidstaten van de Europese Unie een brede discussie ontstaan over hoe het nu verder moet. Wij zijn het dan aan onze geloofwaardigheid verplicht om te zeggen dat de volledige naleving van zowel de politieke als de economische criteria van Kopenhagen bij een volgende uitbreiding van de Europese Unie de absolute voorwaarde blijft. Dit is essentieel voor de geloofwaardigheid van het gehele proces.
Om elk misverstand uit de weg te ruimen: als Turkije aan deze voorwaarden voldoet, waartoe thans ook de naleving van het Handvest van de grondrechten van de Europese Unie behoort, en dit een integraal onderdeel vormt van de politieke ontwikkeling van Turkije, wanneer het leger geen politieke rol meer speelt en de rechtsstaat ten volle wordt bewerkstelligd, dan is Turkije dramatisch veranderd en dan moeten wij ook positief nadenken over lidmaatschap. Of Turkije zover zal komen weet ik niet, maar wij moeten het land deze kans geven. Daarom zijn de politieke criteria essentieel.
Mijnheer de Voorzitter, het beslissende moment komt dichterbij. Hopelijk zullen wij over 23 dagen in Kopenhagen de toetredingsonderhandelingen met tien kandidaat-landen kunnen afsluiten, vooruitgang kunnen boeken in de onderhandelingen met Bulgarije en Roemenië en een beslissing kunnen nemen betreffende de volgende stap in de kandidatuur van Turkije. Zo naderen wij ons streefdoel van een herenigd Europa. Eén Europa.
Vandaag hebben wij een voorproefje gehad. Uit de algemene repetitie is gebleken dat het perfect mogelijk is een groot parlement met afgevaardigden uit 27 landen hier in de zaal onder te brengen en dat het mogelijk is naar 23 talen te tolken, zoals is gebeurd. Wie nog twijfelde, zal nu moeten toegeven dat het mogelijk is.
Deze morgen hebben wij een historische gebeurtenis meegemaakt en het Parlement verdient alle lof omdat het de haalbaarheid van dit proces bewezen heeft en getoond heeft hoe het er voor ons allen over anderhalf jaar zal uitzien. Hiermee heeft het Parlement ervoor gezorgd dat het proces onomkeerbaar is en dat er geen weg terug is.
Ook gisteren was in een ander opzicht een historische dag. Voor het eerst vond in Brussel een bijeenkomst plaats met ministers uit 25 lidstaten. Het was een informele bijeenkomst, die onmiddellijk voor de Raad Algemene Zaken plaatsvond, en wat daar werd besloten, was uiteraard vooraf met de nieuwe lidstaten besproken. Wij namen onder meer de beslissing dat de nieuwe lidstaten op 1 mei 2004 tot de Unie zullen toetreden. Dit laat voldoende tijd voor de ratificatie van de toetredingsverdragen en biedt de nieuwe lidstaten de mogelijkheid op gelijke voet met de andere lidstaten aan de Europese verkiezingen deel te nemen. Wij hebben ook beslist dat de nieuwe lidstaten een afgevaardigde naar de huidige Commissie mogen sturen vanaf het ogenblik van toetreding, 1 mei 2004 dus. Het Parlement moet er uiteraard mee instemmen dat tien commissarissen zonder portefeuille en zonder goedkeuring van het Parlement in de Commissie zetelen. Wanneer de nieuwe Commissie echter aantreedt, vermoedelijk op 1 november 2004, moeten alle commissarissen uiteraard zoals altijd door het Europees Parlement, dat dan net verkozen zal zijn, worden goedgekeurd.
De kandidaat-landen verdienen onze dank en ons respect voor hun inspanningen. Zij hebben een indrukwekkende hoeveelheid werk geleverd om aan onze criteria te voldoen. Deze boodschap lees ik ook in het verslag waarover wij het vandaag hebben. De criteria van Kopenhagen dienden als maatstaf voor de politieke en economische hervormingen in de kandidaat-landen, die ingrijpende hervormingen ten uitvoer hebben gelegd. Zij hebben democratische structuren ontwikkeld. Zij hebben op het vlak van de mensenrechten de nodige wetgeving ingevoerd en zij hebben op het gebied van de minderheden grote vorderingen gemaakt. Op economisch gebied heeft de planeconomie van vroeger plaats gemaakt voor de markteconomie. De prijsvorming is geliberaliseerd, er zijn privatiseringen gebeurd en de industrie, de landbouw en de financiële sector hebben grondige herstructureringen ondergaan. Het openbaar bestuur is hervormd om de communautaire regelgeving ten uitvoer te kunnen leggen.
Als men bedenkt welke grote inspanningen elk van deze gebieden heeft gekost, zijn de kandidaat-landen werkelijk te bewonderen. Daarom mogen wij hun gerechtvaardigde hoop dat ze op korte termijn volwaardige leden van de Unie kunnen worden, nu niet de kop indrukken. Een verslag over hun indrukwekkende vorderingen staat te lezen in het voortgangsrapport van de Commissie en het strategisch document voor de uitbreiding dat op 9 oktober gepubliceerd werd. Daarin wordt de situatie in de tien kandidaat-landen beschreven en besluit de Commissie dat ze in aanmerking komen voor lidmaatschap.
Alvorens lid te worden, dienen ze echter nog enkele inspanningen te doen. De Commissie heeft niet gezegd dat al het werk gedaan is en dat ze al klaar zijn. De Commissie heeft gezegd dat ze op tijd klaar kunnen zijn. Als reactie op de voortgangsrapporten van de Commissie hebben de kandidaat-landen meegedeeld dat ze hun inspanningen zullen opvoeren op de gebieden die de Commissie heeft aangeduid. Hun inspanningen zullen met EU-middelen gesteund worden.
Ook in de toetredingsonderhandelingen hebben wij nog werk voor de boeg. De Europese Raad heeft in Brussel een aantal belangrijke beslissingen over de hangende financiële kwesties genomen. Momenteel wordt over deze onderwerpen druk onderhandeld met de kandidaat-landen. Een succesvol resultaat vergt van alle betrokken partijen, zowel huidige als toekomstige lidstaten, inspanningen en bereidheid tot compromis. Wij weten allemaal dat een bepaald financieel kader is vastgesteld, maar binnen dat kader is er natuurlijk nog speelruimte.
De afsluiting van de onderhandelingen over 23 dagen in Kopenhagen zal een ongelooflijke doorbraak betekenen. Daarna volgt de opstelling, ondertekening en ratificatie van de verdragen. Het Parlement moet zijn fiat geven alvorens een toetredingsverdrag getekend kan worden. Het Parlement heeft meegedeeld dat het dit zo snel mogelijk wil doen, wat nog maar eens bewijst dat het Parlement een stuwende kracht is achter de uitbreiding.
Jaarlijks wetgevend programma en programma van de wetgevende werkzaamheden voor het jaar 2003
Aan de orde is de verklaring van de Commissie over het jaarlijks wetgevend programma en het programma van de wetgevende werkzaamheden voor het jaar 2003.
Mijnheer de Voorzitter, geachte Parlementsleden, de vergadering van vandaag is de bekroning van twee buitengewone dagen hier in Straatsburg. Gisteren hadden we een discussie over de uitbreiding tijdens een vergadering die - zo moet ik toegeven - mij vervulde met emotie en trots. Vandaag wil ik hier plechtig, samen met het verenigde College van de leden van de Commissie, het wetgevings- en werkprogramma van de Commissie voor het komende jaar voorstellen.
Het werkprogramma van dit jaar is het resultaat van een nieuwe methode. De belangrijkste politieke instellingen van de Unie hebben de voorbije maanden een gestructureerde politieke dialoog in het leven geroepen, volgens de criteria van het akkoord dat wij de afgelopen maand januari bereikt hebben.
Zo is in de afgelopen maanden elk lid van het College in de betrokken parlementaire commissies de discussie aangegaan over de prioriteiten van de Commissie die onder zijn of haar bevoegdheid vallen.
Ik wil hier herhalen hoeveel waardering de Commissie heeft voor de waardevolle bijdrage die het Parlement aan dit proces heeft geleverd.
Zoals bij elk nieuw systeem is dit proces nog voor verbetering vatbaar. Vanaf volgend jaar al zullen we dankbaar gebruik kunnen maken van de ervaring die we hebben opgedaan. Toch zijn de bereikte resultaten al uitgesproken positief te noemen.
Ik wil hier wijzen op de belangrijkste vernieuwingen die de Commissie dit jaar in haar werkmethoden heeft aangebracht.
Op de eerste plaats heeft dit werkprogramma de ambitie een belangrijke stap voorwaarts te zetten in de richting van een beter geïntegreerde en meer coherente planning voor de hele Europese Unie. Daarom ook heeft de Europese Raad in Sevilla aangegeven aan dit proces te willen bijdragen door een eerste operationeel jaarprogramma van de Raad.
Voor de eerste maal bevat dit programma daarom niet alleen onze nieuwe voorstellen, maar ook de voornaamste voorstellen die de Commissie al heeft aangenomen en die door de Raad nog moeten worden onderzocht. Daardoor kan het Parlement nauwer betrokken worden bij de programmering van dit belangrijke aspect van het wetgevingswerk. De Commissie hoopt hoe dan ook dat vóór het eind van dit jaar de drie belangrijke instellingen tot een akkoord kunnen komen over de interinstitutionele dimensie van de programmering.
Op de tweede plaats is onze nieuwe werkmethode niet alleen gebaseerd op de interinstitutionele dialoog maar ook op een voortdurende uitwisseling van informatie in de operationele fase en op een zo groot mogelijke transparantie voor onze burgers.
In 2003 zal de Commissie aan het Parlement en de Raad maandelijks verslag uitbrengen over de operationele planning. Deze verslagen zullen een open kwartaalprogramma en uitvoerige informatie over de goedgekeurde voorstellen bevatten.
De burgers zullen alle fasen van onze dialoog stap voor stap kunnen volgen, omdat de overgezonden documenten publiek toegankelijk zullen zijn op onze webpagina's.
betere coördinatie tussen de instellingen, betere planning van het wetgevingswerk en betere informatie aan het brede publiek zijn het tastbare bewijs van onze wil om te zorgen voor meer efficiëntie en een steviger democratisch fundament van de Europese instellingen.
Op die manier zetten we de richtsnoeren uit het Witboek over de governance van vorig jaar om in de praktijk. Het gaat daarbij niet alleen om technische innovaties, maar we zetten ook een stap die van kapitaal belang is voor de ontwikkeling van ons integratieproject.
zoals ik gisteren al aangaf, is de belangrijkste uitdaging voor het komende jaar nog steeds de uitbreiding. Het spreekt daarom voor zich dat dit onze eerste prioriteit is voor 2003.
De prioriteiten die de Commissie voor haar activiteiten heeft vastgesteld, zijn dan ook:
Deze prioriteiten kregen ondertussen al de instemming van de Raad en van uw Vergadering. In de rest van mijn betoog wil ik nader ingaan op de manier waarop de Commissie een en ander het komende jaar in de praktijk wil omzetten.
Gisteren hebben we het uitvoerig gehad over de uitbreiding. Het enige wat ik daaraan vandaag nog wil toevoegen, is dat de Commissie met klem verzekert dat alle betrokken partijen in dit proces opgewassen zijn tegen de verantwoordelijkheden die op hen rusten vanaf de dag van de toetreding.
Voor de kandidaat-lidstaten betekent dit dat het communautair acquis in rechte én in feite de nationale wet- en regelgeving moet worden. Dit proces is nu al enige jaren bezig en heeft al buitengewone resultaten opgeleverd, maar toch moeten wij ook aan deze laatste fase bijzondere aandacht besteden.
Wat onszelf aangaat, moet ik herhalen dat de tijd begint te dringen voor een hertekening van de structuur van de Unie om het hoofd te kunnen bieden aan de uitdagingen die ons in 2004 wachten. De uitbreiding heeft immers een kwalitatieve dimensie die niet kan en niet mag worden onderschat.
Andermaal wil ik hier mijn vertrouwen uitspreken in de wijsheid waarvan de Conventie, die nu nog volop aan het werk is, blijk zal geven. Hetzelfde geldt ook voor de Intergouvernementele Conferentie die de aanwijzingen van de Conventie zal moeten vertalen in een daadwerkelijk constitutioneel document voor onze Unie.
Aan de orde is het verslag (A5-0364/2002) van mevrouw Van den Burg, namens de Economische en Monetaire Commissie, over het jaarverslag van de Europese Investeringsbank over 2001 (2001/2256(INI)).
Voordat ik het woord aan de rapporteur geef, wil ik de heer Maystadt, de president van de Europese Investeringsbank welkom heten. Hij zal straks het woord voeren.
Mevrouw de Voorzitter, laat ik eerst beginnen met een woord van welkom, ook aan de heer Maystadt. Voorts wil ik de EIB graag bedanken voor de effectieve samenwerking die zich in de traditie van de afgelopen drie jaar heeft ontwikkeld met het becommentariëren van uw jaarverslag. Ik denk dat het Europees Parlement tevreden kan zijn met de wijze waarop u de suggesties uit die vorige verslagen heeft opgepakt en ik hoop dat dat ook het geval zal zijn met mijn verslag.
U geeft in het voorwoord van uw jaarverslag 2001 aan dat de EIB een "policy-driven public bank" is, die als missie heeft bij te dragen tot economische, sociale en uiteindelijk ook politieke doelstellingen. Ik ben dat geheel met u eens. De EIB kan een belangrijke macro-economische rol vervullen en het EU-beleid op essentiële punten ondersteunen. De EIB is een publieke bank die in het openbaar verantwoording moet afleggen over het gevoerde beleid. Met die constateringen heb ik mijn verslag geschreven en ik heb daarbij een aantal accenten gezet. Vandaag wil ik graag vijf elementen uit mijn verslag benadrukken.
Eén: de kapitaalverhoging, twee: de pensioenfondsen, drie: het arbeidsmarktbeleid en het werkgelegenheidsbeleid, vier: de uitbreiding van de Europese Unie en vijf: adequaat toezicht op het EIB-beleid.
Ten eerste de kapitaalverhoging. De raad van gouverneurs heeft in zijn jaarvergadering van 4 juni besloten om een kapitaalverhoging van vijftig miljard EUR in te voeren. Het Parlement verwelkomt dit besluit en vindt het verstandig die kapitaalverhoging uit de middelen van de Bank zelf te bekostigen. We bekritiseren echter dat de raad bij voorbaat al geen verdere verhoging in de komende vijf jaar wil toestaan. Het Parlement verwelkomt ook de beslissing om de financiering van sommige projecten in sectoren die het meest getroffen zijn door de vertraging van de economische groei te verruimen van 50 procent naar 70 procent van het totale projectbudget. Ik wil ook wijzen op de mogelijkheid die de EIB tijdens de najaarsoverstromingen die we gehad hebben in Centraal- en Oost-Europa heeft geboden om noodprogramma's te ondersteunen tot zelfs 100 procent. Ik denk dat dat goed past in het beeld van een actieve bank die de doelstellingen van de Unie ondersteunt. Daarmee wordt de EIB ook zichtbaar voor de burgers.
Dan het punt over de pensioenfondsen. Ik ben in mijn verslag ook wat uitvoeriger ingegaan op de rol van de Bank als "borrower" op de kapitaalmarkten. Ook hier heeft de EIB een majeure rol, met name op relatief nieuwe markten zoals in sommige toetredingslanden. Met zijn "triple A rating" en de langjarige obligaties in verschillende valuta is de Bank een grote speler en een heel veilige belegging voor bijvoorbeeld pensioenfondsen. Een probleem is dat de EIB-bonds niet altijd vrij toegankelijk zijn. Vaak gelden juist voor investeringen door pensioenfondsen en verzekeringsmaatschappijen door overheden opgelegde beperkingen. De EIB kan de rol van ijsbreker vervullen om langlopende investeringen te bevorderen en daarmee beleggers meer armslag geven voor riskantere beleggingen in hun nieuwe economieën. Zo kan de EIB een interessante partner voor pensioenfondsen zijn. Vandaar dat ik nog één amendement heb ingediend voor de behandeling van mijn verslag in de plenaire vergadering en graag zou ik willen stimuleren dat de Bank daar actief mee op pad gaat. Ik wil ook graag horen wat de visie van de heer Maystadt op deze gedachte is.
Het derde punt: het arbeidsmarktbeleid. Het actieprogramma van Amsterdam heeft projecten in de sociale sectoren beter op de kaart gezet. Van oudsher werd vooral in de harde infrastructuur geïnvesteerd. Het is echter ook belangrijk om te investeren in de sociale infrastructuur. De tweeledige Lissabon-doelstelling, zowel economisch als sociaal, trek ik door ten aanzien van het EIB-beleid. Net zoals vorig jaar doet het Parlement een beroep op de EIB om de werkgelegenheidseffecten van de door de EIB uitgevoerde en ondersteunde projecten en activiteiten te beoordelen en de interne en externe expertise op dit gebied te vergroten binnen alle verschillende activiteiten en directoraten van de Bank. Ook wat dit betreft ben ik benieuwd naar wat de heer Maystadt voornemens is te gaan doen.
Dan het punt uitbreiding. Dinsdag hebben wij in het Parlement de eerste ronde van de uitbreiding van de Unie besproken. Ook de EIB kan haar bijdrage tot dat proces leveren door hoge prioriteit te geven aan activiteiten in de toetredingslanden en door deze landen als volwaardige deelnemers mee te laten doen. Ik heb de indruk dat de nieuwe lidstaten te weinig profiteren van de mogelijkheden voor investeringen. Het lijkt alsof ze zichzelf beperkingen opleggen omdat ze niet te veel schulden willen maken. Een lofwaardig streven dat ze dichter bij de monetaire Unie kan brengen, maar in deze fase toch wel iets waar ik vraagtekens bij zet. Het Parlement beveelt de EIB aan om in ieder geval de sociale dimensie niet te vergeten en een speciaal programma voor de kandidaat-lidstaten en andere partnerlanden in het leven te roepen dat betrekking zou moeten hebben op de doelstellingen van sociale cohesie. Wellicht kan de heer Maystadt in zijn antwoord ook hierop ingaan.
Ten slotte dringt het Parlement aan op een intensieve samenwerking op basis van een weloverwogen en efficiënte taakverdeling tussen EIB en EBRD. Overigens wordt dat in een apart verslag van de heer Markov binnenkort ook in onze commissie en in dit Parlement behandeld.
Laatste punt: het toezicht. Het belang van transparantie en adequaat toezicht op de EIB-groep is een punt dat steeds de volle aandacht van het Parlement heeft gehad. Als publieke investeringsbank is de noodzaak van adequaat toezicht vanzelfsprekend, maar daar ontbreekt nog wel iets aan. Grotendeels is dat te verklaren uit de dubbele positie van de EIB die enerzijds een oorspronkelijk met belastinggeld gefinancierde publieke instelling is en anderzijds een normale bank, die in het geval van de EIF, dat ook binnen de groep valt, ook een risicokapitaalfonds is. Als financiële instellingen vallen zij niet onder het normale prudentiële toezicht dat voor andere instellingen is geregeld op nationaal niveau. Daarover ging een verslag dat ik hier gisteren verdedigd heb en dat ook gaat over het toezicht op Europees niveau. Ik denk dat dat ook bij de EIB aan de orde kan zijn.
Een laatste punt betreft de adviezen die door de Commissie begrotingscontrole zijn ingediend en ik laat het graag over aan mijn collega, de heer Sjöstedt, om die te verdedigen. Ik heb deze bijna allemaal integraal opgenomen in mijn verslag.
Mevrouw de Voorzitter, geachte afgevaardigden, mijnheer de president van de Europese Investeringsbank, ik ben het Europees Parlement dankbaar voor het initiatief dat het heeft genomen om opnieuw een debat te voeren over de activiteiten van de EIB. Ik wil tevens de rapporteur, mevrouw Van den Burg, van harte gelukwensen met haar interessante en uitvoerige verslag waarin zij wijst op het belang van de rol van de EIB als belangrijkste communautaire instantie voor langetermijnfinanciering in een aantal sleutelsectoren van niet alleen de Europese Unie, maar ook de kandidaat-lidstaten en andere partnerlanden.
Ik wil kort ingaan op vier punten: de samenwerking tussen de EIB en de Commissie; de activiteiten van de EIB in de partnerlanden; de activiteiten van de EIB in de kandidaat-lidstaten en de tripartiete overeenkomst tussen de EIB, de Rekenkamer en de Commissie.
Eerste punt. De EIB is een policy driven public bank, oftewel een openbare, beleidsgestuurde bank. Het is haar taak, zoals president Maystadt terecht heeft onderstreept, om samen met de Commissie bij te dragen aan de verwezenlijking van de politieke doelstellingen van de Europese Unie. Daarom is de Commissie voor een versterking van de samenwerking met de Bank in verschillende prioritaire sectoren. Ik noem hier de regionale ontwikkeling, het milieu en de met het 'Initiatief Innovatie 2000' verbonden sectoren, zoals onderzoek en ontwikkeling, de audiovisuele sector en de informatietechnologie.
De Commissie geeft steun aan het streven van de EIB-groep naar een versterking van de activiteiten ten behoeve van de kleine en middelgrote ondernemingen. Zij is het met het Europees Parlement eens dat de Bank de door de Commissie vastgestelde definitie van kleine en middelgrote ondernemingen zou moeten overnemen.
De Commissie heeft er nota van genomen dat het Parlement een evaluatie wenst van de gevolgen die 'het meerjarenprogramma voor onderneming en ondernemerschap 2001-2005?, het zogenaamde MAP, zal hebben voor de kleine en middelgrote ondernemingen. Met het oog daarop zal de Commissie in 2003 een tussentijds verslag presenteren over de met het MAP gemaakte vorderingen, met inbegrip van de gevolgen voor de kleine en middelgrote ondernemingen. Dat verzoek is trouwens ook onderdeel van het Raadsbesluit inzake het MAP. Verder wordt in dat besluit de Commissie gevraagd voor eind december 2004 een extern evaluatieverslag te presenteren aan de Raad en het Parlement.
Tweede punt. De EIB heeft in nauwe samenwerking met de Commissie zijn financieringsactiviteiten in de partnerlanden versterkt. In dit verband zal de in Barcelona in oktober jongstleden gelanceerde Mediterranean Investment and Partnership Facility een belangrijke bijdrage leveren aan de versterking van de economische groei in de zuidelijke mediterrane landen. De Commissie heeft aanzienlijke steun gegeven aan dit initiatief en daarvoor 255 miljoen euro uitgetrokken op de communautaire begroting voor de komende vier jaar. De EIB is eveneens in samenwerking met de Commissie bezig met de voorbereidingen voor de tenuitvoerlegging van het nieuwe, in de Overeenkomst van Cotonou opgenomen investeringsfonds voor de ACS-landen. Wat de Balkan betreft onderzoeken de Commissie en de Bank momenteel de mogelijkheid om de Bank een interventiemandaat te geven voor Kosovo.
Derde punt. Wat de activiteiten van de EIB in de kandidaat-landen betreft is de Commissie het met het Parlement eens dat de activiteiten van de Bank in deze landen absolute prioriteit hebben. Wij zijn van mening dat er aanzienlijke behoefte is aan financieringen en dat de EIB en de EBRD nauw moeten samenwerken om te kunnen bijdragen aan de groei in de nieuwe lidstaten van de Europese Unie.
Wat de opname van de toetredingslanden in de EIB-structuur betreft stelt de Commissie met voldoening vast dat de lidstaten eindelijk een akkoord hebben bereikt over de wijzigingen van het verdrag met betrekking tot de governance van de EIB en zijn kapitaal na toetreding. Als de kandidaat-landen hier ook mee instemmen zullen zij onmiddellijk na hun toetreding opgenomen kunnen worden in de EIB-structuur.
Dan het vierde en laatste punt. Ik wil kort commentaar leveren op de tripartiete overeenkomst tussen de EIB, de Rekenkamer en de Commissie. De Commissie is van mening dat de grondbeginselen van de tripartiete overeenkomst een juist evenwicht weerspiegelen tussen de rechten van de Rekenkamer en de EIB en dat niet aan deze beginselen mag worden getornd. Wat de communautaire begroting betreft heeft de Rekenkamer op grond van de tripartiete overeenkomst toegang tot een grote reeks inlichtingen over door de Bank in het kader van haar mandaten verrichte transacties, en heeft zij het recht zonodig aanvullende inlichtingen te vragen. De Commissie is het met het initiatief van het Parlement eens en dringt eveneens bij de betrokken partijen aan op een heroverweging van het akkoord. Dit initiatief zal ongetwijfeld een gelegenheid zijn om bepaalde technische en administratieve aspecten bij te schaven en aan te passen aan de plaatsgevonden veranderingen.
Mevrouw de Voorzitter, ik wil een paar opmerkingen maken over het standpunt van de Commissie begrotingscontrole over dit verslag. Mijn commissie en ik zijn heel blij met het feit dat de rapporteur en de betreffende commissie besloten hebben om veel van onze standpunten op te nemen. Hartelijk dank daarvoor.
De Europese Investeringsbank is al jarenlang een anonieme machthebber in de Unie. Tegelijkertijd heeft de Investeringsbank veel zeggenschap door de omvangrijke leningen aan zowel lidstaten als aan de kandidaat-landen. Het zou verstandig zijn om een uitgebreider politiek debat te voeren over de koers van de Bank alsmede over een grotere controle van de activiteiten van de Bank door de andere instellingen van de Europese Unie.
Waarschijnlijk is de speciale status van de Investeringsbank de reden voor het feit dat zij een redelijk anonieme machthebber is in de Europese Unie. Bovendien is deze bank zowel eigendom van de lidstaten als onderdeel van de Europese Unie. Wij stellen een scherpere controle voor, onder andere door middel van de volgende voorstellen:
Wij willen de toegang van de Rekenkamer tot informatie van de Europese Investeringsbank uitbreiden. Na verloop van tijd moet deze toegang tot informatie overeenkomen met de bestaande toegang tot informatie van de Europese Centrale Bank. Dit kan gebeuren door middel van de tripartiete overeenkomst, die in de toekomst nader moet worden bestudeerd.
Wij willen graag meer samenwerking tussen onze commissie, de Commissie begrotingscontrole en de Europese Investeringsbank. De voorzitter van de Bank zou bijvoorbeeld uitgenodigd kunnen worden bij onze bijeenkomsten. Wij zouden ook graag meer documenten willen inzien over de interne controle van de Europese Investeringsbank.
Mijnheer de Voorzitter, ik wil graag een korte verklaring afleggen over een voorval vanochtend tijdens onze fractievergadering. Onze fractie had mevrouw Andreasen uitgenodigd om enige technische informatie te verschaffen over de boekhoudsystemen. Toen we aankwamen, ontdekten we tot onze verbazing dat de Commissie haar de mond had gesnoerd en dat ze noch de verzamelde afgevaardigden noch de aanwezige pers van informatie mocht voorzien.
Wat een duidelijke meerderheid van onze fractie zou willen weten is of de Commissie kan rechtvaardigen op welke gronden het mevrouw Andreasen werd verboden ons technische informatie te verschaffen over een belangrijk onderwerp waarvan we op de hoogte dienen te zijn. En wat misschien belangrijker is, hoe kan het dat de kaderovereenkomst tussen de Commissie en het Parlement ons als afgevaardigden momenteel niet in staat stelt met personen over technische kwesties te praten? Hoever gaat de bemoeienis van de Commissie met onze instelling dan wel niet? Dat moet het Bureau maar eens uitzoeken. We zouden graag duidelijkheid over deze kwestie hebben.
Dit is een zaak voor de Conferentie van voorzitters en niet voor het Bureau. Mevrouw Schreyer zal later vandaag echter het woord voeren; als u wilt dat zij deze kwestie bespreekt, is zij daartoe wellicht bereid - dat is geheel aan haar.
Mijnheer de Voorzitter, ik heb een verzoek aan het voorzitterschap. Als mijn informatie klopt, heeft het Europees Parlement alle winnaars van de Sacharovprijs voor de volgende vergaderperiode in Straatsburg uitgenodigd.
Zou het voorzitterschap de Turkse regering een officieel schrijven willen doen toekomen met het verzoek een speciaal laissez-passer voor mevrouw Leyla Zana ?
Dit is een zaak voor de Conferentie van voorzitters, waarvan u de eer hebt lid te zijn. U kunt deze kwestie schriftelijk opnemen met de Voorzitter. U kunt hem ongetwijfeld zelfs bellen.1
Aan de orde is het debat over het jaarverslag van de Rekenkamer - 2001.
Mijnheer de Voorzitter, mijnheer de secretaris-generaal, geachte leden van het Europees Parlement, dames en heren, ik heb het genoegen u vandaag het jaarverslag van de Europese Rekenkamer over het begrotingsjaar 2001 te presenteren.
Mijn betoog is opgebouwd rond vier belangrijke thema's: ten eerste de analyse van de begrotingsuitvoering; ten tweede de follow-up van eerdere opmerkingen van de Rekenkamer; ten derde de betrouwbaarheidsverklaring (DAS); en ten vierde de hervorming van de Commissie.
Voor het tweede achtereenvolgende jaar was er een aanzienlijk begrotingsoverschot: meer dan 15 miljard euro (ofwel 16 procent van de definitieve begroting). Het overschot is te verklaren door de annulering van kredieten, voornamelijk als gevolg van vertragingen bij de tenuitvoerlegging van structurele maatregelen. Het zou wenselijk zijn geweest de begroting te wijzigen om de ontvangsten en de voorziene uitgaven met elkaar in evenwicht te houden.
Een ander belangrijk kenmerk van de begrotingsuitvoering was de geringe benutting van de betalingskredieten in bepaalde sectoren. In het geval van de structuurfondsen lag de benutting onder de 70 procent, het laagste niveau sinds 1999.
Ook de tenuitvoerlegging van de pretoetredingssteun werd gekenmerkt door traagheid, vooral bij het SAPARD-programma, waarvoor slechts 9,2 procent van de kredieten werd besteed. Bovendien ontvingen de uiteindelijke begunstigden van dit programma slechts 1 miljoen euro. Als de uitvoering niet wordt versneld, zullen in 2003 kredieten moeten worden geannuleerd.
De Commissie moet verder gaan met het op orde brengen van de rekeningen door verplichtingen waaraan niet meer kan worden voldaan te annuleren. Er zijn nog af te wikkelen verplichtingen ten belope van meer dan 12 miljard euro bij de externe steunmaatregelen en bijna 3 miljard euro bij de nieuwe pretoetredingsinstrumenten.
De uitvoering van de Europese Ontwikkelingsfondsen verloopt eveneens traag. Na vier jaar uitvoering is slechts 30 procent van het achtste EOF uitgegeven.
De conclusie is dat de uitvoerings- en betalingsramingen voor de programma's realistischer moeten worden en beter moeten inspelen op het absorptievermogen van elk land. Dit zou leiden tot een nauwkeuriger en evenwichtiger begroting.
De Rekenkamer heeft onderzocht op welke manier een follow-up is gegeven aan haar eerdere opmerkingen. In het algemeen heeft de Commissie passende maatregelen getroffen om de gesignaleerde tekortkomingen te corrigeren: de douaneregeling passieve veredeling is vereenvoudigd, de regeling ter bevordering van gemeenschappelijke ondernemingen in de visserij is verbeterd en de aanbestedingsprocedures van het TACIS-programma zijn herzien.
In andere sectoren waren de ontwikkelingen minder bevredigend. Dat is het geval bij de steun voor durumtarwe, waar de door de Rekenkamer in 1998 gesignaleerde gebreken nog steeds bestaan en waar jaarlijks ongeveer 450 miljoen euro nodeloos wordt uitgegeven. Hetzelfde geldt voor de gemeenschappelijke marktordening voor suiker, waar ondanks de hervorming van 2001 nog steeds problemen van overproductie en hoge prijzen bestaan.
Ik ben er zeker van dat, wanneer het Comité voortgang controle operationeel wordt, de Commissie meer aandacht zal kunnen besteden aan de follow-up van de verslagen van de Rekenkamer.
De Rekenkamer is van oordeel dat de rekeningen over het begrotingsjaar 2001 een getrouw beeld geven van de ontvangsten en uitgaven alsook van de financiële situatie van de Gemeenschappen. Niettemin maakt de Rekenkamer in enkele gevallen voorbehoud of opmerkingen, meestal met betrekking tot reeds eerder door de Rekenkamer gesignaleerde gebreken in de administratieve organisatie.
In haar antwoord op ons verslag erkent de Commissie die gebreken en verbindt zij zich ertoe vóór eind 2002 een plan voor de modernisering van de administratieve organisatie voor te leggen. De Rekenkamer zal de opzet en uitvoering van dit plan bestuderen en het Parlement op de hoogte houden van de voortgang ervan.
Evenals in voorgaande begrotingsjaren is de Rekenkamer van oordeel dat de onderliggende verrichtingen bij de ontvangsten, de verplichtingen en de huishoudelijke uitgaven wettig en regelmatig zijn. Met betrekking tot de andere betalingen kunnen we die zekerheid echter niet geven wegens de ontdekte fouten.
De meeste fouten zijn aangetroffen in de betalingen betreffende het landbouwbeleid en de structurele maatregelen, dus in de sectoren die door de Commissie en de lidstaten gezamenlijk worden beheerd en die goed zijn voor ongeveer 80 procent van de begroting. Vermindering van het foutenpercentage vergt een significante verbetering van de beheer- en controlesystemen, zowel bij de Commissie als in de lidstaten.
Zo zijn op het gebied van het gemeenschappelijk landbouwbeleid de declaraties van de subsidieontvangers niet verbeterd in vergelijking met de vorige jaren. Het geïntegreerd beheer- en controlesysteem is nog niet volledig in gebruik genomen en bijna de helft van de lidstaten heeft het sinds 2000 voorgeschreven systeem voor identificatie van runderen nog niet ingevoerd.
Aan de orde is het verslag (A5-0397/2002) van mevrouw Sörensen, namens de Commissie vrijheden en rechten van de burger, justitie en binnenlandse zaken, over het voorstel voor een richtlijn van de Raad betreffende de verblijfstitel met een korte geldigheidsduur die wordt afgegeven aan de slachtoffers van hulp bij illegale immigratie of mensenhandel die met de bevoegde autoriteiten samenwerken (COM(2002) 71 - C5-0085/2002 - 2002/0043(CNS)).
Mijnheer de Voorzitter, dames en heren afgevaardigden, voordat we aan het debat over het verslag van mevrouw Sörensen beginnen, wil ik graag aangeven dat ik uiterst ingenomen ben met de kwaliteit van dit werkstuk. Ik wil mevrouw Sörensen daarnaast bedanken voor haar persoonlijke inzet bij de bestrijding van deze plaag - mensenhandel.
Het voorstel voor een richtlijn dat we nu bespreken heeft betrekking op clandestiene immigratie, een uiterst zorgwekkend probleem. Ik heb het dan over twee bijzonder weerzinwekkende aspecten van clandestiene immigratie: één, de groei van smokkelaarsnetwerken die nu niet bepaald door humanitaire overwegingen gemotiveerd worden, en twee, de uitbuiting van niet-ingezetenen binnen de context van mensenhandel. De onderhavige richtlijn heeft dus betrekking op twee typen delicten, mensensmokkel en mensenhandel - deze begrippen mogen niet met elkaar verward worden.
Het gaat erom informatie te verkrijgen. Dat is één van de belangrijkste wapens bij het ontmantelen van de netwerken die migranten uitbuiten. De slachtoffers zijn de aangewezen personen om de autoriteiten relevante informatie te verschaffen. Zonder die informatie hebben de autoriteiten het extra moeilijk bij de bestrijding van de genoemde netwerken. Het doel van de nu besproken richtlijn bestaat erin de instrumenten voor de bestrijding van de smokkelaarsnetwerken te verfijnen. En dat doen we door de slachtoffers van mensenhandel of hulp bij clandestiene immigratie die bereid zijn met de bevoegde autoriteiten mee te werken om de daders van deze delicten aan te pakken een verblijfsvergunning te geven. We moeten intussen wel vermijden dat er van dit mechanisme misbruik wordt gemaakt.
Ik wijs erop dat mensenhandel en hulp bij clandestiene immigratie vaak met elkaar verstrengeld zijn. Dat is de reden waarom deze tekst betrekking heeft op beide categorieën delicten. Het gaat in wezen om één en dezelfde strijd.
Mijnheer de Voorzitter, laat me vooreerst al die collega's bedanken die zoveel van hun tijd en energie hebben gestoken in wat ik denk een zeer vruchtbare samenwerking is geweest.
Midden september werd in deze Kamer de tot hier toe veruit belangrijkste conferentie georganiseerd rond het thema mensenhandel. Het was georganiseerd door de Internationale Organisatie voor Migratie en de Europese Commissie. Het resultaat ervan is de zogenaamde Brussels Declaration en in die Brussels Declaration kan u het centrale belang van de richtlijn die vandaag ter stemming voorligt duidelijk terugvinden. Het is belangrijk er meteen op te wijzen dat mensenhandel en mensensmokkel vandaag een geïntegreerd deel uitmaken van onze economie. Het gaat in wezen om het behandelen van mensen alsof het louter handelswaar betrof. Bovendien zijn slachtoffers van mensenhandel slachtoffers van een hele waaier van misbruik en misdaden.
Mensenhandel is ondertussen ook een sectiethema geworden en vrijwel iedereen lijkt er zich nu op te willen profileren. Daarbij wordt dikwijls snel over het hoofd gezien dat handel in mensen welig tiert omdat corruptie, maar ook onverschilligheid en ongeloof welig tieren. In een aantal landen die weldra tot de Europese Unie zullen behoren, verkopen ouders hun kinderen in de hoop hun een betere toekomst te geven.
Dit voorstel voor een richtlijn is een eerste maar dan ook een belangrijke stap om eindelijk iets concreets te doen. De richtlijn vraagt aan de lidstaten te voorzien in de verblijfstitel van korte duur voor slachtoffers van mensensmokkel of van mensenhandel die bereid zijn met de bevoegde autoriteiten samen te werken. De kern van het voorstel is dat de belangen van de overheid en die van het slachtoffer hier samenvallen. Met name dat de criminele netwerken worden opgedoekt. De Commissie heeft voor deze bijzondere richtlijn mensenhandel en mensensmokkel samengenomen. Het is inderdaad zo dat beide louter juridisch gesproken duidelijk onderscheiden zaken zijn. In de realiteit echter is het onderscheid uiterst moeilijk te maken.
Dit voorstel voor een richtlijn is echter gemaakt op basis van gedegen praktijkkennis van experten die op het terrein werkzaam zijn. De ervaring die we bijvoorbeeld in België hebben opgebouwd, bewijst dat het instrument van een kortetermijnverblijfsvergunning zijn doel niet mist. Ook andere lidstaten hebben dergelijke systemen, zei het met wisselend succes. Daarbij steun ik dit voorstel van de Commissie ook ten volle en is het van wezenlijk belang dat het inhoudelijk onaangetast blijft. Dit betekent in de eerste plaats dat sommige amendementen zoals die door de Commissie burgervrijheden zijn geraakt niet aanvaardbaar zijn. Met name voor mij amendementen 7 en 27, om de eenvoudige reden dat ze van het ganse voorstel geen spaander heel laten. Ze maken er een lege doos van. Voor deze amendementen stemmen is een nauwelijks verholen instemming met de praktijken van de georganiseerde misdaad.
Wat ik kom zeggen is dat deze richtlijn staat of valt met de minimale sociale voorziening voor slachtoffers. Een slachtoffer zal nooit willen samenwerken als hem of haar niet een begin van alternatief wordt geboden voor de situatie waarin het zich nu bevindt. Laat me nog twee andere aspecten kort toelichten.
Ten eerste zouden sommige willen dat ook deze richtlijn ook meteen van toepassing wordt op minderjarigen. Dit lijkt op de eerste plaats een goed idee, maar omdat men nooit genoeg kan doen voor de uiterst kwetsbare positie van minderjarigen. Maar hierbij wordt wel vergeten dat wat deze richtlijn aanbiedt uiteindelijk slechts een minimum is. In alle lidstaten wordt vandaag aan minderjarigen heel wat meer aangeboden en het zou dus een werkelijke achteruitgang zijn, mochten minderjarigen slechts dergelijke minimale bescherming en rechten toebedeeld krijgen. Dit neemt niet weg dat er wel degelijk nood is aan een bijzondere inspanning voor minderjarige slachtoffers.
Tenslotte zou ik nog iets willen verduidelijken in verband met een aantal oorspronkelijke amendementen van mevrouw Van der Laan. Amendementen 20, 25 en 35. Haar alerte juridische geest voorziet in de mogelijkheid dat het contact tussen slachtoffer en misdadiger in bepaalde gevallen kan worden toegelaten door de autoriteiten om zo het onderzoek verder te helpen. Het is een verleidelijk idee, maar het is echter juridisch problematisch in een aantal landen. Het risico van ontvoeringen of zelfs manipulatie en intimidatie is bovendien reëel. Slachtoffers die willen meewerken met de autoriteiten willen absoluut geen contact met de criminelen, zelfs niet van op een afstand.
Verder zou ik nog willen benadrukken dat in deze richtlijn een bijzondere plaats wordt weggelegd voor gespecialiseerde en erkende NGO's, maar ook voor internationale organisaties en overheidsorganisaties. Zoals ook mevrouw Van der Laan terecht heeft gezegd, wat door een technisch foutje niet in de voor u liggende tekst is terechtgekomen maar wel op de stemlijst wordt aangemerkt. NGO's hebben ook een bijzondere rol als intermediair tussen de onderzoeks- en vervolgingsdiensten enerzijds en het slachtoffer spelen. Daarbij is het ook belangrijk te benadrukken dat in het geval van NGO's het wel degelijk moet gaan om door de staat erkende NGO's. Tenslotte kan iedereen, ook criminelen, NGO's opzetten. Of wat niet zelden gebeurt, kunnen NGO's geïnfiltreerd en gemanipuleerd worden. Daarom denk ik dat iedereen die met deze materie bezig is een gedragscode moet ondertekenen.
Mijnheer de Voorzitter, geachte afgevaardigden, volgens internationale schattingen zijn elk jaar ongeveer 700.000 mensen - vooral vrouwen en kinderen - het slachtoffer van mensenhandelaars. Uit de Midden- en Oost-Europese landen alleen al worden jaarlijks 120.000 vrouwen en kinderen naar de Europese Unie gelokt. In deze gegevens zijn de cijfers voor illegale immigratie en mensensmokkel niet eens meegeteld. Het is dus duidelijk dat we dringend iets moeten ondernemen tegen deze vorm van internationale criminaliteit, en wel door de coördinatie van de samenwerking. Volgens deze ontwerprichtlijn moeten slachtoffers die met de autoriteiten meewerken een verblijfsvergunning voor korte termijn krijgen. Dat is een belangrijke stap in de goede richting. Tot nu toe waren er voor de omgang met slachtoffers van criminelen die zich bezig houden met illegale immigratie en mensensmokkel geen algemene, voor heel de Unie geldende regels. Om dit soort criminaliteit te bestrijden hebben we echter behoefte aan Europese normen. De gangbare praktijk is dat men illegale immigranten het land uit zet, en de hier voorgestelde verblijfsvergunning voor korte termijn is niet bedoeld om daar een einde aan te maken. De bedoeling is de autoriteiten de gelegenheid te geven met de hulp van tot samenwerking bereide slachtoffers informatie en belastend materiaal te verzamelen waarmee mensenhandelaren en -smokkelaars kunnen worden opgespoord en strafrechtelijk vervolgd.
Het onmiddellijk terugsturen van slachtoffers draagt alleen maar bij tot gunstiger ogende statistieken. Op deze wijze doen we echter niets aan het verwezenlijken van de werkelijke doelstelling - de bestrijding van de georganiseerde misdaad. De hier voorgestelde kortdurende verblijfsvergunning zal ons daarentegen in staat stellen structuren bloot te leggen, criminele netwerken op te rollen en de daders in rechte te veroordelen. Dat moet ons doel zijn.
Ik wil mevrouw Sörensen nogmaals hartelijk bedanken. Zij heeft zich bij het opstellen van dit verslag zeer geëngageerd opgesteld. Verder dank ik de Commissie en de overige politieke fracties voor de goede samenwerking. Ik geloof dat die samenwerking het mogelijk heeft gemaakt dat dit zo'n goed verslag is geworden.
Mijnheer de Voorzitter, mevrouw de commissaris, we gaan ons nu uitspreken over een uiterst belangrijke tekst. Het gaat er ons om de strijd aan te binden met smokkelaarsnetwerken die mannen, vrouwen en kinderen uitbuiten door handel met ze te drijven. De bedoeling is dat we de slachtoffers van deze netwerken die bereid zijn met justitie en politie samen te werken een tijdelijke verblijfsvergunning geven. Een dergelijke maatregel is al van kracht in België, Nederland en Italië, en levert daar heel positieve resultaten op.
Het verslag van mevrouw Sörensen - die ik bij dezen gelukwens - bevat een verwijzing naar de Europese Conventie voor de Rechten van de Mens en het Europees Handvest van de grondrechten. Non-gouvernementele organisaties moeten een belangrijker rol spelen bij het verlenen van steun aan slachtoffers van mensensmokkel, en wij hebben de rechten van deze slachtoffers uitgebreid door ze toe te staan een asielverzoek in te dienen. Het zou niet rechtvaardig zijn ze dit recht te ontzeggen op grond van het eenvoudige feit dat ze vaak valse identiteitspapieren bij zich hebben. Essentieel is dat de lidstaten gehouden zijn de anonimiteit van de slachtoffers van mensensmokkel te garanderen door de procedures achter gesloten deuren te voeren.
We staan in Europa dus op het punt een grote stap voorwaarts te doen bij de bestrijding van de mensenhandel. Ik wil er echter wel de aandacht op vestigen dat de amendementen 7 en 27 de houders van een verblijfsvergunning voor korte termijn een werkvergunning en het recht onderwijs en een beroepsopleiding willen onthouden. Die rechten zijn in artikel 12 van het Commissievoorstel opgenomen. Het schrappen van deze bepaling zou de richtlijn geheel ontkrachten. Als slachtoffers geen enkele hoop op lotsverbetering hebben zullen ze niet graag bereid zijn met de politie samen te werken. Ze zullen dan gemakkelijk in de handen van de maffianetwerken vallen. Het gaat erom de slachtoffers te steunen en ze te helpen uit het illegale circuit te blijven vanaf het moment dat ze de contacten met de criminele netwerken hebben opgegeven. Ik wijs erop dat het de lidstaten vrij staat de afgifte van een verblijfsvergunning voor korte termijn te koppelen aan deelname aan een programma voor assimilatie in het land van ontvangst. Ze kunnen er ook voor kiezen de betrokkenen te helpen bij terugkeer naar het land van herkomst. We zijn de slachtoffers hulp en ondersteuning verschuldigd. Zo zorgen we ervoor dat deze mannen en vrouwen aan de juiste kant van de wet blijven.
Mijnheer de Voorzitter, commissaris, iedere dag worden er mensen in Europa misbruikt en geïntimideerd, die alleen maar op zoek zijn naar een nieuwe toekomst of een nieuw leven voor zichzelf of hun gezin in ons werelddeel. Dit verlangen wordt op een afschuwelijke manier uitgebuit door allerlei profiteurs, zoals mensen die ze naar Europa brengen en mensen in onze eigen lidstaten die misbruik maken van hun kwetsbare positie. Veel levens van jonge vrouwen worden verwoest door prostitutie en drugs. Andere mensen moeten gevaarlijk werk doen en worden slecht betaald zonder enige vorm van sociale zekerheid. Mensensmokkel en mensenhandel moeten daarom met alle mogelijke middelen bestreden worden binnen de domeinen van de rechtsstaat.
Deze richtlijn biedt ons een extra mogelijkheid om de grote vissen te vangen. Wij hebben natuurlijk de plicht om de slachtoffers te helpen en hun een kans te geven op een beter leven. Ik denk dat velen van hen goede redenen hebben om in de Unie te mogen blijven als zij dat willen, maar dat moet aan normale gronden getoetst worden. Samen met de slachtoffers moeten wij de grote criminelen te pakken krijgen. Tegelijkertijd moet er een goede en gevoelige balans bestaan tussen de hulp aan de slachtoffers en de aanpak van de criminaliteit: een combinatie van humanisme en rechtszekerheid.
Het voorstel van mevrouw Sörensen is een verbetering van de richtlijn, maar het kan nog beter. Zij heeft zelf een aantal voorstellen gedaan. Onafhankelijke organisaties en de verantwoordelijkheid van de nationale autoriteiten zijn van belang, maar het is ook belangrijk om in de richtlijn op te nemen dat het slachtoffer toegang heeft tot de arbeidsmarkt, wat op dit moment niet in het voorstel is opgenomen. Ik sluit mij aan bij wat er eerder gezegd is, namelijk dat men vanzelfsprekend moet kunnen ontkomen aan de zorgen en problemen die men in een dergelijke kwetsbare situatie heeft. Ik wil mevrouw Sörensen bedanken voor haar uitstekende werk.
Ik verklaar de zitting van het Europees Parlement, die op donderdag 4 december 2002 werd onderbroken, te zijn hervat. 1
De definitieve ontwerpagenda die door de Conferentie van voorzitters is opgesteld tijdens haar bijeenkomst van donderdag 12 december, overeenkomstig artikel 110 en artikel 110 bis van het Reglement, is rondgedeeld.
Mijnheer de Voorzitter, ik begrijp dat het niet mogelijk is een verzoek tot wijziging te doen, maar is het wel toegestaan te protesteren tegen een wijziging die de Conferentie van voorzitters heeft doorgevoerd? We hadden vandaag moeten debatteren over het verslag Napolitano over de rol die de regionale en lokale autoriteiten spelen bij de Europese integratie. Dat is een zaak van groot belang en het Parlement had vóór het einde van het jaar de Conventie van zijn standpunt op de hoogte moeten stellen. Deze week debatteert de Visserijraad bijvoorbeeld over kabeljauwbestanden en het gemeenschappelijk visserijbeleid. Schotland, dat daar zeer veel belangstelling voor heeft, vervult momenteel een figurantenrol. De rol die de regio's in Europa spelen, is zeer belangrijk voor burgers in heel Europa en dit Parlement heeft door een onderlinge afspraak van de grote partijen nagelaten over deze kwestie te debatteren, hoewel die er al sinds juli ligt. Het is schandalig dat dit punt van de agenda is gehaald.
De Conferentie van voorzitters stelt voor dit onderwerp in januari in het Parlement te behandelen.
Naast de verklaring over de toekomst van de pensioensystemen die mevrouw Diamantopoulou om 17.00 uur namens de Commissie zal afleggen, wenst de Commissie een tweede mededeling te doen, bij monde van mevrouw Schreyer, over de modernisering van de boekhouding.
Aangezien beide onderwerpen van gewicht zijn, zullen wij waarschijnlijk meer tijd kwijt zijn dan oorspronkelijk is uitgetrokken. Wellicht moet degene die op dat moment Voorzitter is de geachte collega's iets meer tijd geven voor het stellen van vragen over deze twee belangrijke mededelingen.
Mijnheer de Voorzitter, dit is een zeer acceptabel voorstel, maar het gevaar bestaat dat de afgevaardigden weer eens niet in de gelegenheid worden gesteld de Commissie tijdens het vragenuur vragen te stellen. Kan het vragenuur ter compensatie alstublieft worden verlengd?
Het is de bedoeling, mijnheer MacCormick, dat het een niet ten koste gaat van het ander, maar dat de vergadertijd zo nodig wordt verlengd.
Morgen om 12.00 uur zullen wij de Sacharovprijs uitreiken. Om 17.00 uur zullen wij in zaal WIC 100, in de aanwezigheid van vele winnaars uit voorgaande jaren, vieren dat de Sacharovprijs vijftien jaar bestaat.
Na de ceremonie, om 18.30 uur, zal er een speciale tentoonstelling zijn over het vijftienjarig bestaan van de prijs. Deze tentoonstelling wordt gehouden in de ruimte buiten zaal WIC 100.
Mijnheer de Voorzitter, hebt u van de Turkse regering nog nieuws ontvangen over Leyla Zana?
Ik heb deze kwestie aan de orde gesteld in de Conferentie van voorzitters en tijdens al mijn besprekingen met de Turkse autoriteiten. Wat uw briefwisseling betreft, beschikt u over dezelfde informatie als ik. Ik zal daar morgenmiddag echter op terugkomen, ervan uitgaande dat onze wensen op dat moment nog niet zijn ingewilligd.
Met betrekking tot de verklaringen van de Raad en de Commissie over de veiligheid van de zeevaart en maatregelen om de gevolgen van de ramp met de Prestige zoveel mogelijk te beperken, heb ik het verzoek ontvangen van de Fractie van de Europese Sociaal-Democraten om tot besluit van dit debat ontwerpresoluties te mogen indienen.
Mijnheer de Voorzitter, ik ben het daar niet mee eens. We hebben de afgelopen maand al een ontwerpresolutie over dit zeer belangrijke onderwerp opgesteld. Ook in de Verklaring van Kopenhagen zou een tekst naar aanleiding van dit vreselijke ongeluk moeten worden opgenomen. Nog een extra ontwerpresolutie lijkt ons niet opportuun. Wij denken juist dat we de hele kwestie meer gewicht geven wanneer we een formulering opnemen in de Verklaring van Kopenhagen. Wij zijn dus tegen het verzoek van de socialistische fractie.
Mijnheer de Voorzitter, het ligt niet in mijn bedoeling om dit vraagstuk in detail te behandelen, maar uit de beschikbare gegevens blijkt dat momenteel ten minste vier lidstaten van de Europese Unie door deze ramp getroffen worden: Spanje, Frankrijk, Portugal en Denemarken. Het probleem reikt veel verder dan de veiligheid op zee. Er zijn op zijn minst vier commissies bij betrokken (de Commissie milieubeheer, volksgezondheid en consumentenbeleid, de Commissie visserij, de Commissie ontwikkelingssamenwerking, en de Commissie juridische zaken en interne markt). Daarom is het belangrijk dat wij een antwoord geven, niet alleen vanwege de dramatische situatie in Galicië, maar ten behoeve van de Europese Unie als zodanig. Er is nog een belangrijk punt: de oprichting van een onderzoekscommissie. Ik hoop dat dit voorstel op de steun van de Fractie van de Europese Volkspartij kan rekenen. Vorige week was dat althans het geval.
Mijnheer de Voorzitter, ik wilde nog een vraag stellen over woensdag: waarom wordt het vragenuur aan de Raad alweer met een half uur ingekort? Ik wil daar ook tegen protesteren. U weet dat ik het vragenrecht als een fundamenteel parlementair recht beschouw. Ik betreur het dat dit steeds vaker gebeurt!
Het antwoord daarop, mijnheer Posselt, is dat wij een zeer ambitieuze agenda hebben vastgesteld voor de Raad, die hier tot 19.00 uur aanwezig zal zijn. Wij hebben deze tijd reeds voor andere onderwerpen uitgetrokken, met inbegrip van het onderwerp waarover wij zojuist gestemd hebben.
Aan de orde is het verslag (A5-0405/2002) van de heer Kreissl-Dörfler, namens de Tijdelijke Commissie mond- en klauwzeer, over de bestrijding van mond- en klauwzeer in de Europese Unie in 2001 en over toekomstige preventieve maatregelen ter voorkoming en bestrijding van dierziekten in de Europese Unie (2002/2153(INI)).
Mijnheer de Voorzitter, commissaris Byrne, geachte dames en heren, allereerst wil ik alle collega's bedanken die in de commissie serieus hebben meegewerkt aan het verslag. Mijn dank gaat vooral uit naar onze voorzitter, mevrouw Redondo Jiménez, het secretariaat, de wetenschappelijke dienst en de Commissie.
In februari 2001 vond de waarschijnlijk ernstigste uitbraak van MKZ plaats die Europa tot nog toe heeft gekend. Getroffen werden Ierland, Nederland, Frankrijk en vooral Groot-Brittannië. Alleen al in Groot-Brittannië werden in het kader van de bestrijding van de epidemie volgens officiële schattingen 6,5 miljoen dieren gedood. Andere bronnen noemen een aantal van wel 10 miljoen. In Nederland werden 285.000 dieren afgemaakt, in Frankrijk waren dat er 65.000, na vier uitbraken. De ramp was voor alle betrokkenen niet te overzien. Een beleid waarbij epidemieën slechts worden bestreden door besmette dieren te doden, leidt nergens toe en zal niet langer worden geaccepteerd door de mensen in de Europese Unie.
Om een bijdrage te leveren aan een beter beleid dat verder reikt dan de grenzen van de Unie heeft dit Parlement begin dit jaar een tijdelijke commissie ingesteld. Dit is geen onderzoekscommissie, zoals enkele collega's helaas nog steeds lijken te denken. Het was onder andere onze opdracht om aan de hand van hoorzittingen en bezoeken aan de getroffen gebieden eerlijk vast te stellen of de getroffen landen op een juiste wijze hadden ingegrepen. Ook was het onze taak om daaruit lering te trekken ten aanzien van een nieuw Europabreed MKZ-beleid. Dat betekent ook dat wij niet op de stoel van de rechter gaan zitten en evenmin wetenschappelijke controverses kunnen beslechten. In ons verslag kunnen we dan ook geen oordelen - laat staan veroordelingen - uitspreken, al was het maar omdat het ons ook aan bewijzen ontbreekt. Daarmee zouden we ons boekje te buiten gaan en bovendien zijn de instrumenten die ons ter beschikking staan daarvoor ongeschikt. Verder weet ik zeker dat iedere andere regering van een lidstaat van de Europese Unie zich voor even grote problemen gesteld zou zien als zich tegelijkertijd tussen vijftig en zeventig uitbraken zouden voordoen, verspreid over het hele land, waarbij ook nog schapen worden getroffen.
De noodplannen die sinds 1992 zijn opgesteld, nadat vaccinatie op grond van economische en handelsoverwegingen was stopgezet, zijn ondeugdelijk gebleken. Daarin werd uitgegaan van een gering aantal uitbraken en niet van een worst-case-scenario zoals zich dat heeft voorgedaan. Omdat het Internationaal Bureau voor besmettelijke dierziekten, het OIE, de status 'MKZ-vrij zonder vaccinatie? pas twaalf maanden na de laatste vaccinatie opnieuw zou toekennen, luidde het devies: 'Doden in plaats van vaccineren, of alleen vaccineren om vervolgens te ruimen?. Die termijn is sinds mei dit jaar ingekort tot zes maanden, een enorme vooruitgang. Wij pleiten voor een termijn van drie maanden.
Nu een korte samenvatting van onze belangrijkste eisen. Voor het toekomstige bestrijdingsbeleid zijn niet alleen efficiënte noodplannen noodzakelijk. Alle lidstaten dienen na te gaan of hun communicatie- en besluitvormingsstructuren wel zijn berekend op noodsituaties, en zij moeten grensoverschrijdende real-time simulatieoefeningen houden. Ook is het noodzakelijk dat er in de plannen veel meer rekening wordt gehouden met de psychosociale gevolgen van een bestrijdingsbeleid voor de betrokken boeren en al degenen die worden getroffen door een verplaatsingsverbod. Verder moet er meer aandacht worden besteed aan de bioveiligheid. Iedere individuele boer moet erop letten wat hij zijn vee te eten geeft, van wie hij zijn vee koopt en in welk tempo hij nieuwe dieren aan zijn oude veestapel toevoegt. Want de boer die in Groot-Brittannië de uitbraak van de epidemie heeft veroorzaakt, ging onverantwoord te werk. Voorts dienen de tracering en de identificatie van dieren te worden verbeterd. Ook dient de illegale import van dierlijke producten uit landen waar mond- en klauwzeer endemisch is zo veel mogelijk te worden tegengegaan. De Commissie heeft al besloten dat bijvoorbeeld reizigers uit deze landen dergelijke producten niet meer mogen invoeren. Onze belangrijkste eis is echter dat de rampenplannen zodanig worden opgezet dat noodvaccinaties vanaf het begin van een uitbraak kunnen worden uitgevoerd met als doel de dieren vervolgens in leven te laten en hun producten regionaal te gebruiken. Dit zou een grote stap voorwaarts zijn. Want het staat nog steeds buiten kijf dat het vlees en andere producten van gevaccineerde dieren volstrekt onschadelijk zijn voor de gezondheid. Voorlichting op dit terrein is dus dringend noodzakelijk.
Eén ding wil ik echter onderstrepen. Door mond- en klauwzeer besmet vee zal altijd worden gedood, net als dieren die met besmet vee in aanraking zijn geweest. Maar naar massale vaccinatie zal niet gauw worden teruggekeerd, onder andere niet op grond van economische overwegingen en de eisen inzake de interne markt. Dit heeft tot nog toe ook nog geen enkele vooraanstaande deskundige tijdens de hoorzittingen bepleit. Wekt u dus geen valse hoop bij de mensen. Dat zou onverantwoord zijn.
Niettemin is het noodzakelijk naar een deugdelijk en duurzaam markervaccin te zoeken dat alle serotypen bestrijkt, zodat gevaccineerde en zieke dieren goed van elkaar kunnen worden onderscheiden. Overigens werden in Duitsland tot 1990 alleen runderen gevaccineerd en geen andere dieren.
Geachte collega's, ik ben ervan overtuigd dat met het beleid dat wij voorstellen de beelden die vorig jaar de wereld rondgingen voorgoed tot het verleden behoren.
Nog een opmerking over de stemming. Stemt u voor mijn amendementen en die van de Fractie van de Europese Sociaal-Democraten! Want hierdoor wordt een aantal beschuldigingen aan het adres van de Britse regering uit de weg geruimd die wij als Parlement niet mogen inbrengen en die in deze vorm ook niet gerechtvaardigd zijn. Tenminste, zo denk ik erover. Ik snap best dat deze aantijgingen in een zekere politieke overmoed zijn geuit; ik ben zelf tenslotte ook politicus. Maar voert u deze strijd alstublieft in uw eigen land, want het Europees Parlement is daarvoor het minst geschikte platform. Bovendien zijn er behalve Groot-Brittannië nog veertien landen lid van de Europese Unie. Het is van belang, geachte collega's, dat niet alleen de Britse regering, maar ook de Raad, de Commissie, de kandidaat-lidstaten, het OIE en andere landen, zoals de Verenigde Staten, Australië, Argentinië en Zuid-Afrika, ons verslag serieus kunnen nemen. Er dient een wereldwijde strategie te komen inzake de bestrijding van epidemieën, want MKZ is geen Britse, maar een grensoverschrijdende ziekte. In mijn ogen zijn wij er als vertegenwoordigers van de burgers in de vijftien lidstaten in geslaagd om deze problematiek op voortreffelijke wijze te bespreken en zijn we tot richtinggevende conclusies gekomen. Want één ding staat helaas ook vast: mond- en klauwzeer zal zeker nog eens uitbreken. De vraag is alleen wanneer en in welke mate. Daartegen moeten wij gewapend zijn.
Mijnheer de Voorzitter, ik dank het Parlement, en in het bijzonder de Tijdelijke Commissie mond- en klauwzeer, voor het vele werk dat zij hebben verzet om lessen te trekken uit de mond- en klauwzeerepidemie van 2001. Mijn dank gaat in het bijzonder uit naar mevrouw Redondo Jiménez voor de doeltreffende en objectieve wijze waarop zij de commissie heeft voorgezeten, naar de rapporteur, de heer Kreissl-Dörfler, voor het evenwichtige, duidelijke en op de toekomst gerichte verslag, en naar het secretariaat van de commissie.
Mijn diensten en ik hebben uw werk op de voet gevolgd. Wij hebben al uw vergaderingen, hoorzittingen, missies en discussies bijgewoond en wij hebben steeds bewijsmateriaal aangedragen en steun geboden waar dat maar gewenst was. Ik weet zeker dat u de standpunten van het Parlement heel duidelijk terug zult vinden in de beleidsmaatregelen van de Commissie ter bestrijding van mond- en klauwzeer.
Ik zal nu iets zeggen over de belangrijkste conclusies en aanbevelingen in uw verslag. Ik begin met de internationale dimensie van het communautair beleid inzake MKZ; daarna zal ik iets zeggen over de vraagstukken rond de interne markt en tot slot kom ik op de controlemaatregelen.
Wat de internationale dimensie betreft, merk ik dat er grote bezorgdheid heerst over het feit dat de slechte controle op de invoer vanuit derde landen wellicht de oorzaak is geweest van de uitbraak van vorig jaar. Ook klinkt duidelijk de roep om betere controles. Ik wil heel duidelijk onderscheid maken tussen illegale introductie en legale invoer. Illegale activiteiten kunnen per definitie heel moeilijk worden uitgebannen. De Commissie heeft in het kader van het pakket levensmiddelenhygiëne echter voorstellen gedaan om een einde te maken aan de ontheffingen van de strenge diergezondheidsvoorwaarden en controleprocedures voor ingevoerde producten. Ook hebben wij besloten strengere regels in te voeren voor de invoer van vlees en melkproducten vanuit de meeste derde landen door personen die vanuit die landen naar de EU reizen. Onze bewustmakingscampagne rond deze maatregel zal op 1 januari 2003 van start gaan.
Wat de controle op de legale invoer betreft, zijn er sterke aanwijzingen dat de communautaire voorwaarden voor de invoer en de controles aan de buitengrenzen effectief zijn geweest. In de periode voorafgaand aan de uitbraak van vorig jaar is de EU bijna tien jaar lang praktisch MKZ-vrij geweest. In die tijd zijn honderdduizenden tonnen verse vleesproducten veilig ingevoerd. Grote hoeveelheden daarvan kwamen uit ziektevrije delen van Zuid-Amerika, waar MKZ endemisch is en de dieren worden ingeënt. De oorsprong van de uitbraak van vorig jaar kan onmogelijk in Zuid-Amerika gesitueerd worden, aangezien het virus van het Panaziatische type O in dat deel van de wereld niet voorkomt.
De pleidooien voor een verbod op de invoer vanuit Zuid-Amerika moeten in dit licht worden beoordeeld. Toch klinkt die roep nog steeds. Ik kan haast niet anders dan concluderen dat hier protectionistische belangen achter zitten.
Zeker, wij moeten blijven hameren op strenge controles. Wij mogen echter niet toegeven aan de druk om die controles als soms nauwelijks verhulde handelsbarrières te laten functioneren. Wij moeten op internationaal niveau blijven werken aan de uitroeiing van MKZ. Daarom werken wij nauw samen met internationale organisaties, zoals de Voedsel- en Landbouworganisatie van de Verenigde Naties (FAO) en het Internationaal Bureau voor besmettelijke veeziekten (OIE), en dat zullen wij blijven doen.
Sommige voorgestelde wijzigingen van het verslag baarden mij grote zorgen. De voorgestelde maatregelen zouden immers het einde betekenen van de Europese interne markt. Ik feliciteer de commissie dan ook met het feit dat zij de meeste van deze voorstellen heeft verworpen en zich duidelijk heeft uitgesproken voor de interne markt.
Zoals u weet, is het grootste deel van onze diergezondheidswetgeving vervat in richtlijnen. Door deze aanpak hebben de lidstaten voldoende mogelijkheden om geharmoniseerde maatregelen door te voeren. Het is echter inderdaad een feit dat tekortkomingen bij de tenuitvoerlegging hebben bijgedragen aan de enorme omvang van de MKZ-epidemie van 2001. De Commissie heeft veel energie gestoken in de verbetering van de wetgeving waar dat nodig was en in de versterking van de overheidscontroles in de Gemeenschap. Een van de belangrijkste aspecten van de epidemie in het Verenigd Koninkrijk was het enorme aantal vaak ongeregistreerde diertransporten. De Commissie heeft een voorstel ingediend om de controles op diertransporten te intensiveren. Volgens dit voorstel moeten met name fok- en productieschapen voordat zij naar een andere lidstaat worden vervoerd dertig dagen apart worden gehouden. Ook worden de onderlinge contacten tussen dieren van verschillende herkomst op verzamelplaatsen beperkt en zijn voor die verzamelplaatsen strengere diergezondheidseisen vastgesteld. Dit voorstel heeft de steun gekregen van de Commissie milieubeheer, volksgezondheid en consumentenbescherming van het Parlement.
De Commissie heeft de Raad voorstellen voorgelegd voor een grondige herziening van de voorschriften voor de diergezondheids- en hygiënische omstandigheden op de halteplaatsen waar de dieren onderweg om dierenbeschermingsredenen moeten rusten. De uitbraak van MKZ in Nederland kan rechtstreeks worden teruggevoerd op een dergelijke rustplaats in Frankrijk. In afwachting van de resultaten van de technische werkgroepen in de Raad heeft het Permanent Comité voor de voedselketen en de diergezondheid zich unaniem achter een voorstel van de Commissie geschaard om de strenge maatregelen die tijdens de MKZ-crisis zijn getroffen tot halverwege volgend jaar te verlengen.
Controles op diertransporten kunnen alleen werkelijk doeltreffend zijn als er betrouwbare identificatiesystemen zijn. Het is duidelijk dat schapen wat dit betreft de grootste problemen opleveren.
De ervaring heeft geleerd dat de huidige voorschriften, en vooral ook de tenuitvoerlegging daarvan door de lidstaten, ontoereikend zijn voor de veterinaire autoriteiten om dieren te kunnen opsporen. De Commissie is bezig met een nieuwe ontwerpverordening die erin voorziet dat ieder schaap geïdentificeerd moet kunnen worden. In de toekomst kan eventueel worden gekozen voor elektronische identificatie. Ik hoop dat het Europees Parlement dit voorstel ook zal steunen.
Ik moet ook nog een andere belangrijke ontwikkeling noemen, namelijk de tussenbalans van het gemeenschappelijk landbouwbeleid. Het resultaat van deze herziening zal van beslissende invloed zijn op de richting waarin de landbouwproductie in de EU zich in de toekomst zal ontwikkelen. Dit kan weer niet los gezien worden van de gezondheid en het welzijn van de dieren.
Een van de kenmerken van de tussenbalans is dat meer nadruk wordt gelegd op kwaliteit dan op kwantiteit. Ik juich deze ontwikkeling toe vanuit het gezichtspunt van de consument. Ook met het oog op de controle en het voorkomen van ziektes is dit echter een heel goede zaak.
Wat de inenting betreft, hebben de enorme aantallen dieren die tijdens de uitbraak van vorig jaar zijn gedood en vernietigd diepe indruk gemaakt op het grote publiek. Daar kunnen wij niet omheen. Sterker nog, wij moeten met de diepgewortelde gevoelens van de burgers terdege rekening houden en onze aanpak van MKZ daaraan aanpassen. Het is duidelijk dat het snel slachten en vernietigen van besmette of vatbare dieren een belangrijk onderdeel moet zijn van onze ziektebestrijdingsstrategie. Afhankelijk van de omstandigheden moeten echter ook noodvaccinaties een centrale rol spelen.
Er zijn veel misverstanden geweest over de rol van vaccinatie en het standpunt daarover van de Commissie zelf. Ik zal vandaag niet herhalen wat ik daarover al eerder heb gezegd. Ik beperk mij vandaag tot het beleid voor de toekomst.
De Commissie blijft van mening dat op goede wetenschappelijke, technische en economische gronden profylactische vaccinatie van de totale veestapel van vatbare dieren of zelfs van bepaalde diersoorten niet raadzaam is. De situatie in de EU is niet vergelijkbaar met die in Zuid-Amerika of welke regio dan ook waar MKZ endemisch is. MKZ is niet endemisch in de EU en profylactische vaccinatie is in de EU dan ook geen verstandige maatregel. De Commissie is echter wel van mening dat bij eventuele toekomstige uitbraken veel eerder noodvaccinatie moet worden toegepast.
Wij hebben nu de middelen om besmetting in een gevaccineerde populatie vast te stellen. De Commissie stelt alles in het werk om deze tests nog te verbeteren en zij krijgt hierbij nu de steun van het OIE. Dit standpunt inzake noodvaccinatie zal ook tot uiting komen in het binnenkort uit te brengen Commissievoorstel voor een richtlijn van de Raad inzake MKZ, in overeenstemming met recente wijzigingen in het hoofdstuk over MKZ in de diergezondheidscode. Wij mogen ons echter geen illusies maken: vaccinatie is geen wondermiddel dat al onze problemen kan oplossen. Vaccinatie moet in de toekomst zeker een veel belangrijkere rol gaan spelen, maar dit mag niet als excuus dienen om onze inspanningen om de EU MKZ-vrij te houden op een lager pitje te zetten. Ook kan hiermee niet helemaal worden uitgesloten dat bij eventuele toekomstige uitbraken nog steeds moeilijke besluiten zullen moeten worden genomen.
De Top van Kopenhagen was een zeer bijzonder moment in het bestaan van de Europese Unie. Ik had de eer het Parlement tijdens deze Top te mogen vertegenwoordigen. Er heerste duidelijk het gevoel dat hier geschiedenis gemaakt werd toen het Deense voorzitterschap de onderhandelingen met elk van de kandidaat-lidstaten afsloot.
Het voorzitterschap heeft ook in zijn andere werkzaamheden aanzienlijke voortgang weten te boeken. Ik doel hier niet zozeer op de uitbreiding die het meest op de voorgrond stond, maar op de maandenlange samenwerking met dit Parlement in het kader van bemiddeling, die wellicht door de voorbereidingen op de uitbreiding enigszins aan het zicht onttrokken was. Wat de aanwezigheid van het voorzitterschap betreft kan ik zeggen dat dit het 39ste debat is in het Parlement waarin het voorzitterschap het woord zal voeren. Het contact met de commissies is buitengewoon goed geweest en heeft de interinstitutionele betrekkingen met de Raad op een hoger plan gebracht. Ik hoop dat wij daarop in de toekomst kunnen voortbouwen.
Ik wil de Deense minister in ieder geval namens het Parlement mijn oprechte dank betuigen voor de goede en solide samenwerking tussen onze instellingen.
Aan de orde is het gecombineerd debat over het verslag van de Europese Raad en de verklaring van de Commissie over de bijeenkomst van de Europese Raad van 12 en 13 december 2002, en de verklaring van de fungerend voorzitter van de Raad over de werkzaamheden van het Deens voorzitterschap.
Mijnheer de Voorzitter, geachte afgevaardigden, geachte leden van de Europese Commissie, dames en heren, de laatste keer dat ik in deze zaal sprak, was tijdens het debat van 19 november over de uitbreiding. Dat was een groot, positief gebeuren. Ik ging hiervandaan met een sterk en duidelijk mandaat om de uitbreidingsonderhandelingen af te sluiten. Het is mij een genoegen dat ik vandaag met een even duidelijk resultaat terug kan komen. Na lange en moeilijke onderhandelingen heeft het voorzitterschap tijdens de Top van Kopenhagen de onderhandelingen met 10 nieuwe lidstaten afgesloten.
Hiermee gaat een gemeenschappelijke droom in vervulling, hiermee is een gemeenschappelijk doel bereikt. Het Europees Parlement, de Commissie en het voorzitterschap hebben samen voor de uitbreiding gevochten. Ik heb het dan ook zeer op prijs gesteld dat de Voorzitter van het Europees Parlement heeft deelgenomen aan de afsluitende plechtigheid van afgelopen vrijdag, toen wij de nieuwe lidstaten welkom heetten in onze kring.
De uitbreidingsonderhandelingen van de laatste zes maanden zijn een soort marathon geweest met een aantal moeilijke hindernissen die onderweg genomen moesten worden. Het Parlement, de Commissie en het voorzitterschap hebben de marathon gelopen, en in Kopenhagen hebben we zij aan zij en hand in hand het eindpunt bereikt. Ik wil hen graag bedanken voor hun inzet en hun nooit aflatende steun en hulp onderweg.
Met de besluiten van Kopenhagen hebben we een van de meest duistere en bloedige hoofdstukken uit de Europese geschiedenis afgesloten. We hebben een punt gezet achter een eeuw van oorlogen en conflicten. We hebben eindelijk afscheid genomen van het Europa van de conferentie van Yalta en de koude oorlog. Tegelijkertijd hebben we de deur geopend naar een nieuw tijdperk in de Europese geschiedenis, een tijdperk van vrijheid, vrede, groei en welvaart. De Top van Kopenhagen markeerde een hoogtepunt in de geschiedenis van de Europese samenwerking: een triomf voor de vrijheid en de democratie, en een poort naar een betere toekomst voor al onze burgers.
De uitbreiding van de EU was weliswaar de hoofdprioriteit van het Deense voorzitterschap, maar het voorzitterschap heeft nog een groot aantal andere belangrijke resultaten geboekt. Wij waren een voorzitterschap dat bepaalde zaken extra prioriteit had gegeven zonder andere zaken te verwaarlozen. Dat is aan onze resultaten te zien.
Voordat ik overga tot de Top van Kopenhagen, wil ik kort uiteenzetten voor welke andere kwesties de EU het afgelopen halfjaar een oplossing heeft gevonden. We hebben met succes de strijd tegen het internationale terrorisme voortgezet en de inspanningen ter bestrijding van illegale immigratie opgevoerd. Op asielgebied zijn we het eens geworden over de zogenaamde Dublin II-verordening, een verordening met gemeenschappelijke regels om vast te stellen welk land verantwoordelijk is voor de behandeling van een asielaanvraag.
Het is gelukt om overeenstemming te bereiken over een volledige openstelling van de elektriciteits- en gasmarkten in Europa. Er is een doorbraak gekomen in het vervoersbeleid van de EU. Met de regels voor een gemeenschappelijk Europees luchtruim is de basis gelegd voor een verlaging van het aantal annuleringen en voor verkorting van de vliegtijden, en dat is gunstig voor de passagiers, het milieu en de luchtvaartmaatschappijen.
Gezamenlijk hebben we snel en doelmatig gereageerd op onverwachte rampen. Eerst waren er de overstromingen in Midden-Europa. De EU heeft eensgezind gereageerd met de oprichting van een solidariteitsfonds van 1 miljard euro, dat in geval van natuurrampen kan worden ingezet. Kortgeleden hebben we gereageerd op de tragische schipbreuk van de olietanker Prestige. De EU is direct krachtdadig opgetreden en heeft regels aangenomen voor onder andere een snelle, gefaseerde afschaffing van enkelwandige olietankers en voor meer controle in de havens die door deze schepen worden aangedaan.
Er is overeenstemming bereikt over de regeling inzake de handel in CO2-quota. Er is vooruitgang geboekt met betrekking tot de voedselveiligheid; onder andere zijn er gemeenschappelijke regels gekomen voor de etikettering van levensmiddelen met genetisch gemodificeerde organismen. Het is gelukt om een voor alle partijen aanvaardbare oplossing te vinden voor de kwestie van het transitverkeer van en naar Kaliningrad.
Tot slot wil ik met nadruk wijzen op de positieve en doelmatige samenwerking met het Parlement, onder andere inzake de gemeenschappelijke besluitvorming en de begrotingsprocedure. Voor het eerst in vele jaren is het echt gelukt om het reeds tijdens de eerste lezing eens te worden over grote delen van de begroting. Ik wil graag van de gelegenheid gebruik maken om u te danken voor de grote en positieve geest waarin de samenwerking tussen het Europees Parlement, de Commissie en het voorzitterschap verlopen is. Tezamen hebben wij het afgelopen jaar laten zien dat wij ondanks nationale, institutionele en politieke verschillen tezamen resultaten kunnen boeken, dat wij kunnen zorgen voor een beter en veiliger bestaan voor onze burgers, voor betere mededingingsvoorwaarden voor ons bedrijfsleven, en voor een grotere invloed voor Europa in de wereld.
Dan wil ik nu terugkeren naar de Top van Kopenhagen. We hebben de uitbreidingsonderhandelingen afgesloten met tien nieuwe lidstaten: Cyprus, Estland, Hongarije, Letland, Litouwen, Malta, Polen, Slovenië, Slowakije en Tsjechië. Tot op het laatst was er sprake van intensieve en moeizame onderhandelingen. Dat kon ook niet anders want daardoor zijn wij er uiteindelijk in geslaagd het juiste evenwicht te bereiken tussen de wensen van de kandidaat-landen en de mogelijkheden van de huidige lidstaten.
De harde onderhandelingen over zeer concrete thema's zoals melkquota en het overmaken van geld zijn tenslotte een bewijs dat de EU niet zomaar een of ander praatclubje is dat inhoudloze verklaringen aanneemt. Nee, de EU is een doelmatig onderhandelingsforum waar wij zaken doen en politiek bedrijven in het voordeel van allen.
De tien nieuwe landen zullen per 1 mei 2004 als lid kunnen toetreden. Voordat het zover kan zijn, moeten zowel de nieuwe als de huidige lidstaten hun nationale ratificatieprocedures afsluiten. De eerste stap in dit proces, dat in veel landen gepaard zal gaan met referenda, is de definitieve opstelling van het toetredingsverdrag. Dat zal daarna eerst ter goedkeuring worden voorgelegd aan de Commissie, daarna aan het Parlement en tot slot aan de Raad, zodat het op 16 april 2003 in Athene kan worden ondertekend. Ik zal alledrie de instellingen aansporen om hun uiterste best te doen zich aan dit tijdschema te houden.
De conclusies van de Top van Kopenhagen betreffen onder andere de kwestie van de deelname van de nieuwe lidstaten aan de instellingen van de EU. We stellen vast dat de tien toetredingslanden als lidstaten zullen kunnen deelnemen aan de in 2004 te houden verkiezingen voor het Europees Parlement. In het toetredingsverdrag zal worden vastgelegd dat de commissarissen van de nieuwe lidstaten lid worden van de nieuwe Commissie vanaf het moment van toetreding op 1 mei 2004. Nadat de Europese Raad een nieuwe voorzitter van de Commissie heeft benoemd, kan het nieuw gekozen Europees Parlement een nieuwe Commissie goedkeuren, die per 1 november 2004 kan aantreden. Op deze wijze wordt een zinvol kader geschapen voor dit belangrijke vraagstuk. Ook in dezen zal ik al onze instellingen oproepen om gezamenlijk flexibele oplossingen te bedenken die zo gunstig mogelijk zijn voor onze nieuwe lidstaten.
Wat Bulgarije en Roemenië betreft, zijn de conclusies duidelijk. Het uitbreidingsproces gaat verder, en wij bevestigen dat we zullen proberen deze twee landen in 2007 als leden welkom te heten .
De kwestie-Turkije was een zeer belangrijk onderwerp in Kopenhagen. We hebben uiteindelijk een evenwichtig en realistisch antwoord geformuleerd. We erkennen dat Turkije belangrijke stappen heeft gezet om te voldoen aan de criteria van Kopenhagen. We roepen Turkije op om energiek door te gaan met dit hervormingsproces en we beloven extra steun van de EU om Turkije hiermee te helpen. Als de Europese Raad in december 2003 op grond van een verslag en een aanbeveling van de Commissie tot de conclusie komt dat Turkije voldoet aan de politieke criteria van Kopenhagen, zal de Europese Unie zo snel mogelijk toetredingsonderhandelingen met Turkije beginnen. Hiermee is een krachtig en positief signaal aan Turkije afgegeven, maar ik wil graag benadrukken dat er niet zal worden afgeweken van de eis dat Turkije aan die politieke eisen voldoet voordat men toetredingsonderhandelingen kan beginnen. Zo hoort het ook. Turkije moet op gelijke voet met alle andere landen behandeld worden.
Dan is er de kwestie-Cyprus. Cyprus wordt opgenomen als een verdeeld eiland, maar dat gebeurt tevens met de realistische mogelijkheid dat de betrokken partijen vóór 28 februari 2003 een allesomvattende oplossing voor de kwestie-Cyprus vinden, op grond van het voorstel van de secretaris-generaal van de VN. Ik wil de strijdende partijen zo krachtig mogelijk oproepen om gebruik te maken van deze unieke gelegenheid en dit ongelukkige conflict op te lossen. Als nu een oplossing wordt gevonden, winnen wij er allen bij, maar niemand zoveel als de bevolking van Cyprus.
We hebben in Kopenhagen een duidelijke boodschap afgegeven aan de nieuwe buurlanden van de uitgebreide EU, dat wil zeggen aan de landen van de westelijke Balkan, aan Rusland, Oekraïne, Moldavië en Wit-Rusland en aan de landen ten zuiden van de Middellandse Zee. De uitbreiding zal er niet toe leiden dat de EU in zichzelf gekeerd raakt. Integendeel, de EU zal de banden met haar nieuwe buren aanhalen. Dat zal in het kader van zowel bestaande als nieuwe samenwerkingsverbanden gebeuren.
Tijdens de Top van Kopenhagen konden we bovendien vaststellen dat men het eens was over de kaders voor de toekomstige overeenkomst tussen de NAVO en de EU inzake het Europees veiligheids- en defensiebeleid.
Ter afsluiting wil ik graag nog zeggen dat de Europese Raad ook een bijeenkomst heeft gehad met de voorzitter van de Europese Conventie, Valéry Giscard d'Estaing. Deze heeft verslag uitgebracht over de werkzaamheden van de Conventie, en men was het er in de Europese Raad over eens dat de Conventie het resultaat van haar werkzaamheden moet voorleggen vóór de top van juni 2003. Er werd afgesproken dat de nieuwe lidstaten volledig zullen deelnemen aan de intergouvernementele conferentie. Bulgarije en Roemenië nemen deel als waarnemer.
Nu de uitbreiding in huis is, ligt de cruciale taak voor het Europees beleid in handen van de Conventie. We hebben de EU uitgebreid: nu moeten we ervoor zorgen dat ook de EU van de toekomst, met meer dan 25 lidstaten, doelmatig kan functioneren. We moeten de besluitvormingsprocedures vereenvoudigen en meer nadruk leggen op de waarden van de EU. We moeten de werkverdeling tussen de EU en de lidstaten beter beschrijven, we moeten meer gebruikmaken van een gekwalificeerde meerderheid en van gemeenschappelijke besluitvorming, en we moeten ervoor zorgen dat de samenwerking transparant is en aan democratische controle onderworpen is.
Het Deense voorzitterschap nadert nu zijn einde. We geven de voorzittershamer door aan Griekenland, dat wij veel succes wensen en bedanken voor de goede samenwerking binnen de trojka.
Ten slotte wil ik mij weer rechtstreeks wenden tot de leden van dit Parlement en in het bijzonder tot de Voorzitter, de heer Cox. Diens vergadering met de Europese Raad in Kopenhagen was opnieuw een constructieve bevestiging van de nauwe band tussen het Parlement en de Raad. Het Deense voorzitterschap heeft er zoveel mogelijk naar gestreefd om het Europees Parlement met uitgestrekte hand tegemoet te treden en constructief samen te werken. Ik heb tot mijn genoegen kunnen vaststellen dat het Parlement zich even positief tegenover ons heeft opgesteld. We waren het niet over alles eens, maar onze samenwerking werd gekenmerkt door de wil om compromissen te sluiten en om vooruitgang en resultaten te boeken. Dat heb ik gemerkt in deze zaal, bij onze interinstitutionele topontmoetingen, en bij mijn vergaderingen met de Conferentie van voorzitters van het Parlement. Mijn indruk is bovendien bevestigd door de ministers van de Deense regering. Ik wil graag van deze gelegenheid gebruik maken om iedereen te bedanken voor deze goede samenwerking. Ik wil echter vooral mijn dank uitspreken voor de onvoorwaardelijke steun bij het volbrengen van de grootste taak van het Deense voorzitterschap, namelijk het afsluiten van de onderhandelingen met tien nieuwe lidstaten. Het besluit van Kopenhagen over de uitbreiding van de EU markeert de hereniging van de volkeren en staten van Europa, de beëindiging van de ongelukkige deling van ons werelddeel en het begin van een nieuw tijdperk in de Europese geschiedenis.
De Top van Kopenhagen markeert ook het begin van een nieuw tijdperk voor de Europese Unie. In Kopenhagen heeft de EU de belangrijkste taak in de geschiedenis van de Gemeenschap volbracht. De Europese Unie vormt na de Top van Kopenhagen het allesomvattende kader voor het Europa van de toekomst, voor een samenwerking die gebaseerd is op gemeenschappelijke waarden, op vrijheid en markteconomie, op gemeenschapszin en sociaal verantwoordelijkheidsgevoel, op democratie en mensenrechten, een doelmatige samenwerking, die de nationale kenmerken van onze burgers en staten respecteert.
Aan de orde is de aanbeveling voor de tweede lezing (A5-0419/2002) van mevrouw Pack, namens de Commissie cultuur, jeugd, onderwijs, media en sport, betreffende het gemeenschappelijk standpunt, door de Raad vastgesteld met het oog op de aanneming van een besluit van het Europees Parlement en de Raad tot instelling van het Europees Jaar van opvoeding door sport 2004 (9605/2/2002 - C5-0498/2002 - 2001/0244(COD)).
Mijnheer de Voorzitter, mevrouw de commissaris, geachte collega's, wij hebben op school allemaal de uitdrukking geleerd 'Mens sana in corpore sano?, wat betekent 'een gezonde geest in een gezond lichaam?. Deze oude Romeinse wijsheid is ons in ieder geval in theorie bekend. Sport is de wijdst verspreide vorm van vrijetijdsbesteding. Iedere derde Europeaan doet aan een bepaalde vorm van sport, sommigen zelfs nog op zeer hoge leeftijd.
Lichamelijke activiteiten zijn goed voor de gezondheid en de sportieve strijd bevordert diverse sociale vaardigheden, zoals vriendschap, teamgeest, solidariteit, prestatiebereidheid, doorzettingsvermogen en niet in de laatste plaats fair play. Zoals u weet herkent men een goede sporter aan de wijze waarop hij wint en een groot sporter aan de wijze waarop hij verliest.
Geachte afgevaardigden, ondanks deze wezenlijke maatschappelijke rol valt sport niet onder het beleid dat op Gemeenschapsniveau wordt gevoerd. Daarom strijden wij er in het Parlement al enige jaren voor dat hiervoor een rechtsgrond in de Verdragen wordt opgenomen. Het is daarom zonder meer toe te juichten dat de commissaris eindelijk gehoor heeft gegeven aan de wens die ik in 1996 in mijn laatste verslag over sport heb geuit en een jaar van de sport heeft uitgeroepen. Dat jaar heet weliswaar niet het jaar van de sport, maar om vele begrijpelijke redenen 'Jaar van opvoeding door sport 2004?.
Het gaat erom in talrijke projecten de aandacht te vestigen op de rol van sport in buitenschoolse vorming en de educatieve waarde ervan. Bovendien moet meer aandacht worden besteed aan een betere afstemming tussen sport op school en de vele soorten sportorganisaties die Europa rijk is. Om tot de kern van de zaak te komen: doel en reden van het 'Europees Jaar van opvoeding door sport 2004? is niet te laten zien tot welke sportprestaties de mens in staat is - daarvan kunnen wij ons immers 365 dagen per jaar op tientallen televisiezenders overtuigen - maar te laten zien wat sport voor mensen kan betekenen.
Het Parlement is het eens over de zeven doelstellingen van dit themajaar. De samenwerking tussen onderwijsinstellingen en sportorganisaties moet worden bevorderd, evenals de sociale vaardigheden die door sport worden ontwikkeld, vrijwillige inzet, mobiliteit van scholieren door internationale wedstrijden, evenwicht tussen geestelijke en lichamelijke activiteiten en vooruitzichten op onderwijs voor jonge professionele sporters.
Geachte collega's, de Raad heeft ingestemd met de fundamentele punten van het verslag dat in eerste lezing door het Parlement is aangenomen. En, wat ook belangrijk is, de Raad is het eens met het bedrag dat ter beschikking moet worden gesteld. Volgens de Commissie is 11,5 miljoen euro voldoende om haar plannen voor dit jaar uit te voeren. Als iedereen meewerkt, en dat geldt ook voor de media, kan dit jaar daadwerkelijk van grote betekenis zijn voor de sport. Ik hoop van harte dat de dalende tendens wat betreft de betekenis van schoolsport kan worden gekeerd. Wij willen met dit jaar de netwerken bevorderen en een aanzet tot grensoverschrijdende samenwerking geven.
Dames en heren, wij wilden niet dat het kleine beetje beschikbare geld besteed zou worden aan een eindeloze reeks onderzoeken. Er wordt immers voortdurend onderzoek verricht en daar is dit Jaar niet voor bedoeld. Mijns inziens is een eindevaluatie van de resultaten van dit Jaar het enige onderzoek dat we nodig hebben en verder moeten we daar geen geld aan uitgeven. De Raad is ons hierin gevolgd. Mijn idee om een Europese wedstrijd te organiseren in de aanloop naar de Olympische Spelen is eveneens overgenomen - weliswaar niet in het verdrag, maar in de vorm van een protocol. Daar ben ik zeer mee ingenomen en ik hoop van harte dat de Commissie ons verzoek inwilligt en een wedstrijd uitschrijft met als hoogtepunt dat de winnaars in 2004 aanwezig mogen zijn bij het ontsteken van de olympische vlam in Olympia. Dat zou een passend hoogtepunt zijn voor het Jaar van opvoeding door sport.
Collega's, waar komt het nu op aan? Wij willen een platform oprichten voor opvoedkundige maatregelen op het gebied van sport die grenzen, nationale onderwijsinstellingen en organisaties overstijgen. Wij willen een aanzet geven tot grensoverschrijdende initiatieven en netwerken. Daarnaast moeten we een uitwisseling van ideeën op gang brengen waardoor voorbeeldige projecten en initiatieven - met andere woorden beste praktijken - zoveel mogelijk worden nagevolgd gedurende de voorbereiding in 2003 en in het feitelijke Jaar van opvoeding door sport 2004. Het instrument van communautaire projecten zal tachtig procent subsidie ontvangen en plannen die uitsluitend op nationaal niveau ten uitvoer worden gelegd zullen voor vijftig procent worden gecofinancierd. Dat lijkt mij een zeer geschikte manier om de Europese dimensie van dit themajaar voor het voetlicht te brengen.
Hier wil ik het bij laten. Ik wil de Raad en de Commissie danken en ik hoop dat wij allen onze burgers bewust kunnen maken van de idee van dit Jaar van opvoeding door sport en dat de Conventie uiteindelijk zo verstandig zal zijn een rechtsgrondslag voor sport in te voeren.
Geachte collega's, ik heb een mededeling met betrekking tot het tragische ongeluk met de olietanker de Prestige voor de kust van Galicië en de onlangs door de Raad van Kopenhagen aangenomen conclusies. In verband met deze gebeurtenissen heb ik van de Commissie een voorstel ontvangen voor een verordening tot instelling van specifieke maatregelen om de schade veroorzaakt door olie uit de Prestige te vergoeden voor de visserijsector, de schelpdierensector en de aquacultuursector in Spanje. Met het oog op de buitengewone urgentie van de situatie en de ernstige gevolgen ervan zal de Raad er alles aan doen dit voorstel onverwijld aan te nemen, zo mogelijk al tijdens de huidige bijeenkomst van de Raad. Het Parlement dient zo spoedig mogelijk zijn standpunt kenbaar te maken. Het voorstel is met de Commissie visserij afgestemd en ik stel voor de agenda zodanig te wijzigen dat wij hier vanmiddag nog over kunnen stemmen. Daar er geen bezwaren zijn tegen dit voorstel zal de agenda aldus gewijzigd worden.
. (FR) Mijnheer de Voorzitter, geachte leden van het Parlement, waarde collega's, ik heb al vaak het woord voor u mogen voeren. Maar vandaag is een bijzondere dag, ik deel met u het besef dat dit een belangrijk moment is. Ik zou haast zeggen dat dit een historisch moment is voor de jeugd uit onze landen. U staat immers op het punt de beslissing goed te keuren die van 2004 het Europees Jaar van opvoeding door sport maakt. Dit is de eerste keer dat rond sport, en vooral ook rond de opvoedkundige waarde van sport, op communautair niveau een zodanig groots initiatief tot stand komt.
Dit is ook de eerste keer dat we zo'n duidelijk signaal uitsturen naar onze medeburgers dat de communautaire instellingen de sociale en educatieve functie van sport naar waarde schatten, net als de centrale plaats die sport inneemt in het informeel leren. Het is goed dat deze waarden door het Parlement bekrachtigd worden, aangezien met name het Europees Parlement er al jaren voor ijvert dat sport meer aandacht krijgt.
Een Europees Jaar is er om gedurende een heel jaar middelen, inzet en verbeeldingskracht te bundelen en zo een bepaald beleid, een bepaalde aanpak te propageren. Daarbij krijgt ook het maatschappelijk middenveld zijn plaats. Ik ben er zeker van dat een Europees Jaar van opvoeding door sport onze gedeelde idealen met kracht zal helpen uitdragen, vooral ook het ideaal dat sport bijdraagt tot de algemene vorming en het besef van normen en waarden.
De beslissing die u dadelijk gaat nemen, de stem die u dadelijk gaat uitbrengen is goed nieuws, zowel voor het onderwijs als voor de sportwereld. Zij vormt de neerslag van een gezamenlijk project waar het Parlement, de Commissie en de Raad met beleid aan hebben gewerkt. Onze teamgeest, onze volmaakte samenwerking en onze onderlinge verstandhouding rond dit project waren van dien aard, dat we, als dit de Olympische Spelen waren, de gouden medaille gezamenlijk zouden hebben gewonnen. Hieraan is het ook te danken dat alles nu rond is. We kunnen aan de slag, we kunnen concrete werkzaamheden aanvatten, want de gesprekken zijn snel en goed verlopen. We hebben geen gele of rode kaarten hoeven uit te delen zoals bij het voetbal, en hieruit blijkt nog maar eens dat ons gezamenlijk project in een oprecht vriendschappelijke geest is verlopen. Ook het Parlement heeft zijn rol ten volle gespeeld: dankzij de amendementen en wijzigingen - en ik zeg dit zonder schroom - is de oorspronkelijke tekst van de Commissie er alleen maar beter op geworden.
Geachte leden van het Parlement, u heeft benadrukt dat er voor de sport op basisniveau concrete stappen moeten worden ondernomen. U heeft een voorkeur uitgesproken voor projecten ter plaatse veeleer dan voor verslagen en studies. U heeft benadrukt dat sportbonden, sportverenigingen en onderwijsinstellingen de handen ineen moeten slaan. Tot slot vond u dat de doelstellingen van ons Jaar van opvoeding door sport duidelijk omschreven moesten worden en dat gehandeld moest worden naar het subsidiariteitsbeginsel, zodat ieders bevoegdheden worden gerespecteerd. Al deze wensen zijn verwerkt in de uiteindelijke beslissing. De Commissie cultuur, jeugd, onderwijs, media en sport is in haar laatste vergaderingen tot de slotsom gekomen dat de bedenkingen van het Parlement in grote lijnen vervat waren in het gemeenschappelijk standpunt van de Raad, en ik geloof ook dat dat zo is.
Bij mijn reizen door Europa, in mijn gesprekken en op vergaderingen heb ik met eigen ogen kunnen zien op hoeveel bijval dit nieuwe initiatief nu al kan rekenen en hoeveel verwachtingen het al bij onze burgers, scholen, sportbonden en -verenigingen en plaatselijke overheden heeft gewekt. Ik ben er dus rotsvast van overtuigd, waarde collega's, dat dit Jaar van opvoeding door sport een groots Jaar wordt. Kijkt u maar hoe het Europees talenjaar dankzij de inzet van de burgers is verlopen. Ik ben er zeker van dat het Jaar van opvoeding door sport op dit succes kan voortbouwen en nog doeltreffender kan worden, nog dieper zal kunnen doordringen in onze diverse samenlevingen.
Een paar dagen geleden heeft voorzitter Prodi in Wenen op een congres over een ethisch Europa gezegd: "Europa heeft een filosofie en een ziel nodig". Onze inspanningen voor de waarde van sport en zijn sociale en opvoedkundige functie, draagt daartoe bij. Onderwijs en sport nemen tot mijn genoegen een centrale plaats in in ieders dagelijkse bezigheden. Het enige dat moet gebeuren, en dat ook zal gebeuren, is dat we moeten laten zien dat er ondanks alle uitwassen vooral ook positieve kanten aan sport zijn.
Concreet nu. Mijn ambtenaren zijn al bezig met de aanbestedingen die de komende maanden moeten worden uitgeschreven. We zijn al bezig aan een tijdschema, aan evenementen en met het oprichten van een adviescommissie. U ziet dus dat deze stemming geen eindsignaal is voor een politiek spel, een spel dat overigens in een geest van fair play is verlopen. Het is veeleer een startschot. Het spreekt voor zich dat het Parlement regelmatig op de hoogte zal worden gehouden over de ontwikkelingen met betrekking tot het Europees Jaar. Hiertoe is de Commissie uiteraard formeel verplicht, maar ik zal bij die gelegenheden ook kennis kunnen nemen van uw ideeën die eerder al, bij de totstandkoming, zo nuttig zijn gebleken.
Mijnheer de Voorzitter, ik heb zojuist gesproken van een historische stemming over de opvoeding door sport. 2004 wordt, zoals iedereen weet, ook in andere opzichten een historisch jaar, met de uitbreiding, de Conventie en nog vele andere gebeurtenissen. In dat verband zou ik u de volgende vragen willen voorleggen. Als we willen dat Europa dicht bij de burger staat, mogen we sport dan als een zuiver commerciële aangelegenheid blijven beschouwen? Moeten we geen rekening houden met de belangrijke plaats die sport in het dagelijks leven van de burger inneemt? Is sport geen belangrijk onderdeel van elk beleid ter bevordering van het Europees burgerschap?
Mijnheer de Voorzitter, ik weet dat dit in het Parlement al ter sprake is gekomen en dat u zich ervan bewust bent dat sport van belang is voor de Europese zaak en voor het ontstaan van een Europees bewustzijn onder onze medeburgers. Wij gaan de normen en waarden uit de sport met kracht onder onze jonge generatie en onder onze burgers verspreiden. Deze normen en waarden zullen de grondslag vormen van een actief burgerschap met respect voor anderen en voor het Europese ideaal.
Mijnheer de Voorzitter, ik wilde allereerst de rapporteur feliciteren met het lastige werk dat zij heeft verricht, en nog maar eens herhalen dat sport een zeer doelmatig instrument is gebleken voor de opvoeding. Dat geldt zowel voor gewone als voor minder gewone situaties, zoals, om slechts een enkel voorbeeld te noemen, in wijken waar achterstand heerst en behoefte aan integratie bestaat. Daarnaast kan sport ook uitstekend worden ingezet bij de opvoeding in onderwerpen als milieu, voeding, gezondheid en teamwerk. Die mogelijkheden moeten wij dan ook uitbuiten.
Het jaar 2004 is het Europees Jaar van opvoeding door sport, en dat is voor ons een mooie gelegenheid om de Europese burgers te laten zien dat ook wij ons hier binnen de Europese instellingen sterk maken voor sport, en dat ons veel gelegen is aan, om slechts enkele van de talloze voorbeelden te noemen, de potentiële voordelen van sport voor de gezondheid, de integratie van personen in ons Europa, en de strijd tegen xenofobie.
Wij moeten ook gebruik maken van de mogelijke weerklank van het jaar 2004 om de lidstaten te laten zien dat het zeer wel mogelijk is in de 15 lidstaten - of 25, na de uitbreiding - en tegelijkertijd in communautair verband, activiteiten te ontwikkelen om de sport te bevorderen, en dat zij niet bang hoeven te zijn dat wij ons op het terrein van hun bevoegdheden begeven. Wel willen wij de leemte opvullen die ontstaat als gevolg van de subsidiariteit, om de Europeanen in staat te stellen te profiteren van de talrijke positieve kanten van sport. Mijn verzoek aan u is dan ook dat wij allemaal een extra inspanning leveren om te bereiken dat bij de volgende herziening van het Verdrag betreffende de Europese Unie nu eindelijk een artikel over sport wordt opgenomen. Daarmee kunnen wij de mensen in Europa duidelijk maken dat in het Europees Parlement, in de Europese Commissie, en in alle Europese instellingen, het besef leeft dat sport van vitaal belang is als instrument voor de verbetering van de kwaliteit van hun leven.
Mijnheer de Voorzitter, mevrouw de commissaris, ik ben blij dat het thema sport vandaag overdag wordt behandeld en niet, zoals anders zo vaak het geval is, naar de avondvergaderingen verschoven hoefde te worden. Het is naar mijn mening een goede start dat wij hier overdag over kunnen discussiëren.
Ik verklaar de zitting van het Europees Parlement, die op donderdag 19 december 2002 werd onderbroken, te zijn hervat.
Ik moet u namens Pat Cox zijn verontschuldigingen aanbieden voor het feit dat hij te laat is, maar hij is momenteel met vertraging onderweg vanuit Frankfurt. Wij verwachten hem binnen afzienbare tijd.
Het Parlement heeft met grote droefheid kennisgenomen van het feit dat Roy Jenkins het afgelopen weekend is overleden. Roy Jenkins was een eminent politiek leider en voormalig lid van de Britse regering, en het Parlement zal zich ongetwijfeld zijn vierjarig voorzitterschap van de Europese Commissie herinneren. Tijdens zijn ambtstermijn gaf hij de aanzet tot het Europees Monetair Stelsel, de voorloper van de eenheidsmunt. Hij was een voortreffelijk en toegewijd Europeaan en staatsman, en ik nodig u uit één minuut stilte in acht te nemen tot zijn gedachtenis.
De definitieve ontwerpagenda, zoals opgesteld door de Conferentie van voorzitters tijdens haar bijeenkomst van donderdag 9 januari 2003, in overeenstemming met artikel 110 en artikel 110 bis van het Reglement, is rondgedeeld.
Voor de eerste maal in de zittingsperiode van dit Parlement wordt door de heer Ribeiro e Castro een alternatieve resolutie voor het verslag van mevrouw Swiebel over de grondrechten van de mens voorgesteld. Helaas kan de heer Ribeiro e Castro hier door vervoersproblemen in verband met weersomstandigheden niet aanwezig zijn. Hij zal pas later komen. Mijn verzoek is om het verslag van mevrouw Swiebel op een andere dag te behandelen.
U bent te laat om de agenda voor vandaag te wijzigen. Dit verzoek had vóór 16.00 uur vandaag ingediend moeten zijn.
Ik heb van de Fractie De Groenen/Vrije Europese Alliantie het verzoek ontvangen het punt "Humanitaire crisis in Noord-Korea" te schrappen uit het debat over schendingen van de rechten van de mens, de democratie en de rechtsstaat.
Mijnheer de Voorzitter, ik wil alleen maar even uitleggen waarom wij verzoeken dit punt van de agenda af te voeren (en het onderwerp Illinois aan de agenda toe te voegen; maar dit terzijde). Naar aanleiding van de aangekondigde opzegging van het non-proliferatieverdrag zouden wij een verklaring over Noord-Korea op de agenda van de plenaire vergadering in Brussel willen zetten. Dan kan dat onderwerp beter tot zijn recht komen en uitgebreider behandeld worden. Dat lijkt ons raadzamer dan het op het laatste moment als een actueel onderwerp te behandelen.
Ik zal het Parlement uitleggen dat u voorstelt de humanitaire crisis in Noord-Korea te behandelen tijdens de tweede vergaderperiode van deze maand.
Mijnheer de Voorzitter, wij hebben deze kwestie zojuist in de fractie besproken en wij zijn van mening dat de actualiteit en de urgentie van de ontwikkelingen in Noord-Korea ons ertoe nopen om ons vandaag of deze week met deze kwestie bezig te houden. Indien zou blijken dat een meer uitvoerige behandeling van deze kwestie nodig is, zullen we ons er in de toekomst nog een keer mee bezig moeten houden. Wij zijn er dus tegen om het onderwerp Noord-Korea van de lijst van actuele kwesties te schrappen.
Mijnheer de Voorzitter, ik wil de liberalen voorstellen dit voorstel in te trekken, zodat het gehele Parlement de Voorzitter kan verzoeken om uit ons aller naam een verklaring aan de respectieve voorzitters van beide kamers van het congres van de Verenigde Staten te doen uitgaan, waarin wij onze tevredenheid over het besluit van de gouverneur van Illinois uitspreken. Wij zijn in Europa immers vóór afschaffing van de doodstraf. Dit onderwerp vormt zelfs een van de criteria van Kopenhagen.
Onze collega's in het congres van de Verenigde Staten kennen ons standpunt en mijn fractie zou er veel problemen mee hebben om uit procedurele overwegingen tegen het voorstel van de liberalen te stemmen. Wij zijn het er juist mee eens. Wij geloven dat het sterker overkomt en dat het de voorstanders van afschaffing van de doodstraf in de Verenigde Staten er meer aan zullen hebben als we door middel van een verklaring van de Voorzitter blijk geven van onze volledige instemming en onze steun aan dit besluit, dan wanneer we overgaan tot een urgentverklaring, die de indruk kan wekken dat er sprake is van een mogelijke controverse.
Aangezien we het volledig met elkaar eens zijn, zouden we de urgentverklaring kunnen handhaven en tegelijkertijd een constructieve, positieve boodschap naar onze gesprekspartner, het congres van de Verenigde Staten, kunnen sturen.
Mijnheer de Voorzitter, ik ben erg blij met de steun van de heer Barón Crespo en de PSE-Fractie. Ik kan u verzekeren dat mijn fractie zich ernstig zorgen maakt over de situatie in Tsjetsjenië, die beslist de aandacht van dit Parlement verdient. We hebben ons standpunt in deze kwestie echter al vaker uitgesproken en er is op dit moment geen bijzondere urgentie.
Wij juichen het besluit van de gouverneur van de staat Illinois in de Verenigde Staten toe. Dit Parlement neemt over de kwestie van de doodstraf al jarenlang hetzelfde standpunt in, en we moeten van deze gelegenheid gebruikmaken om onze instemming met het besluit van de gouverneur te laten blijken. We zouden de 38 overgebleven staten in de Verenigde Staten, waar de doodstraf nog steeds van kracht is, moeten oproepen het voorbeeld van Illinois te volgen. Daarom willen wij ons verzoek om urgentverklaring van dit onderwerp handhaven.
Mijnheer de Voorzitter, ik hoef nu niet meer mijn mening te geven over de vraag of het verzoek van de Fractie van de Europese Liberale en Democratische Partij gehandhaafd blijft of dat wij daartegen zijn. Collega Barón Crespo heeft reeds verklaard dat hij ertegen is dat Tsjetsjenië van de agenda wordt geschrapt. Daarover wil ik nu niet het woord vragen. Ik ben er erg voor dat we nu ook over Tsjetsjenië praten.
Aangezien de liberalen in deze kwestie geen meerderheid zullen halen, wil ik mij echter namens onze fractie aansluiten bij het voorstel van collega Barón Crespo om de Voorzitter te vragen een verklaring af te leggen waarin wij ons ondubbelzinnig tegen de doodstraf uitspreken. Dat moeten we echter niet vermengen met enige vorm van anti-amerikanisme. Wij zijn vrienden van Amerika, maar absoluut tegen de doodstraf.
Aan de orde is de gecombineerde behandeling van de volgende vier verslagen namens de Commissie regionaal beleid, vervoer en toerisme:
A5-0417/2002 van de heer Jarzembowski over het voorstel voor een richtlijn van het Europees Parlement en de Raad houdende wijziging van Richtlijn 91/440/EEG van de Raad betreffende de ontwikkeling van de spoorwegen in de Gemeenschap (COM(2002) 25 - C5-0038/2002 - 2002/0025(COD));
A5-0424/2002 van de heer Sterckx over het voorstel voor een richtlijn van het Europees Parlement en de Raad inzake de veiligheid op de communautaire spoorwegen en tot wijziging van Richtlijn 95/18/EG van de Raad betreffende de verlening van vergunningen aan spoorwegondernemingen en van Richtlijn 2001/14/EG van de Raad inzake de toewijzing van spoorweginfrastructuurcapaciteit en de heffing van rechten voor het gebruik van spoorweginfrastructuur alsmede inzake veiligheidscertificering (COM(2002) 21 - C5-0039/2002 - 2002/0022(COD));
A5-0418/2002 van mevrouw Ainardi over het voorstel voor een richtlijn van het Europees Parlement en de Raad tot wijziging van Richtlijn 96/48/EG van de Raad en van Richtlijn 2001/16/EG betreffende de interoperabiliteit van het trans-Europese hogesnelheidsspoorwegsysteem (COM(2002) 22 - C5-0045/2002 - 2002/0023(COD));
A5-0441/2002 van de heer Savary over het voorstel voor een verordening van het Europees Parlement en de Raad tot oprichting van een Europees Spoorwegbureau (COM(2002) 23 - C5-0046/2002 - 2002/0024(COD))
Mijnheer de Voorzitter, geachte afgevaardigden, in de eerste plaats wil ik de vier rapporteurs van harte danken voor het uitstekende werk dat zij verricht hebben. Dankzij hun inzet hebben wij hier vandaag in de plenaire vergadering een reeks overwegend positieve verslagen voor ons liggen die geheel in lijn zijn met het Commissievoorstel en de benadering van de Commissie onderbouwen.
Mijn dank ook aan het Parlement omdat het is ingegaan op ons verzoek om deze verslagen gezamenlijk te behandelen. Een afzonderlijke behandeling van elk van de onderdelen van dit pakket zou ongetwijfeld afbreuk hebben gedaan aan onze gemeenschappelijke doelstelling, namelijk de totstandkoming van een echte Europees spoorwegruimte.
Geachte afgevaardigden, het gaat hier om de tweede fase van een langdurig proces. Op 15 maart 2001 zijn er drie richtlijnen van het infrastructuurpakket in werking getreden, die uiterlijk op 15 maart 2003 door de lidstaten in nationale wetgeving moeten worden omgezet. In een tweede fase moeten wij het wetgevend kader vervolledigen teneinde de totstandkoming van een echte Europese spoorwegruimte te bespoedigen. De vier voorstellen die wij hier vandaag bespreken, maken deel uit van dit proces.
Ik zal beginnen met het voorstel tot wijziging van richtlijn 91/440/EEG, waarmee twee doelstellingen worden beoogd: uitbreiding van de toegangsrechten tot de infrastructuur en de goederenvervoerdiensten van de lidstaten en een snelle openstelling van de markt. De rapporteur van dit verslag, de heer Jarzembowski, heeft fantastisch werk geleverd.
Geachte afgevaardigden, afgaande op de alarmerende cijfers van het Witboek over het Europees vervoersbeleid is het goederenvervoer per spoor geen gunstig lot beschoren. In de afgelopen twintig jaar is het aandeel van dit segment - binnen het goederenvervoer van de Unie - met 50 procent gedaald, van 15 procent in 1980 tot 8 procent in 1999. Gedurende deze periode is er geen verbetering opgetreden in de kwaliteit van de dienstverlening. Integendeel, in sommige lidstaten is die er zelfs nog op achteruitgegaan. Wij worden hier derhalve geconfronteerd met een zeer dringend probleem. Daarom mogen wij mijns inziens niet wachten tot 2008 om het Europese spoornetwerk geheel open te stellen voor het internationale goederenvervoer.
Ook het nationale vervoer verdient de nodige aandacht. Gelet hierop hebben wij een reeks wijzigingen geformuleerd die het tijdschema en de openingsvoorwaarden zoals vastgesteld in richtlijn 2001/12/EG moeten vervangen. Wij pleiten onder meer voor onmiddellijke toegang van zowel het nationale als het internationale goederenvervoer tot het gehele netwerk. In de praktijk komt dit erop neer dat de algehele openstelling van de toegangsrechten voor goederen in 2006 een feit zal zijn. Op die manier zou de toegang tot het volledige netwerk met twee jaar worden vervroegd.
Geachte afgevaardigden, het tweede voorstel voor een richtlijn gaat over de veiligheid op de communautaire spoorwegen. Hoe kan het ook anders. Het probleem van de veiligheid in het vervoer is iets dat ons allen sterk bezighoudt en zorgen baart, met name op dit moment. Uiteraard dank ik ook de heer Sterckx voor zijn bijdrage.
Wij moeten tot elke prijs vermijden dat de integratie van het Europese spoornet tot een verlaging van het veiligheidsniveau leidt in de verschillende lidstaten van de Europese Unie. Tegelijkertijd moeten wij er met behulp van de gemeenschappelijke regelgeving voor zorgen dat de veiligheidseisen de markt niet verstoren en dat er bij de toegang tot de netwerken geen discriminatie ontstaat. Zonder gemeenschappelijke veiligheidsvoorschriften kan er geen interne markt voor spoorwegvervoerdiensten tot stand komen.
Bovendien zullen de openstelling van de markten en het verdwijnen van de monopolieposities verregaande gevolgen hebben voor het veiligheidsbeheersysteem. Daarom is het van wezenlijk belang dat wij een coherent, transparant en helder kader vaststellen dat alle twijfels terzake wegneemt.
Met de veiligheidsrichtlijn worden vier doelstellingen nagestreefd: oprichting van nationale veiligheidsinstanties die onafhankelijk zijn van de exploitanten en welomlijnde bevoegdheden hebben; vaststelling van de basiselementen van de veiligheidssystemen die de infrastructuurbeheerders en de spoorwegondernemingen moeten hanteren en ontwikkeling van een mechanisme voor de vaststelling en aanneming van gemeenschappelijke doelstellingen en methoden op het gebied van de veiligheid, hetgeen onder de verantwoordelijkheid van het Spoorwegbureau valt; oprichting van een gemeenschappelijk systeem voor de toekenning, het ontwerpen en de geldigverklaring van veiligheidscertificaten; en invoering van het beginsel van onafhankelijkheid van het technisch onderzoek in geval van ongevallen en incidenten, zoals ook in andere sectoren geschiedt.
Hiermee zijn wij bij het derde voorstel voor een richtlijn aanbeland. Als wij garanties bieden voor de totstandkoming van het netwerk en een gemeenschappelijk veiligheidsniveau met welomlijnde verantwoordelijkheden in het leven roepen, kunnen wij niet anders dan de tenuitvoerlegging van de interoperabiliteit bevorderen. Daarom moeten de richtlijnen 96/48/EG en 2001/16/EG betreffende de interoperabiliteit gewijzigd worden. Over deze kwestie heeft rapporteur Ainardi zich gebogen.
De ervaring leert ons dat een en ander moet worden aangepast. Los hiervan komt het er echter vooral op aan coherente toepassingsgebieden te ontwikkelen voor het netwerk dat voor toegang wordt opengesteld en het netwerk waarin de interoperabiliteitsnormen ten uitvoer moeten worden gelegd.
Verder moeten wij duidelijk laten verstaan dat het standardiseren van de infrastructuur tot lagere kosten zal leiden. Om een heus Europees spoorwegnet te ontwikkelen moeten wij niet alleen de administratieve maar ook de technologische grenzen wegnemen.
Ofschoon het hier om een uitermate technisch en complex dossier gaat, hebben het Parlement en de rapporteur eens te meer maximale kwaliteit geleverd, waarvoor nogmaals mijn oprechte dank.
Het vierde voorstel, tenslotte, heeft betrekking op de oprichting van een Europees Spoorwegbureau. In dit verband verdient de inzet van de heer Savary ongetwijfeld een woord van lof.
Het Bureau is de gewelfsleutel, de sluitsteen van de cirkel, het instrument dat ons in de gelegenheid zal stellen vooruitgang te boeken op het gebied van de interoperabiliteit en de veiligheid van het spoorvervoer, en dus ook de integratie van het Europese spoornet zal bevorderen.
Het Bureau zal technische steun verlenen teneinde het besluitvormingsproces te vergemakkelijken. Het zal adviezen en aanbevelingen uitbrengen aan de Commissie, maar het heeft geen onafhankelijke bevoegdheden. De dienovereenkomstige teksten zullen door de Commissie worden goedgekeurd krachtens de comitologieprocedure, zoals momenteel ook met de interoperabiliteit het geval is.
Het Bureau heeft de volgende taken: technische voorbereiding van wetgevingsdocumenten op basis van de veiligheidsrichtlijn - gemeenschappelijke veiligheidsdoelen en -methoden - en de richtlijnen betreffende de interoperabiliteit; oprichting van een netwerk van nationale instanties die verantwoordelijk zijn voor de veiligheid en de interoperabiliteit; het uitbrengen van technisch advies aan de Commissie en de nationale autoriteiten in verband met concrete veiligheidsvoorschriften.
Dit Bureau, dat een honderdtal medewerkers in dienst zal nemen, staat in voor de technische harmonisatie van de spoorwegsystemen. Het handelt weliswaar onafhankelijk, maar het werkt nauw samen met de deskundigen uit de sector.
Mijnheer de Voorzitter, met de hier voorgestelde teksten willen wij enerzijds bereiken dat vijftien momenteel onverenigbare nationale systemen vanuit technisch oogpunt evolueren tot een geïntegreerde en concurrerende Europese spoorwegruimte. Anderzijds is het de bedoeling dat deze initiatieven ook de openstelling van de markt voor goederenvervoer bespoedigen. Uiteindelijk komt het erop aan dat alle exploitanten om het even waar doeltreffende diensten kunnen aanbieden. Laten wij eens en voorgoed kiezen voor een modern spoor, dat de 21e eeuw waardig is en zonder problemen kan concurreren met de overige vervoerstakken.
- Mijnheer de voorzitter, geachte mevrouw de vice-voorzitter van de Commissie, beste collega's! Ik geloof dat het vandaag een goede dag is, ook al luisteren er op dit moment niet zoveel mensen. Ik hoop dat de pers verslag zal doen van dit belangrijke debat. Wij zijn namelijk eindelijk op weg om ook een binnenlandse markt voor het spoorwegwezen te openen. Dat is een heel beslissend punt, omdat het namelijk de enige binnenlandse markt is die nog ontbreekt op het gebied van verkeer. Daarom, mevrouw de commissaris, komen onze vier verslagen in wezen volledig overeen met de basisideeën van de Commissie. Echter, wij zijn natuurlijk een zelfbewust Parlement en medewetgever, en daarom hebben wij ook belangrijke wijzigingen op de vier Commissievoorstellen ingediend. Ik hoop dat de commissaris alle wijzigingen zal steunen.
Waarom hebben wij wijzigingen ingediend? Met deze wijzigingen willen wij een nog snellere heropleving van de spoorwegsector in de Europese Unie bereiken. We moeten sneller de juiste kadervoorwaarden creëren. Want indien wij er niet in slagen de spoorwegen weer nieuw leven in te blazen, zullen we ook het doel van het Europees vervoersbeleid, zoals dat is vastgelegd in het Witboek, niet voor 2010 bereiken. Wij willen in de periode tot 2010 weer een uitgebalanceerde verhouding tussen de vervoersmodaliteiten realiseren. Dat wil concreet zeggen dat wij meer goederen over het spoor dan over de weg en meer reizigers over het spoor dan door de lucht en over de weg willen vervoeren.
Aan de orde zijn de verklaringen van de Raad en de Commissie over Afghanistan, één jaar na het akkoord van Bonn.
Het woord is aan de heer Yiannitsis, fungerend voorzitter van de Raad.
Mijnheer de Voorzitter, mijnheer de commissaris, geachte afgevaardigden, nu een jaar verstreken is sedert de ondertekening van het akkoord van Bonn van 2001 en wij een balans moeten opmaken van de vorderingen die zijn gemaakt in de richting van een volledige tenuitvoerlegging hiervan, wil ik allereerst in herinnering brengen dat met dit akkoord de fundamenten zijn gelegd voor de totstandkoming van een nieuwe en moderne Afghaanse staat. De vooruitgang die daarbij tot nu toe kon worden geboekt geeft ons aanleiding tot gematigde voldoening.
Met name zij erop gewezen dat na de instelling van een overgangsregering en een voorlopig overheidsapparaat een buitengewone vergadering van de Loya Jirga kon worden bijeengeroepen, waarbij een president werd gekozen. Tevens werden een gerechtelijke commissie en een onafhankelijke mensenrechtencommissie ingesteld. Er is een centrale bank opgericht en er is een munt ingevoerd. Er is een redactiecomité opgericht, als voorloper van de constitutionele commissie, en er is een voorstel aangenomen voor de tenuitvoerlegging van een nationaal kaderprogramma voor de economische ontwikkeling, dat een leidraad zal zijn bij de wederopbouw en de verbetering van de situatie in het land. Verder heeft president Karzai een decreet uitgevaardigd waarmee een nationaal Afghaans leger kan worden opgericht, hetgeen een belangrijke stap is om de Afghanen in staat te stellen zelf de verantwoordelijkheid te dragen voor de veiligheid en de stabiliteit in het land. Op 22 december 2002 werd door Afghanistan en zes omringende landen de verklaring van Kabul inzake goed nabuurschap en niet-inmenging in de binnenlandse aangelegenheden van andere landen ondertekend, hetgeen een zeer belangrijke stap is voor de vrede en de stabiliteit in het gebied. Over het geheel genomen hebben president Karzai en de Afghaanse overgangregering redelijke resultaten kunnen bereiken en de toepassing van het akkoord van Bonn min of meer in goede banen kunnen leiden.
Ik wil hierbij aantekenen dat tijdens de ontmoeting van 2 december in Petersberg - waarvan de bedoeling was nogmaals uitdrukking te geven aan het streven het akkoord van Bonn ten uitvoer te leggen en een nieuwe impuls te geven aan de inspanningen voor de wederopbouw van het land - een verklaring is aangenomen waarin duidelijk wordt verwezen naar de doelstellingen en het tijdschema voor de tenuitvoerlegging van het proces van Bonn, dat onder meer de aanneming van een nieuwe grondwet en verkiezingen in 2004 behelst.
De Afghaanse overgangsregering staat in de tussenliggende periode echter nog een groot aantal uitdagingen te wachten. Hetzelfde geldt overigens voor de internationale gemeenschap. In de afgelopen zes maanden is er bescheiden vooruitgang geboekt bij de hervormingen en de wederopbouw. Slechts geleidelijk aan wordt het machtsevenwicht binnen de centrale overheid en tussen het centrum en de rest van het land hersteld. Deze vooruitgang moet versterkt worden om het Afghaanse volk het vertrouwen terug te geven. Vertrouwen is namelijk de sleutel voor steun aan de regering. Bovendien is het zo dat de kern van het akkoord van Bonn is dat de gehele overgangsregeling verankerd moet zijn in de traditionele, lokale, nationale en religieuze structuren van het land. Representativiteit moet hoe dan ook worden gewaarborgd, overeenkomstig door de centrale regering vastgestelde regels.
Daarom moet in de komende maanden door het centrale gezag de orde worden versterkt. Er moet paal en perk worden gesteld aan de voortdurende vijandigheden en het functioneren van de instellingen moet worden verbeterd. Anders loopt men het risico dat het volk ontmoedigd raakt, zich van de centrale regering afkeert en minder bereidwilligheid aan de dag legt om aan de oproepen van de internationale gemeenschap gevolg te geven. Dan zou ook het streven naar verwezenlijking van de doelstellingen van het akkoord van Bonn misschien schipbreuk lijden. De regering zelf is per definitie zeer heterogeen, daar haar leden uit alle gebieden van het land komen. Daarom is het zo belangrijk dat alle mogelijke steun wordt gegeven aan de wederopbouw van het hele land en dat daar meer vaart achter wordt gezet. Een goede manier om de steun aan de centrale regering te versterken is ervoor te zorgen dat de hulpverlening uitsluitend via de centrale regering loopt. Daardoor wordt haar gezag in het hele land bevestigd en worden de buurlanden en de lokale leiders aan hun verplichtingen gehouden.
Veiligheid is en blijft een prioriteit. Voor ons is het belangrijk dat alle groepen in Afghanistan worden aangemoedigd hun geschillen op vreedzame wijze op te lossen. Wij zijn het met het Afghaanse volk eens dat de situatie in het land weliswaar nog steeds niet veilig is, maar dat er wel - zij het niet in de mate waarin wij dat wensten - vooruitgang is geboekt. Ook de economische wederopbouw moet een prioriteit zijn. De Afghaanse autoriteiten moeten in samenwerking met het Internationaal Monetair Fonds een efficiënt en coherent kader op macro-economisch en monetair gebied uitwerken waarmee een stabiele economische ontwikkeling en een goede investering van de door donoren toegezegde middelen mogelijk worden gemaakt. Met het oog hierop moeten de internationale donoren van Tokio worden aangemoedigd de toegezegde middelen daadwerkelijk beschikbaar te stellen via het nationale investeringsplan van de Afghaanse overheid.
De communautaire hulp aan Afghanistan zal natuurlijk gekoppeld zijn aan bepaalde voorwaarden, voorwaarden die voortvloeien uit de fundamentele beginselen en waarden van de westerse samenleving. Deze voorwaarden moeten ervoor zorgen dat het akkoord van Bonn op succesvolle wijze ten uitvoer wordt gelegd, hetgeen betekent dat alle betrokken partijen in Afghanistan zich moeten houden aan het in gang gezette proces, en u weet dat de doelstellingen hiervan zijn: vrede en stabiliteit, een representatieve overheid en bestrijding van terrorisme en illegale drugsproductie en -handel. De communautaire hulpverlening moet gericht zijn op de verbetering van de stabiliteit en de wederopbouw van het land, op de verbetering van de voedselvoorziening en de ondersteuning van de terugkeer van vluchtelingen en ontheemden.
De versterking van de democratische waarden, het pluralisme en de eerbiediging van de mensenrechten, met inbegrip van de rechten van de vrouw, is een onontbeerlijke voorwaarde voor de sociale en politieke ontwikkeling van dit land. Wij vragen de Afghaanse overgangsregering nauw met de internationale gemeenschap samen te werken en verifieerbare referentiepunten en tijdschema's vast te stellen, om aldus een volledige tenuitvoerlegging van het akkoord van Bonn mogelijk te maken. De Raad heeft reeds zijn voldoening geuit over de rol van Turkije, dat de leiding van de internationale troepenmacht voor de bevordering van de veiligheid in Afghanistan op zich heeft genomen. Wij willen eveneens Duitsland en Nederland lof toezwaaien voor het feit dat zij ermee hebben ingestemd de leiding van ISAF in de komende zes maanden op zich te nemen, en wij willen deze landen veel succes wensen bij deze moeilijke taak.
Ik wil nogmaals benadrukken dat de Europese Unie zich ertoe verbonden heeft samen met de Verenigde Naties Afghanistan te helpen bij de bestrijding van de illegale drugsproductie en -handel en met het oog daarop besloten heeft de toepassing van de wederopbouwprogramma's in onder meer de papaverteeltgebieden te versnellen, instanties voor wetshandhaving op te zetten en alternatieve mogelijkheden voor de plaatselijke bevolkingen uit te werken, opdat zij betere vooruitzichten krijgen.
Wil Afghanistan een moderne staat worden, dan is het noodzakelijk hervormingen door te voeren op het gebied van de veiligheid, het overheidsbestuur, de rechtspraak, de economie en de sociale voorzieningen. Wij verwelkomen de instelling van een comité voor de opstelling van een grondwet die waarborgen zal bieden voor de modernisering van het gerechtelijk apparaat en de bescherming van de mensenrechten. Hierbij zij evenwel vermeld dat de commissie voor het overheidsbestuur nog steeds niet volledig aan de slag is gegaan. De Europese Unie zal aan de werkzaamheden van deze organen bijdragen. Verder moet de gerechtelijke commissie worden versterkt, opdat vooruitgang kan worden geboekt op het gebied van de rechtspraak. Wij zijn blij met de bijdrage die Italië hieraan heeft geleverd door afgelopen december in Rome een conferentie voor de rechtspraak in Afghanistan bijeen te roepen. Wij zijn van mening dat er tijdschema's en streefdoelen moeten worden vastgesteld, opdat al hetgeen in het akkoord van Bonn is opgenomen kan worden verwezenlijkt. Met name zij hier gewezen op activering van het met de opstelling van een nieuwe grondwet belaste comité en op de aanneming van een nieuwe kieswet met het oog op de vóór juni 2004 te houden verkiezingen. Dit zijn zeer belangrijke prioriteiten. Het voorzitterschap zal deze vraagstukken op de voet blijven volgen via de speciale vertegenwoordiger van de Europese Unie in Afghanistan.
Het jaar 2003 zal van cruciaal belang zijn voor Afghanistan en waarschijnlijk een stempel drukken op het toekomstig bestel van het land. In dit jaar zal president Karzai de noodzakelijke hervormingen moeten doorvoeren, opdat snelle vorderingen kunnen worden gemaakt bij de wederopbouw, opdat de macht van lokale leiders aanzienlijk kan worden beperkt, opdat een moderne en functionele, op de beginselen van goed bestuur gegrondveste grondwet kan worden opgesteld, opdat een constituerende Loya Jirga kan worden bijeengeroepen en opdat voorbereidingen kunnen worden getroffen voor de verkiezingen van 2004. Dan zal het Afghaanse volk zien dat zijn verwachtingen met betrekking tot de vrede en de vooruitgang in Afghanistan worden waargemaakt en dat het zelf zonder geweld en angst zijn toekomst kan bepalen. Ik wijs er nogmaals op dat de Europese Unie zich ertoe verbonden heeft daaraan inhoudelijk te zullen bijdragen.
Tot slot herinner ik eraan dat de Raad in zijn conclusies van 4 december 2002 de Hoge Vertegenwoordiger en de speciale afgezant van de Europese Unie, de heer Vendrell, reeds heeft uitgenodigd de uitvoering van de verplichtingen van Petersberg op de voet te volgen en in samenwerking met de Commissie aanbevelingen te doen voor de verdere activiteiten die de Europese Unie ter ondersteuning van de Afghaanse overgangsregering kan ontplooien.
Mijnheer de Voorzitter, ik ben zeer verheugd over deze gelegenheid om met mijn collega de heer Yiannitsis de vorderingen te bespreken die het afgelopen jaar in Afghanistan zijn gemaakt. Zoals ik in december al heb gezegd tegen de Commissie buitenlandse zaken, mensenrechten, gemeenschappelijke veiligheid en defensiebeleid, hebben in veel opzichten dramatische veranderingen plaatsgevonden die een daadwerkelijke kans bieden om een stabiele democratie op te bouwen. De timing is echter van cruciaal belang; we moeten deze gelegenheid nú waarnemen, daar zij anders - zoals de minister terecht onderstreepte - voorbijgaat. Als president Karzai en zijn regering er niet in slagen hun positie in het gehele land te versterken, bestaat het gevaar dat deze aanvankelijk behaalde voordelen verloren gaan.
Voordat ik inga op de aanzienlijke uitdagingen die ons te wachten staan, wil ik eerst iets zeggen over de successen die in 2002 - onder buitengewoon moeilijke omstandigheden - behaald zijn.
Het is nog maar een jaar geleden dat donorlanden in Tokio bijeenkwamen om meer dan 1,8 miljard Amerikaanse dollar toe te zeggen voor 2002. Er is sindsdien veel bereikt in Afghanistan. In de zomer is president Karzai in een spoedvergadering van de Loya Jirga gekozen tot leider van de Afghaanse overgangsregering; er zijn constitutionele en juridische commissies in het leven geroepen; er is een nieuwe munteenheid ingevoerd en het proces van herstel en wederopbouw is in volle gang, onder de steeds krachtiger leiding van de Afghaanse regering.
Niet alleen komt de internationale gemeenschap de beloften na die zij in Tokio heeft gedaan, maar bovendien is de snelheid waarmee de uitbetalingen hebben plaatsgevonden opmerkelijk, een aantal problemen in het verleden in aanmerking genomen.
Mijns inziens kan met recht gezegd worden dat met name de prestaties van de Europese Unie en de Europese Commissie indrukwekkend zijn. Begin december was 755 miljoen euro van de in totaal 830 miljoen euro die door de Europese Unie is toegezegd daadwerkelijk uitbetaald. De Commissie heeft bij de coördinatie van de inspanningen van de EU een leidende rol gespeeld en wij zijn actief betrokken bij het op gang brengen van een strategische dialoog over Afghanistan met de Verenigde Staten en andere G-8-partners.
Ik ben bijzonder trots op de kwaliteit van het hulpprogramma en de snelheid waarmee het is uitgevoerd. Het is een prachtig voorbeeld van een succesvolle koppeling van ondersteuning en herstel, en het is ook een goede gelegenheid geweest om te toetsen in hoeverre de hervorming van de buitenlandse dienst geslaagd is. Het uitstekende personeel in het nieuwe ECHO-kantoor in Kabul verdient eveneens lof.
Hulde ook aan de speciale gezant, die zijn buitengewoon uitdagende werk met zoveel kennis en deskundigheid verricht.
Meer concreet heeft ons ontwikkelingsprogramma van meer dan 205 miljoen euro in 2002 bijgedragen aan de financiering van: ten eerste, het draaiend houden van 238 gezondheidsklinieken en meer dan 450 basisscholen in het kader van de overheidscampagne 'Terug naar school' voor 2002; ten tweede, het ruimen van landmijnen en niet-ontplofte bommen in een gebied van meer van achtduizend vierkante kilometer; ten derde, de terugkeer van circa zeventienduizend werknemers in centrale functies in de overheidssector, onder meer tweeduizend leraren en tweeduizend verpleegkundigen en artsen, en ten vierde, het scheppen van werkgelegenheid. Via onze programma's voor het herstel van het platteland en de wederopbouw van de steden financieren we alleen al dit jaar meer dan drie miljoen mandagen werk, en het herstel van de infrastructuur, niet te vergeten. Samen met de Zweedse regering en Pakistan is de Commissie reeds begonnen met de spoedreparaties aan de weg Kabul-Jalalabad-Torkham, en de werkzaamheden voor volledig herstel zullen volgend jaar beginnen.
Daarnaast heeft onze humanitaire hulp bijgedragen aan de terugkeer van meer dan 1,8 miljoen vluchtelingen naar Afghanistan. Het Bureau voor humanitaire hulpverlening, ECHO, heeft in 2002 meer dan zeventig miljoen euro uitgegeven.
Dit betekent dat het totale bedrag dat wij de afgelopen twaalf maanden hebben besteed in Afghanistan, het geld waarover in dit Parlement gestemd wordt, nu op 275 miljoen euro staat. Ik denk niet dat ook maar iemand kan beweren dat wij tot dusverre ons aandeel in de wederopbouw van Afghanistan niet ten volle geleverd hebben - of nog niet leveren.
De uitdaging voor 2003 is gelegen in het consolideren van deze in het begin geboekte vooruitgang. De Commissie zal een leidende rol blijven spelen. Wij verwachten in totaal ongeveer 185 miljoen euro aan ontwikkelingshulp te geven; daarnaast zal de humanitaire hulp van ECHO worden voortgezet voor een bedrag tussen de 45 en 55 miljoen euro. Dit wil zeggen dat wij dit jaar, uitgaande van de huidige schattingen, tussen de 230 en 240 miljoen euro zullen besteden in Afghanistan. Zoals de geachte afgevaardigden zich zullen herinneren heb ik in Tokio namens de Commissie één miljard euro, gespreid over vijf jaar, aan steun voor wederopbouw toegezegd. De cijfers voor humanitaire bijstand die ik genoemd heb zijn daarbij niet inbegrepen. De totale bijdrage van de Europese Commissie aan de wederopbouw van Afghanistan, gefinancierd met geld van uw belastingbetalers, nog afgezien van bijdragen van de lidstaten, zal derhalve veel meer bedragen dan één miljard euro. Er zijn mensen die dit soort werkzaamheden in het verleden hebben afgedaan als de opbouw van een natie of maatschappelijk werk. Eerlijk gezegd ben ik van mening, als ik terugkijk, dat wij de recente problemen in Afghanistan niet gehad zouden hebben als wij dit werk in de jaren tachtig en negentig méér hadden gedaan.
Of we in 2003 zullen slagen zal afhangen van drie belangrijke punten. In de eerste plaats moet de binnenlandse veiligheid verbeterd worden. In de tweede plaats moeten we ervoor zorgen dat de mensenrechten ten volle worden geëerbiedigd, met inbegrip van de rechten van vrouwen en minderheden. Een van de meest ontroerende bezoeken die ik heb afgelegd toen ik vorig jaar in Kabul was, was het bezoek aan een school in het zwaar gebombardeerde zuidwesten van Kabul. Jonge vrouwen keerden voor het eerst in zes jaar terug naar school. Ze zaten in klaslokalen zonder schoolbord, zonder studieboeken, en kregen les in natuurkunde. De toewijding en de inzet van de leraren, en van deze jonge vrouwen, waren buitengewoon: al degenen die ooit van mening waren dat wij niet hadden moeten ingrijpen en het Taliban-bewind onbeperkt hadden moeten laten voortduren, hadden misschien bij die gelegenheid aanwezig moeten zijn. In de derde plaats is het nodig dat donorlanden ook op de lange termijn blijven bijdragen en dat de verschillende werkzaamheden effectief worden gecoördineerd. Dit laatste punt is uiterst overtuigend bepleit door leden van dit Parlement, en ik kom daar later nog kort op terug, als u mij toestaat. De binnenlandse veiligheid is niet alleen van levensbelang voor de toekomst van Afghanistan, maar ook voor de hulpverlening. Hulpverleners moeten hun werk kunnen doen zonder bang te hoeven zijn voor beschuldigingen. In dit verband wil ik mijn ernstige verontrusting uitspreken over het feit dat in Kabul kort voor Kerstmis één hulpverlener is omgekomen en twee anderen zwaargewond zijn geraakt. Ik denk dat wij soms onderschatten hoeveel moed en toewijding hulpverleners die in dit soort omstandigheden werken nodig hebben.
Aan de orde is het verslag (A5-0421/2002) van de heer Markov, namens de Economische en Monetaire Commissie, over de activiteiten van de Europese Bank voor Wederopbouw en Ontwikkeling (EBWO) (2002/2095(INI)).
Mijnheer de Voorzitter, mijnheer de president van de EBWO, geachte collega's, om te beginnen wil ik de heer Lemierre en zijn collega's hartelijk welkom heten in het Europees Parlement en deze gelegenheid aangrijpen om de medewerkers en medewerksters van de Europese Bank voor Wederopbouw en Ontwikkeling zeer hartelijk te bedanken voor de buitengewoon goede samenwerking die wij gedurende het werk aan dit verslag hebben kunnen ontwikkelen. De EBWO heeft zich zeer welwillend en coöperatief opgesteld en zo kon het werken aan dit verslag voor mij persoonlijk uitgroeien tot een zeer interessante en leerzame ervaring. Ik heb talrijke gesprekken kunnen voeren met vertegenwoordigers van de Bank en met projectleiders uit verschillende landen waardoor ik mij een gedetailleerd beeld heb kunnen vormen van de activiteiten van de Bank, de problemen, de successen, maar ook de mislukkingen, waarvan er overigens maar heel weinig waren.
Onder de bestaande ontwikkelingsbanken neemt de EBWO een speciale positie in, omdat deze bank als enige de beschikking heeft gekregen over een politiek mandaat. Op grond daarvan is de Bank belast met de taak de overgang naar een open markteconomie te bevorderen en het particuliere initiatief en de ondernemingsgeest aan te moedigen in de Centraal- en Oost-Europese landen en in de landen van het GOS die de beginselen van een democratie met een meerpartijenstelsel, pluralisme en een markteconomie aanhangen en toepassen. Daarnaast berust een deel van het politieke mandaat van de EBWO op de verplichting bij al haar activiteiten milieupolitieke belangen in aanmerking te nemen en een duurzame ontwikkeling te bevorderen. Naar mijn idee zou een politieke richtsnoer ook wenselijk zijn voor de activiteiten van andere ontwikkelingsbanken. Na haar activiteiten te hebben getoetst, kunnen we vaststellen dat de EBWO bij de vervulling van haar huidige mandaat goed werk verricht.
Wat de projectfinanciering betreft heeft de EBWO ervoor gekozen zich bij voorkeur te richten op kleine en middelgrote projecten in plaats van op grote prestigeprojecten. Zij heeft een aanzienlijke risicobereidheid getoond door projecten te steunen die door handelsbanken als te riskant worden beschouwd, zonder daarbij terug te grijpen op de zekerheid van staatsgaranties. Een zwaartepunt van haar werk ligt in de consequente stimulering van kleine en middelgrote ondernemingen. In dit verband verdienen de microfinancieringsprojecten van de EBWO nadruk. Dat een hoge risicobereidheid niet ten koste van het bankmanagement hoeft te gaan blijkt uit het feit dat de EBWO door internationale ratingsbureaus de hoogste rating (AAA) heeft gekregen.
Als rapporteur zou ik de Bank ondanks de hoge ratings die haar werk gekregen heeft enkele adviezen aan de hand willen doen. Al zijn haar activiteiten in principe gericht op de bevordering van publieke en private projecten, ze hebben zonder twijfel een effect op de economie in haar geheel. Daarom dienen bij de analyse van haar optreden ook bepaalde economische factoren betrokken te worden die tot dusver niet in aanmerking zijn genomen. Ik denk hierbij met name aan de ontwikkeling van de werkgelegenheid en de loon- en inkomenssituatie, de productiviteit en de omzet van ondernemingen. Met die gegevens zou het mogelijk worden vergelijkingen te maken tussen regio's waarin de EBWO wel en regio's waarin de EBWO geen activiteiten heeft ontplooid. Ook zou het mogelijk zijn het effect van de EBWO-activiteiten op de gehele economische ontwikkeling te beoordelen.
In dit verband dient het eveneens een verklaard streven van de EBWO te zijn middels haar activiteiten synergie-effecten tot stand te brengen. Met behulp van een doeltreffend stimuleringsbeleid gericht op de ontwikkeling van complete waardetoevoegende productieketens in een regio kunnen regionale en sociaal-economische circuits ontstaan die de basis kunnen vormen van een duurzame economische ontwikkeling, hetgeen - zoals gezegd - deel uitmaakt van de in het mandaat gestipuleerde taken van de Bank.
Mijns inziens is een andere belangrijke doelstelling erin gelegen de Bank aan te sporen haar beleid af te stemmen op lokale omstandigheden. Elk van de landen waarin zij optreedt heeft in de loop van het overgangsproces verschillende besluiten genomen met betrekking tot zijn economische structuren, en dat geldt dan met name voor de scheiding tussen de publieke en private sector. De EBWO zou dan ook niet moeten trachten in alle landen hetzelfde schema te volgen. Het zou verkeerd zijn het politieke mandaat van de Bank zodanig te interpreteren dat zij de boodschapper wordt van het ultraliberalisme en dat zij louter privatisering en ongecontroleerde liberalisering tot de maatstaf van haar handelen maakt. Ik zeg niet dat dit het geval is, maar ik wil er wel op wijzen dat dit gevaar van meet af aan de kop ingedrukt moet worden.
Mijn verslag is voor het Europees Parlement een première, want voor de eerste maal is het optreden van de EBWO onderworpen aan een toetsing en een analyse door het Parlement. Ten opzichte van andere banken, zoals de Europese Investeringsbank, die al jaren door het Europees Parlement getoetst worden, is daarmee een lacune opgevuld. In de toekomst zal er in het Europees Parlement om de twee jaar een verslag over de EBWO worden ingediend. Ik denk dat met dit initiatiefverslag het fundament is gelegd onder een goede en duurzame samenwerking tussen de Bank en het Europees Parlement.
Mijnheer de Voorzitter, ik wil allereerst de heer Markov feliciteren met zijn verslag over de activiteiten van de Europese Bank voor Wederopbouw en Ontwikkeling (EBWO).
Het verslag geeft naar onze mening de werkelijkheid van het mandaat en het optreden van de Bank exact weer door drie punten te noemen die uniek zijn voor de instelling. In de eerste plaats is dat het dubbele mandaat, dat zowel politiek als economisch is; de tenuitvoerlegging van een beleid dat voorwaarden stelt aan het al dan niet optreden van de Bank op zulke wezenlijke onderdelen als het milieu, waarnaar de heer Markov heeft verwezen; of de dubbele verplichting van additionaliteit en rentabiliteit van zijn financieringen, waardoor de Bank gehouden is risico's aan te gaan waarvoor particuliere marktdeelnemers zouden terugschrikken.
Het verslag laat ook duidelijk zien dat de EBWO zijn mandaat een pragmatische invulling tracht te geven. Zo heeft de Bank enkele potentiële contradicties kunnen oplossen door zijn politieke en economische mandaat aan te passen aan de specifieke economische, sociale en culturele ontwikkeling van elk land. Zij heeft er echter tegelijkertijd voor gezorgd binnen de prioriteitenstelling geleidelijk meer aandacht te schenken aan de bevordering van het midden- en kleinbedrijf of de plaatselijke financiële instellingen, evenals aan de steun van internationale strategische investeerders.
Dankzij die pragmatische benadering kan de Bank, gesteund door de aandeelhouders, de grenzen van zijn mandaat hier en daar aanpassen. Een voorbeeld daarvan is de betere afstemming van het algemene beleid op de hervorming van het reglementaire kader en de doelmatigheid van de toepassing daarvan door de plaatselijke overheden en rechterlijke instanties.
Het verslag van de heer Markov stelt terecht voor dit pragmatisme op enkele gebieden te versterken. Dat geldt met name waar wordt gewezen op de noodzaak meer aandacht te schenken aan de socio-politieke aspecten van de reorganisatie die wordt doorgevoerd in de productiesector, waar wordt gesproken over de actievere rol in de duurzame ontwikkeling van de energiesector en wanneer gesproken wordt over het versterken van de activiteiten van de Bank op gemeentelijk niveau.
Ik wil ook nog enkele woorden wijden aan de betrekkingen tussen de Unie en de Bank. Wat het institutionele aspect betreft, gaat het om een buitengewoon oorspronkelijke relatie, aangezien de EBWO de enige internationale instelling is waarvan de Europese Commissie aandeelhouder is. De relatie is des te oorspronkelijker omdat de Raad van Bestuur van de Bank zijn besluiten neemt bij meerderheid van stemmen van de lidstaten en de instellingen van de Unie.
Een ander belangrijk punt is de samenwerking tussen de Gemeenschap en de Bank. Die samenwerking is aanzienlijk uitgebreid en is mijns inziens inmiddels zeer hecht en gevarieerd. Als gevolg van de samenwerking, en met name door de actieve deelneming van de Bank in de strategie voor de periode vóór toetreding, is een hecht netwerk van werkrelaties ontstaan tussen de diensten van de Commissie en de Bank, en is de Gemeenschapsbegroting voor de ondersteuning of cofinanciering van projecten van de Bank aanzienlijk toegenomen. Die bijdrage bedroeg aan het begin van de jaren '90 naar schatting 40 miljoen euro en is de laatste jaren opgelopen tot gemiddeld ruim 300 miljoen euro.
De samenwerking met de Bank kan, wat het stellen van beleidsprioriteiten betreft, zonder meer bevredigend worden genoemd, aangezien wij met twee fundamentele, door de Bank bijgedragen elementen ons voordeel hebben kunnen doen op diverse onderdelen van het Europees beleid. In de eerste plaats is dat de grote bekwaamheid in aangelegenheden in de regio, die het gevolg is van het feit dat de Bank de situatie in elk van deze landen grondig kent. In de tweede plaats is de Bank gewoon voorwaarden te stellen aan de verleende steun, waardoor het veelvuldig is voorgekomen dat de interventies van de Bank bijdroegen aan de naleving van de Europese regelgeving, met name op milieugebied.
Ik wil besluiten met op te merken dat op basis van deze resultaten de relatie tussen de Unie en de Bank in alle landen voorbestemd lijkt verder te worden versterkt. Weliswaar moet de Bank zijn activiteiten vooral in Rusland, de andere landen van het GOS en de Balkanlanden nog verder ontwikkelen, maar alles wijst erop dat hetzelfde opgaat voor de kandidaat-landen na toetreding. In dat opzicht delen wij de in het verslag van de heer Markov geuite wens dat het opportuun zou zijn om naast de belangrijke, evidente partner die de Europese Investeringsbank is, actief samen te werken met de EBWO opdat wij ook na de uitbreiding kunnen profiteren van de ervaring van de Bank. Vanzelfsprekend bedoel ik daarmee een samenwerking binnen de grenzen en termijnen die worden gedicteerd door het vermogen van de Bank te beantwoorden aan de werkelijke in de regio waargenomen behoeften.
Het doet mij bijzonder groot genoegen dat ik vandaag de president van de EBWO welkom mag heten. Zoals de rapporteur reeds opmerkte is dit vandaag de eerste ontmoeting en de eerste dialoog onder deze omstandigheden tussen de EBWO en het Parlement.
Mijnheer de Voorzitter, ik wil allereerst het Europees Parlement, de Economische en Monetaire Commissie en met name de heer Markov bedanken voor hun aandacht voor de EBWO. Zoals u reeds hebt gezegd is dit debat een première, een zeer belangrijke gebeurtenis voor de instelling die ik de eer heb te vertegenwoordigen.
Aangezien het verslag van de heer Markov en de opmerkingen van de heer Solbes Mira het Parlement al duidelijk hebben gemaakt waar het om gaat, zal ik mij beperken tot vier korte opmerkingen.
Mijn eerste opmerking betreft de Bank zelf. De EBWO is een nieuwe instelling met een frisse aanpak, ten eerste omdat zij pas is opgericht. Zij is een jonge instelling die successen heeft gekend maar ook mislukkingen, en die steeds weer probeert te leren. De EBWO is een instelling waarin de Europese landen en de Europese Unie een toonaangevende rol spelen onder de landen met betrekking tot het beheer van de Bank. Ook talrijke niet-Europese landen zijn bij de Bank betrokken: de Verenigde Staten, Canada, Japan, Australië, Nieuw-Zeeland, Mexico, Egypte, Israël, Turkije, enzovoort. Dit is een instelling waarin Europa dus een absoluut essentiële rol speelt en samenwerkt met talrijke partners. Welk cement houdt deze landen bijeen? Mijns inziens bestaat dit uit twee factoren.
Ten eerste de verbintenis het Oosten te helpen bij de overgang. Deze verbintenis geldt voor iedereen. Dat hebben wij kunnen vaststellen bij de uitwerking van onze strategie voor de komende jaren. Ook de niet-Europeanen hebben er zich toe verbonden in de toekomst het overgangsproces in heel het gebied, met inbegrip van Midden-Europa, te ondersteunen. De tweede factor wordt gevormd door de beginselen die ook de heer Markov al noemde: de gezamenlijke financiering met de particuliere sector, de bereidheid om risico's te nemen opdat via de stimulering van de particuliere sector - en zonder deze concurrentie aan te doen - de markteconomie kan worden bevorderd. Deze beginselen - additionaliteit, conditionaliteit en bevordering van de overgang - vormen de ware grondslag van de Bank. Ik moet echter nog een derde factor noemen waarop ook de heer Markov zojuist al heeft gewezen: de politieke factor. De EBWO heeft een politiek mandaat. Wij moeten aansturen op vorderingen in de richting van niet alleen de markteconomie maar ook de democratie. Dat is hetgeen wij voor ogen houden als wij na de besprekingen in de Raad van Bestuur, waarvan de conclusies openbaar worden gemaakt, de besluiten nemen. Zo hebben wij besloten om onze bijdrage in landen zoals Wit-Rusland of Turkmenistan te verminderen of zelfs helemaal stop te zetten.
Mijn tweede opmerking gaat over onze ervaringen en strategie, die ook de heer Markov reeds heeft beschreven. Het optreden van de Bank staat momenteel op een hoog niveau. Vorig jaar hebben wij investeringen gedaan voor een bedrag van 3,9 miljard euro, het hoogste niveau dat de Bank ooit bereikt heeft. Over een periode van een tiental jaren hebben wij in het Oosten investeringen gestimuleerd voor een bedrag van 70 à 80 miljard euro, hetgeen een zeer belangrijk deel is van de totale investeringsstroom naar dit gebied. Daarnaast leggen wij de strategie van de aandeelhouders van de Bank ten uitvoer, en deze strategie wijst naar het Oosten.
Wij handhaven echter ook een sterk engagement in Midden-Europa. U kent de situatie in Midden-Europa en ik heb daar uitgebreid over kunnen spreken met commissaris Solbes Mira. Wel, de investeringsbehoefte is erg groot. Met name kan de druk waaronder de begrotingen daar staan, slechts worden opgevangen met een aanzienlijk investeringsvolume. De EBWO hecht hier natuurlijk groot belang aan en daarom concentreert zij zich op enkele prioritaire taken, zoals de financiering van de KMO's, de financiering van middelgrote bedrijven, de industriële herstructurering en de regionale ontwikkeling. Natuurlijk beschouwen wij het ook als onze taak om de projecten van de Commissie en de Europese Unie ten uitvoer te leggen. Wij ontwikkelen momenteel onze activiteiten in het Zuidoosten - de Balkan, de Kaukasus, Oekraïne, Roemenië en Bulgarije - en vooral ook in Rusland.
Mijn tweede opmerking in verband met de strategie gaat over de ontwikkeling van het kleinbedrijf, van microbedrijven en KMO's, waar wij groot belang aan hechten.
Ik verklaar de zitting van het Europees Parlement, die op donderdag 16 januari 2003 werd onderbroken, te zijn hervat.
Mijnheer de Voorzitter, ik wil graag weten of het Parlement een dresscode heeft ingevoerd. Ik denk aan een voorval dat zich gisteren tijdens de hoorzitting over de richtlijn betreffende het openbaar overnamebod voordeed. De voorzitter van de hoorzitting, de heer Gargani, vroeg de boden erop toe te zien dat alle mannen een jasje droegen, zogenaamd omdat er deskundigen aanwezig waren. Toen mijn assistent zonder jasje en zonder stropdas verscheen, werd hij verzocht de hoorzitting te verlaten. Hij heeft dus zijn werk niet kunnen uitvoeren en ik ben daar helemaal niet gelukkig mee.
Ik wil graag weten of dit de nieuwe gang van zaken is in het Parlement. Ter informatie deel ik u mee dat ik vandaag geen jasje noch stropdas noch overhemd draag. Ik heb zelfs een spijkerbroek aan. Mag ik als lid de vergadering bijwonen, mijnheer de Voorzitter?
Ik zal deze kwestie nader onderzoeken. Ik neem nota van uw ergernis over het voorval met betrekking tot uw assistent.
U bent hier per saldo welkom. Na de vergadering ben ik evenwel gaarne bereid u een goede kleermaker aan te bevelen.
Aan de orde is de verklaring van de Hoge Vertegenwoordiger voor het gemeenschappelijk buitenlands en veiligheidsbeleid over de situatie in Irak.
(Afgevaardigden uit het midden en van links houden posters omhoog met de tekst 'Nee tegen oorlog' en 'Ja tegen het oude Europa')
Mijnheer de Voorzitter, dames en heren afgevaardigden, het is voor mij, zoals steeds, een grote eer te mogen deelnemen aan de plenaire vergadering van het Europees Parlement. Vandaag voel ik echter niet alleen voldoening, maar ook bezorgdheid.
Mijnheer Solana, neemt u mij niet kwalijk voor deze onderbreking van uw inleiding. Geachte afgevaardigden, u heeft uw standpunt nu wel duidelijk gemaakt. Ik zou het op prijs stellen als u de posters nu weg zou leggen, zodat we verder kunnen gaan met het debat.
Mijnheer de Voorzitter, dames en heren afgevaardigden, ik zei net dat het voor mij steeds een waar genoegen is hier voor u te verschijnen, maar dat ik hier vandaag met diepe bezorgdheid het woord voer.
De internationale situatie ziet er allesbehalve rooskleurig uit. Het lijkt mij dan ook een geschikt moment om hier in het kader van deze instelling een debat te openen over de hete hangijzers die het internationale toneel momenteel volledig in hun greep houden. Wij moeten nadenken over de benaderingswijzen of, beter nog, de oplossingen die de Europese Unie op dit vlak kan aandragen.
Ik heb duidelijk kennis kunnen nemen van de protestleuzen die door sommige afgevaardigden van dit Parlement omhoog werden gehouden. Ik heb het geluk of het ongeluk - het hangt ervan af hoe je het bekijkt - dat ik u toespreek vanuit een oud Europa, niet alleen vanwege mijn leeftijd, maar ook omdat ik zowel het Europa van gisteren als het Europa van vandaag en van morgen een warm hart toedraag.
Mijnheer de Voorzitter, zó oud ben ik nu ook weer niet. Ik ben vastbesloten nog enkele jaren mee te draaien. U bent dus nog niet van mij af.
Mijnheer de Voorzitter, ik zou hier vanmiddag met uw welnemen de tijd willen nemen om een viertal punten uiteen te zetten die ik van wezenlijk belang acht om een beter inzicht te krijgen in de internationale situatie. In de eerste plaats is er natuurlijk de crisis rond Irak, maar ik zou tevens van de gelegenheid gebruik willen maken om op deze belangrijke dag - de dag na de Israëlische verkiezingen - met u van gedachten te wisselen over de situatie in het Midden-Oosten, zelfs al is het maar even. Bovendien denk ik dat het, gelet op de dramatische situatie waarin wij momenteel verkeren, zeer wenselijk is dat ook het probleem van Noord-Korea wordt aangesneden. Tenslotte zal ik mijn betoog afronden met enkele beschouwingen bij de op stapel staande plannen van de Europese Unie om troepen in de voormalige Joegoslavische Republiek Macedonië te stationeren.
Laat ik met het eerste punt beginnen: de situatie in Irak. Zoals u weet, zijn de ontwikkelingen van deze week, die is ingezet met de Raad Algemene Zaken, en ook van volgende week bepalend voor de oplossing van de crisis rond Irak. Maandagochtend hebben het voorzitterschap, de trojka en de lidstaten van de Europese Unie die deel uitmaken van de Veiligheidsraad van de Verenigde Naties voor het eerst, overeenkomstig artikel 19 van het EU-Verdrag, op ministerieel niveau overleg gepleegd in Brussel. Zoiets was nog nooit eerder gebeurd. In New York hebben er uiteraard al vaker overlegvergaderingen plaatsgevonden, maar het was de allereerste keer dat de twee permanente leden en de twee niet-permanente leden van de Veiligheidsraad in Brussel op ministerieel niveau vergaderden met het voorzitterschap, commissaris Patten en ikzelf.
Ik wil hier kort onderstrepen dat er tijdens de bedoelde bijeenkomst overeenstemming is bereikt over vier essentiële punten die de Europese Unie in alle fora wil verdedigen. U kent deze punten natuurlijk op uw duimpje, maar voor alle zekerheid zal ik ze nog een keer herhalen. Ten eerste moeten wij ervoor zorgen dat Irak zich ontdoet van alle massavernietigingswapens. Het is onontbeerlijk dat hierover in de Europese Unie een duidelijke consensus heerst. De proliferatie van massavernietigingswapens is ongetwijfeld een van de grootste moeilijkheden die ons in deze eeuw te wachten staan. Europa mag zijn ogen niet sluiten voor dit ernstige probleem, waarvoor hoe dan ook een oplossing moet worden gevonden. Daarom moeten wij, in het kader van de resoluties van de Veiligheidsraad, alles in het werk stellen om te waarborgen dat Bagdad alle massavernietigingswapens vernietigt. Dat moet voor de Europese Unie een prioriteit zijn.
Het tweede belangrijke element is de verantwoordelijkheid van Irak om actief samen te werken met de wapeninspecteurs. U kent de inhoud van het verslag dat Blix en El Baradei aan de Veiligheidsraad hebben gepresenteerd. U hebt overigens rechtstreeks contact met hen gehad aangezien de Voorzitter van het Europees Parlement gisteren met beide hoofdinspecteurs heeft gesproken in een videoconferentie met New York. Zelf heb ik daarna ook een onderhoud met hen gehad. Ik neem aan dat het voorzitterschap u nauwgezet heeft ingelicht over de situatie. Daarom ga ik op deze kwestie niet verder in.
Het derde punt dat ik hier wil benadrukken is dat wij de inspecteurs de nodige steun moeten verlenen. Zij zijn de ogen en de oren van de internationale gemeenschap. Ik ben er zeker van dat als zij erin slagen de Veiligheidsraad van de situatie te overtuigen, de Veiligheidsraad ook de publieke opinies zal weten te overtuigen van de situatie in Bagdad. Daarom denk ik dat Europa moet waarborgen dat de expliciete of impliciete - ik herhaal, expliciete of impliciete - verzoeken van de inspecteurs aan de leden van de Veiligheidsraad worden ingewilligd. Het gaat hier in wezen om drieërlei suggesties of aanbevelingen: ten eerste moeten er meer middelen ter beschikking worden gesteld, meer middelen, meer inspecteurs en meer logistieke steun; ten tweede moeten de inspecteurs meer tijd krijgen; ten derde heeft het team meer informatie en meer inlichtingenmateriaal nodig. Ik ben van oordeel dat de internationale gemeenschap een positief antwoord moet geven op de drie verzoeken van de inspecteurs. Wij moeten hun met andere woorden meer middelen, meer tijd en meer informatie geven.
Er is nog een vierde punt waarvoor Europa zich sterk moet maken: het probleem van de proliferatie van massavernietigingswapens, en met name de Iraakse kwestie, dient hoe dan ook behandeld te worden in het kader van de VN-Veiligheidsraad. Het is immers aan de Verenigde Naties om de legitimiteit van de ondernomen acties te waarborgen.
Geachte afgevaardigden, mijnheer de Voorzitter, u bent op de hoogte van de diverse standpunten die de lidstaten van de Europese Unie hebben ingenomen. U weet echter ook dat wij niet alleen de opinie van de leiders van de Europese Unie kennen. Er zijn tevens veelzeggende en overtuigende enquêtes beschikbaar die ons inlichten over het standpunt van de Europese burger. Ik meen te mogen concluderen dat er voor de Europese burgers twee dingen duidelijk zijn: zij willen geen oorlog en zij willen geen dictators. Volgens de bevolking, volgens de burgers van de Europese Unie, moeten beide streefdoelen met elkaar verenigd worden. Hier is voor de internationale gemeenschap een dubbele taak weggelegd: zij moet alles in het werk stellen om gewapende conflicten te voorkomen en zij moet beletten dat de wereld geregeerd wordt door dictators. Wij, Europeanen, mogen niet afwijken van ons voornemen ervoor te zorgen dat resolutie 1441, die unaniem is goedgekeurd in de VN-Veiligheidsraad en twee dagen later ook het fiat van de voltallige Arabische Liga heeft gekregen, daadwerkelijk in de praktijk wordt gebracht en dat Saddam Hoessein en het Iraakse regime zonder geweld ontwapend worden.
Kortom, de landen van de Europese Unie en al degenen die zich, zoals wij, met hart en ziel inzetten voor de Europese Unie, zullen zich dag en nacht inspannen om een conflict te vermijden. Wij zullen Saddam Hoessein er zonder geweldpleging toe trachten te bewegen afstand te doen van alle massavernietigingswapens.
Honger in de wereld en opheffing van de handelsbelemmeringen voor de armste landen ter wereld
Aan de orde is de verklaring van de Commissie over honger in de wereld en opheffing van de handelsbelemmeringen voor de armste landen ter wereld.
Mijnheer de Voorzitter, ik betreur het dat de commissaris niet aanwezig is. Ik vind dat we de rollen zouden kunnen omdraaien, zodat hij zelf de tekst leest die aangenomen moet worden. Hij dient de in de gezamenlijke ontwerpresolutie bereikte akkoorden echt goed te bekijken. Volgens mij zouden we dan veel verder komen dan met woorden.
We zijn het er vast allemaal over eens dat deze vreselijke misstand van de honger in de wereld een schande is voor degenen die de macht hebben om dit verschijnsel te voorkomen. In dat verband spreken de cijfers voor zich, en ze zijn ook genoegzaam bekend, maar het lijkt me zinvol ze hier nog eens te herhalen. Want terwijl een klein aantal mensen - waaronder wij - in een maatschappij van overdaad leven, komen er in de wereld per uur 900 mensen om van de honger, terwijl 800 miljoen mensen, waaronder 300 miljoen kinderen, over onvoldoende voedsel beschikken.
Het ergste is dat die cijfers geen verbetering te zien geven. We zijn bij lange na niet in staat de doelstelling van de Wereldvoedseltop van 1996 te halen, die werd herhaald in de Millenniumverklaring en die gericht is op een halvering van het aantal ondervoede mensen in 2015. En dat ondanks het feit dat deze doelstelling zo weinig ambitieus is, en ondanks de aanzienlijke inspanningen die in heel wat landen zijn geleverd om de armoede terug te dringen en de voedselveiligheid te verbeteren.
Deze cijfers, waarbij de gevolgen van de ondervoeding, met name de negatieve impact op de ontwikkeling van de betrokken volken, nog moeten worden opgeteld, tonen onmiskenbaar aan dat de tijd van woorden, van grootse verklaringen voorbij is. Honger wacht niet. Het is hoog tijd om de strategie die nodig is om aan deze misstand een einde te maken een kwalitatieve impuls te geven. Daartoe moet het probleem bij de wortel worden aangepakt, willen we daadwerkelijk de structurele oorzaken van de honger in de wereld bestrijden.
Nog afgezien van de huidige urgente situatie is het zaak dat we de menselijke ontwikkeling vooropstellen, als we het probleem echt bij de wortel willen aanpakken. Onze doelstelling moet dan ook tweeledig zijn: op de korte en middellange termijn moeten we ons richten op het probleem van de voedselveiligheid en de onafhankelijkheid op voedselgebied, om de honger van het moment te verlichten. Wat de lange termijn betreft moeten we duurzame groei in de minst ontwikkelde landen bevorderen.
Een tweeledige doelstelling dus, die moet bijdragen tot het creëren van een economisch, politiek en sociaal kader waarmee deze landen de armoede kunnen uitroeien en hun ontwikkeling kunnen stimuleren. Daar de oorzaken van honger en onderontwikkeling buitengewoon divers zijn, moet er een groot aantal zeer uiteenlopende acties worden ondernomen om de honger op tal van fronten te bestrijden en deze tweeledige doelstelling te verwezenlijken.
Behalve door natuurrampen, droogteperiodes, overstromingen en woestijnvorming worden de honger en de armoede in de wereld onder meer veroorzaakt door gewapende conflicten, door wrijvingen tussen groepen burgers, door politieke, sociale en economische ontwrichting, door de aids-epidemie en, voor de armste landen, door het probleem van de buitenlandse schuld.
Zoals staat in de gezamenlijke ontwerpresolutie die we de plenaire vergadering ter aanneming hebben voorgelegd, moet er op twee hoofdlijnen actie worden ondernomen. Eerste en belangrijkste punt: de onafhankelijkheid op voedselgebied. Het meest urgent zijn maatregelen ter ondersteuning van de kleine boerenbedrijven en een duurzame en gediversifieerde landbouw. Verder moeten er maatregelen worden genomen ter bevordering van de ontwikkeling van economische netwerken voor lokale distributie, maatregelen om de toegang tot grond en water te verbeteren en maatregelen om de buitenlandse schuld kwijt te schelden.
Met het oog op het terugdringen van de armoede en in het kader van de doelstelling van ontwikkeling is het verder allereerst zaak dat het onderwijs wordt verbeterd. En dan bedoel ik: onderwijs voor iedereen, vooral ook voor meisjes. Veel meisjes hebben simpelweg geen toegang tot de onderwijsprogramma's en profiteren dus niet van de eventuele ontwikkeling van de bevolking. In het verlengde van onderwijs en scholing ligt een andere doelstelling: vergroting van de technologische capaciteit, in het bijzonder het productievermogen. Dit om de strijd te kunnen aangaan met aan armoede gerelateerde ziekten, met name aids, en, meer in het algemeen, om een goed bestuur en de rechtsstaat te bevorderen. Zoals we in onze resolutie hebben benadrukt, is het verder buitengewoon belangrijk dat alle partijen op voet van gelijkheid en wederkerigheid toegang hebben tot de markten. Maatregelen met een verstorend effect op de handel moeten derhalve geleidelijk worden afgeschaft. Meer in het bijzonder is het van belang, en ook dat staat in de ontwerpresolutie, dat de landbouwsubsidies in lijn met de conclusies van Doha worden afgeschaft. Daarbij doel ik niet alleen op de subsidies van de Europese Unie, die voor de minst ontwikkelde landen uiteindelijk toch de meest open markt is, maar op die van de hele internationale gemeenschap, en vooral van de geïndustrialiseerde - meest welvarende - landen.
Al deze maatregelen zijn namelijk essentieel, onvermijdelijk en onontkoombaar als we erin willen slagen de minst geavanceerde landen op weg te helpen naar duurzame ontwikkeling, teneinde het probleem van de honger de wereld uit te helpen. De vrede op sociaal en internationaal gebied staat hier op het spel.
Mijnheer de Voorzitter, geachte collega's, het zal niemand onder ons ontgaan zijn dat er een diepe scheidslijn loopt tussen degenen die te eten hebben en degenen die honger lijden, tussen degenen die kunnen lezen en schrijven en degenen die analfabeet zijn, tussen degenen die toegang hebben tot medische zorg en degenen die dit recht niet hebben. De statistische rapporten worden steeds talrijker. Het meest recente is van het Wereldvoedselprogramma, waarin we ervoor gewaarschuwd worden dat in de komende maanden 38 miljoen mensen zullen omkomen door gebrek aan voedsel, drinkwater en medicijnen. De internationale gemeenschap doet daar eerlijk gezegd nog veel te weinig aan. Dit thema staat niet centraal op de politieke agenda, terwijl dat absoluut wel het geval zou moeten zijn. Dit is niet het belangrijkste criterium voor het optreden van het Internationaal Monetair Fonds, de Wereldbank en de G8. In de toekomst zullen de geschiedkundigen een hard oordeel vellen over onze beschaving als wij geen verandering brengen in de manier waarop en de snelheid waarmee we optreden, als wij er niet slagen de globaliseringsprocessen in goede banen te leiden en in het teken te plaatsen van ecologische en sociale duurzaamheid.
Wij denken met name aan bepaalde armoedegerelateerde ziekten, aan malaria, tuberculose en aids. Reeds 25 miljoen mensen zijn gestorven aan deze afschuwelijke ziekte, en dagelijks raken 14.000 mensen in de hele wereld me het hiv-virus besmet. Preventie is van fundamenteel belang maar volstaat niet. Het zal moeilijk zijn in de toekomst excuses te vinden voor het feit dat wij 95% van de aidspatiënten niet kunnen behandelen. Dit is eigenlijk een regelrechte misdaad als men beseft dat de geneeskunde wel degelijk veel kan doen om deze ziekte met gegarandeerd dodelijke afloop te veranderen in een chronische aandoening, en met name om de overdracht van moeder op kind te beperken. Daarom moet de Europese Unie in het geweer komen en daadkrachtig optreden jegens de Verenigde Staten, opdat eindelijk wordt afgesproken dat rechten inzake intellectuele eigendom en octrooi niet gelden als het gaat om geneesmiddelen die, bij vrij gebruik, het leven zouden kunnen redden van miljoenen mensen. Dat zou een belangrijk resultaat zijn, net zoals de toezegging meer financiële middelen beschikbaar te stellen, en net zoals de uitvaardiging van deze ontwerpverordening, die naar wij hopen snel, in de eerste lezing al, aangenomen zal worden.
Eveneens is het belangrijk de minst ontwikkelde landen vrije toegang te geven tot de Europese markt. De Europese Unie moet de taak op zich nemen om de beginselen en standpunten die wij vandaag bespreken uit te dragen in alle internationale instanties, en met name de Wereldhandelsorganisatie. Alleen met een nieuwe vorm van governance op wereldvlak, met meer participatie en transparantie, met besluiten en concrete daden, zullen wij de honger en de armoede kunnen bestrijden en de grootste uitdaging van de mensheid de baas kunnen worden.
Mijnheer de Voorzitter, aangezien de wereld haar aandacht toespitst op de enorme crisis rondom Irak, is het de plicht van dit Parlement en van alle mensen van goede wil om het prioritaire vraagstuk van de strijd tegen de honger opnieuw voor het voetlicht te brengen, en dat probeert het Europees Parlement vandaag ook. De resultaten van de laatste conferenties, van de laatste internationale bijeenkomsten, zijn namelijk helaas nogal teleurstellend. Teleurstellend is eerlijk gezegd eveneens het feit dat het zoveel moeite kost een authentieke impuls, afkomstig van een groot aantal niet-gouvernementele organisaties, in de richting van vernieuwing en inspraak van kritische stemmen concreet om te zetten in veranderingen en hervormingen. Ik denk hierbij aan de recente verklaringen van de president van de Wereldbank, James Wolfensohn, die de instellingen oproept meer te doen en tegelijkertijd de maatschappelijke organisaties uitnodigt om hun kritische geest ten aanzien van de gebreken van de mondialisering op constructieve wijze te gebruiken en te richten op substantiële doelstellingen.
Mijns inziens is het wenselijk dat ook in het instrument dat thans voorligt in het Parlement meer aandacht wordt geschonken aan de afschrikwekkende situatie in bepaalde delen van Afrika, en met name Ethiopië, waar miljoenen mensen dreigen om te komen. Zoals in het onderhavige document goed wordt beschreven, en zoals iedereen weet, kan de situatie alleen worden verbeterd indien de structurele fouten en de enorme tekortkomingen van een groot aantal regeringen worden gecorrigeerd, regeringen die geld in de verkeerde richting blijven uitgeven. De ervaring leert echter dat het noodzakelijk is een andere benadering te kiezen bij de acties die ondernomen worden om armoede, honger en ondervoeding uit te roeien en het gebrek aan informatie te verbeteren. Daar ligt namelijk de oorzaak van de erbarmelijke gezondheidssituatie, van het feit dat miljoenen en miljoenen mensen niet naar school gaan en geen opleiding krijgen. Het is eveneens voor iedereen duidelijk dat in veel gevallen ook de handelsbeperkingen een enorme belemmering vormen en dus afgeschaft moeten worden. Er zijn dringend humanitaire acties nodig, maar daarnaast is er behoefte aan meer vrijheid, en dus aan meer concurrentie en meer kansen. Dat is hetgeen het Europees Parlement voor ogen staat en waarachter wij ons mijns inziens allen moeten scharen.
Mijnheer de Voorzitter, de voedselsituatie in de wereld is dramatisch en dreigt nog verder te verslechteren. Miljoenen mensen leven in extreme armoede en uur na uur komen vele mensen om van de honger. Derhalve dienen absoluut snelle en ingrijpende maatregelen te worden genomen om aan deze situatie, die zwaar op het geweten van de mensheid drukt, een halt toe te roepen.
In dit verband zijn structurele maatregelen ter voorkoming van conflicten vereist. Deze fundamentele maatregelen moeten worden aangevuld met niet minder belangrijke noodmaatregelen waarmee meteen al mensenlevens kunnen worden gered. De tot dusver verleende noodhulp is niet toereikend, noch ten aanzien van de bevoorrading met levensmiddelen noch ten aanzien van de voorziening met medicijnen. Er moet bijvoorbeeld duidelijker worden ingehaakt op programma's voor risicogebieden, zoals de campagne 'Honger in Afrika? van het Wereldvoedselprogramma. Tevens dienen goede initiatieven op dit gebied te worden gesteund. Hierbij kan bijvoorbeeld worden gedacht aan het recente voorstel van de nieuwe Braziliaanse president Lula da Silva inzake het 'Fome zero? ('Nul honger?)-programma, dat erop gericht is de honger in zijn land uit te bannen, of zijn andere, meer mondiaal gerichte initiatief dat hij in Davos heeft gepresenteerd en waarmee wordt beoogd een internationaal fonds ter bestrijding van de armoede en de honger in de landen van de derde wereld in het leven te roepen.
Maar, zoals ik reeds zei, het is van wezenlijk belang dat er fundamentele maatregelen worden genomen die in de eerste plaats een breuk met het huidige inadequate en onrechtvaardige model inhouden. Dit model leidt tot de onderdrukking en onbillijke behandeling van de minder ontwikkelde landen - vooral doordat de handel als de oplossing voor alle problemen wordt beschouwd - en houdt een oneerlijk handelssysteem in stand waarin uitsluitend prioriteit verleend wordt aan de economische groei en waarin voorbij gegaan wordt aan het belang van een eerlijke verdeling van de gecreëerde rijkdom.
Er is een nieuwe mondiale economische orde vereist. In het bijzonder dienen de op een verkeerde leest geschoeide lichamen die thans de dienst uitmaken, zoals de WTO, het Internationaal Monetair Fonds en de Wereldbank, grondig hervormd te worden. Het is van het grootste belang dat er een definitieve oplossing wordt gevonden voor de schuldenproblematiek en dat er stabiele en billijke prijzen worden geboden voor de traditionele producten van de minder ontwikkelde landen, meestal primaire goederen. Wezenlijk is voorts dat de soevereiniteit en de voedselveiligheid op de voorgrond komen te staan, een doel dat met name kan worden bereikt door de natuurlijke en de menselijke hulpbronnen te mobiliseren en de bevolking toegang te bieden tot land en water.
Mijnheer de Voorzitter, in Afrika lijden steeds meer mensen honger. We zijn geschokt wanneer we kinderen zien sterven van de honger, maar we doen niets aan de oorzaken. De honger wordt niet alleen veroorzaakt door klimatologische omstandigheden, maar ook door structureel beleid, met name op landbouw- en handelsgebied. Hierdoor worden de landbouwers in de arme landen gedwongen voor de export te produceren, en niet voor de plaatselijke markt.
Voedselhulp is geen duurzame oplossing. De rijke landen sussen er hun geweten mee. Voor hen is het vaak een middel om hun landbouwoverschotten af te zetten en hun verwoestende overproductie te rechtvaardigen. De Verenigde Staten bijvoorbeeld doen er alles aan om hun door Europa geboycotte genetisch gemanipuleerde organismen in Afrika af te zetten in de vorm van levensmiddelen en zaaigoed. Het toppunt van cynisme is dat ze de regeringen die die hulp weigeren, ervan beschuldigen dat ze hun burgers laten doodgaan. Die chantage ten koste van kwetsbare mensen is schandalig. Dit gaat lijnrecht in tegen het grondrecht op voedsel, op grond waarvan ieder mens vrij is om zijn voedsel te kiezen. Wie maken zich hieraan schuldig? De door hongersnood getroffen landen die weigeren hun burgers mogelijk gevaarlijke producten te eten te geven, of landen die mensen alleen maar genetisch gemodificeerd graan aanbieden als hulp, wat desastreuze gevolgen zal hebben voor het milieu en de biodiversiteit?
De voedselcrisis is in sommige van deze landen of regio's niet algemeen verbreid. Het probleem is niet altijd een gebrek aan voedsel, maar de eerlijke verdeling ervan in de wereld. Alleen lokale productie en intraregionale handel is duurzaam en kan iedereen toegang tot voedsel garanderen. De Europese Unie pleit echter voor wereldwijde vrijhandel en dwingt de ontwikkelingslanden hun markten te openen. Als tegenprestatie belooft zij haar markt te openen voor alle producten afkomstig uit de minst ontwikkelde landen, behalve wapens - maar die uitzondering geldt natuurlijk ook voor bananen, suiker, enzovoort. Die maatregel heeft niet alleen geleid tot concurrentie tussen ontwikkelingslanden in plaats van tot vergroting van hun marktaandeel, maar hij bevordert ook de teelt van exportgewassen ten koste van gewassen voor eigen gebruik. Op dezelfde manier laat ook de crisis waarin de koffieproducenten zich momenteel bevinden weer eens zien dat vrijhandel de kleine boeren te gronde richt en de grote multinationals winst oplevert. Free trade is geen fair trade. Binnenkort kunnen we hier de recente mededeling van de Commissie behandelen met de titel 'Handel en ontwikkeling?. Daarin wordt echter helemaal niet gerept over eerlijke handel. President Lula heeft de strijd tegen de honger tot prioriteit verheven. Hij stelt voor een internationaal fonds op te richten. De FAO heeft hetzelfde plan, maar haar recente topconferentie heeft geen belangrijke resultaten opgeleverd.
Volgens ons Groenen kan de honger alleen de wereld uit worden geholpen door duurzame ontwikkeling van voedselproductie, gebaseerd op de behoeftes van de lokale bevolking en eerlijke handel tussen het Noorden en het Zuiden. Dit houdt in dat redelijke prijzen worden betaald, waarbij rekening wordt gehouden met de productiekosten op sociaal en milieugebied, de hulpbronnen en de arbeiders in de arme landen.
Ik verklaar de vergadering van het Europees Parlement, die op donderdag 30 januari 2003 is onderbroken, te zijn hervat.
Afgelopen zaterdag is de heer Joseba Pagazaurtundua, hoofd van de gemeentepolitie in een dorp in Spaans Baskenland, doodgeschoten door een terrorist. Namens mijzelf en namens dit Parlement heb ik reeds mijn diepe medeleven en oprechte deelneming betuigd aan de familie van het slachtoffer.
De heer Pagazaurtundua was actief lid van de Socialistische Partij. Hij was ook actief lid van de Baskische burgerbeweging ¡Basta Ya!, - 'Het is genoeg geweest'. ¡Basta Ya! is in het jaar 2000 onderscheiden met de Sacharov-prijs en de heer Pagazaurtundua was destijds in dit Parlement om de prijsuitreiking bij te wonen. De terroristen hebben met deze moord weer eens laten zien hoezeer zij het recht op leven ontkennen en de vrijheid van politieke meningsuiting verachten.
Na deze laatste aanval op de beschaving willen wij hier in het Europees Parlement onze onvoorwaardelijke solidariteit betuigen met de slachtoffers, hun nabestaanden en de bestrijders van het terrorisme in Spanje. Ik verzoek u thans een minuut stilte in acht te nemen.
De notulen van de vergadering van donderdag 30 januari 2003 zijn rondgedeeld.
Mijnheer de Voorzitter, ik neem het woord om u te wijzen op een probleem met betrekking tot de naleving van het Reglement in het volledig verslag van 30 januari 2003, in het kader van het debat over de honger in de wereld en de opheffing van belemmeringen in onze handel met de armste landen van de wereld.
Op pagina 15 van dit verslag vinden we namelijk een schriftelijke verklaring van het lid Johan Van Hecke van de Fractie van de Europese Liberale en Democratische Partij, die werd ingediend overeenkomstig artikel 120, lid 7. Deze verklaring heeft een lengte van 357 woorden, terwijl in het Reglement is bepaald, en ik citeer: "Leden die tijdens een debat niet het woord hebben gevoerd, kunnen hoogstens één maal per vergaderperiode een schriftelijke verklaring indienen van niet meer dan 200 woorden, die bij het volledig verslag van de vergadering wordt gevoegd."
Aangezien ik zelf moeite heb gedaan om mij in mijn schriftelijke verklaring over hetzelfde debat op dit punt aan het Reglement te houden en een van mijn eerdere schriftelijke verklaringen juist op grond van dit artikel werd ingekort, verbaast deze gang van zaken mij, en vraag ik mij af of er met betrekking tot de toepassing van het Reglement wellicht met twee maten wordt gemeten. Mag ik verzoeken dat ook in dit geval het Reglement wordt toegepast?
Voor zover ik weet wordt er een zekere mate van flexibiliteit betracht. Het is echter wel van belang dat het Reglement strikt wordt nageleefd. Mocht er behoefte zijn aan een amendement op dit punt, dan kan dit natuurlijk worden ingediend. Met inachtneming van deze opmerking, zijn de notulen goedgekeurd.
De definitieve ontwerpagenda, zoals opgesteld door de Conferentie van voorzitters tijdens haar vergadering van donderdag 6 februari 2003, overeenkomstig de artikelen 110 en 110 bis van het Reglement, is rondgedeeld. De volgende wijziging is voorgesteld:
Ik heb van de Fractie van de Partij van de Europese Sociaal-democraten, de Fractie De Groenen/Vrije Europese Alliantie en de Confederale Fractie Europees Unitair Links/Noords Groen Links een verzoek ontvangen om in de agenda van woensdag verklaringen op te nemen van de Raad en de Commissie over de situatie in Irak, zonder ontwerpresoluties.
Als dit verzoek wordt ingewilligd, zou het debat over Irak woensdagmiddag van 3 tot 5 uur kunnen plaatsvinden. De overige debatten van die middag kunnen van 5 tot 7 uur worden voortgezet. Het vragenuur aan de Raad zou derhalve komen te vervallen.
Mijnheer de Voorzitter, mijn fractie heeft dit verzoek gedaan niet alleen met het oog op de recente ontwikkelingen maar met name vanwege het feit dat de voorzitter van de Raad, de heer Simitis, een buitengewone top heeft belegd, die gepland is voor komende maandag. Wij menen dat het van groot belang is dat wij nu - conform de lijn die mijn fractie dit hele debat door heeft gevolgd en onzes inziens ook moet doortrekken - streven naar een eensgezinde, vastberaden opstelling van Europa. Dat is met name nodig om oorlog te vermijden en een ontwapeningsproces in gang te zetten - in het geval van Irak gaat het om massavernietigingswapens - onder internationale druk en onder auspiciën van de Verenigde Naties.
Ziehier hetgeen wij voor ogen hebben. Het is belangrijk dat het Parlement daarover een debat houdt, want dan kunt u ons standpunt maandag op de top naar voren brengen.
Mijnheer de Voorzitter, ik ben niet tegen een debat over Irak, maar uw voorstel houdt ook in dat daarvoor het vragenuur wordt geschrapt. Daar ben ik fel tegen gekant, want ik ben van mening dat, ná het recht om te stemmen over wetgevende teksten, het vraagrecht van iedere individuele afgevaardigde een van de belangrijkste parlementaire rechten is. Dat is zelfs in de Verdragen vastgelegd. Maar we beginnen er aan gewend te raken dat het vragenuur vanwege belangwekkende zaken - het zijn altijd belangwekkende zaken - wordt bekort of geschrapt. Ik verzoek u een einde te maken aan deze praktijk. Vroeger vond het vragenuur met de Raad 's avonds om negen uur plaats, of van acht tot tien. Dat heeft tien à vijftien jaar uitstekend gefunctioneerd, totdat de Raad zich 's avonds moe begon te voelen en naar huis wilde. Om die reden werd het vragenuur naar de middag verschoven, en sindsdien wordt het iedere keer ingekort of verschoven ten bate van een ander onderwerp.
Ik verzoek u met een langetermijnoplossing voor dit probleem te komen!
Mijnheer Posselt, uw opmerking gold meer als een beroep op het Reglement inzake het vragenuur. Ik heb het Parlement nadrukkelijk gewezen op het feit dat de toevoeging van het voorgestelde debat het door u genoemde domino-effect zal hebben.
