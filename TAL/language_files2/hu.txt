Önök mindannyian megérdemelték a nyári szabadságukat. Kipihentnek tűnnek és remélem, nagyon várják, hogy visszatérjünk az európai témákat érintő munkánkhoz.
Legutolsó találkozásunk óta, nagy szomorúsággal értesültünk két nagy európai, Gaston Thorn és Raymond Barre haláláról. Mindkét kiemelkedő férfi kiváló miniszterelnökként és az Európai Bizottság tagjaként országa szolgálatának szentelte magát. Gaston Thorn tíz éven keresztül, 1959-től 1969-ig volt az Európai Parlament tagja. 1969-től 1974-ig Luxemburg külügyminisztere volt, majd 1974-ben az ország miniszterelnöke lett, ezt a tisztséget egészen 1979-ig töltötte be. 1981-től 1985-ig az Európai Bizottság elnökeként szolgált. A Bizottság az ő vezetése alatt tárgyalta Spanyolország és Portugália csatlakozási feltételeit, kezdte meg a közös halászati politikát és jutott megállapodásra a Közösség költségvetési forrásai és jövőbeli finanszírozása körül kialakult vitatott kérdésekben.
Raymond Barre az Európai Bizottság alelnöke volt 1967 és 1973 között, 1976-tól 1981-ig pedig Franciaország miniszterelnöke. Gazdasági és pénzügyi biztosként a Barre-terv keretében 1969-ben és 1970-ben ő terjesztette elő a gazdasági és monetáris unióra vonatkozó első javaslatokat.
Mindkét férfi élete végéig fáradhatatlanul dolgozott az európai integráció megvalósításán, rendkívül fontos és konkrét szerepet vállalt az integrációs folyamat támogatásában, amely akkoriban sokszor nagyon nehéz körülmények között zajlott.
Altiero Spinelli múlt héten ünnepelte volna 100. születésnapját. A ma meglévő európai intézmények egyik alapító atyjaként, Altiero Spinello tíz éven keresztül volt ennek a Parlamentnek a képviselője. Abban a nagy megtiszteltetésben volt részem, hogy a tízből hét éven keresztül, egészen az 1986-ban bekövetkezett haláláig vele dolgozhattam. Az Európai Parlament képviselőjeként eltöltött tíz év és az intézményügyi bizottság elnökeként eltöltött idő alatt kulcsfontosságú szerepet játszott az intézményi reformra vonatkozó nagyratörő cselekvési program megalkotásában. Az Európai Unió létrehozásáról szóló szerződéstervezet, amelyet az Európai Parlament 1984-ben tekintélyes többséggel elfogadott, megteremtette a szerződés későbbi reformjaihoz köthető több fontos változtatások - beleértve az Európai Parlament jogalkotói hatásköreinek jelentős kibővítését - alapját.
A nyári szünet alatt egy sor természeti katasztrófának voltunk szemtanúi: kezdve az egyesült királyságbeli hatalmas árvizektől, egészen a Földközi-tenger keleti térségében tapasztalt hőhullámig és a közelmúltban, Görögországban pusztító tragikus erdőtüzekig. Görögországban, több mint 60 ember halt meg a nagyobb erdőtüzekben. Nagyon is helyénvaló, hogy ez a tragikus esemény a ma délutáni napirendünk első fontos pontja és biztos vagyok abban, hogy amikor őszinte részvétünket nyilvánítom ezen és más tragikus események áldozatainak, akkor azt a Ház minden tagja nevében teszem.
Együttérzünk a perui földrengésben augusztus 15-én meghalt több mint 500 ember hozzátartozóival, valamint azzal a több ezer emberrel, akik legutóbbi ülésszakunk óta az értelmetlen erőszak áldozataivá váltak Irakban.
Sajnálattal és aggodalommal tölt el annak a számtalan menekültnek a kilátástalan helyzete is, akik meghalnak miközben a Földközi-tengeren vagy az Atlanti-óceánon átevezve próbálnak meg eljutni az Európai Unió területére. Mindannyiunkra vár a feladat, hogy véget vessünk az ilyen tragédiáknak.
Kérem Önöket, hogy álljanak fel és egy perc néma csenddel emlékezzünk a halottakra.
A következő napirendi pont az egyperces felszólások a jelentős politikai kérdésekben a 144. cikk rendelkezései szerint.
(BG) Tisztelt Elnök úr! Tisztelt képviselőtársaim! Az idén tapasztalt természeti katasztrófák azt bizonyítják, hogy a probléma leküzdéséhez két alapvető változtatás szükséges. Először is, a természeti katasztrófákból kilábaló országok megsegítésére egy sokkal rugalmasabb mechanizmust kell kialakítanunk. Másodszor, a problémák egyértelművé teszik a természeti csapással sújtott nemzetek kapacitásának kiegészítésére hivatott integrált, európai gyorsreagáló erő kialakításának szükségességét.
Hazámban, Bulgáriában idén árvíz és tűzvész is pusztított. A kormány az Európai Unió tagállamaitól kért segítséget, amikor az egyik nagyváros Stara Gora körül kellett a tüzet eloltani, de nem kapott segítséget, mert nem volt szabad kapacitásuk. Ehelyett, a bilaterális megállapodás alapján Oroszországtól kapott segítséget. Ez nagymértékben rontotta hazámban az Európai Unióról kialakított képet. Ezért kérem Önöket mind, hogy indítványozzák az Európai Bizottságnál egy közös európai erő létrehozását célzó alapos elemzés és javaslattervezet elkészítését, amely a katasztrófák és balesetek kezelésében nyújt a tagállamoknak segítséget. Köszönöm.
Tisztelt Elnök úr! A nemzetközi terrorizmus jelenti a globalizáció sötét oldalát. A terroristák visszaélnek az országaink által biztosított demokratikus szabadságjogokkal, mint az utazás szabadsága, a média nyilvánossága és az állampolgári jogok, annak érdekében, hogy saját céljaikat ártatlan emberek ellen elkövetett erőszakos cselekedetekkel és félelemkeltéssel valósítsák meg.
Ahhoz, hogy problémát kezelni tudjuk, szükség van a terrorizmus belső mozgató mechanizmusának teljes feltárására és megértésére, beleértve annak vallási, társadalmi, sőt civilizációs gyökereit is. Mi a demokratikus országokban, hátránnyal indulunk ezen a területen. Miközben életek megmentésére törekszünk, a terroristák a halálos áldozatok számát akarják növelni, annak reményében, hogy képesek lesznek a televízió képernyőjén bemutatott vérontás látványa által kiváltott érzelmeket manipulálni.
beszervező között. Ellentétben a beszervező személlyel, az öngyilkos merénylőt nagyon gyakran nem a gyűlölet, hanem a hősi halál utáni örökös boldogság ígérete vezérli, és ez az, amit a beszervező politikailag kihasznál.
A megelőzés jobb, mint a reagálás. E célból meg kell találnunk a terrorizmus elleni küzdelemhez az azonnali és a hosszabb távon szükséges feltételek közötti helyes egyensúlyt. Ezért kell megerősíteni országaink hírszerzése, rendőrsége és bíróságai közötti együttműködést és ezzel egy időben foglalkoznunk kell a terrorizmus strukturális okaival, elsősorban azokban az országokban ahonnan a legnagyobb számban kerülnek ki elkövetők.
(RO) Elnök úr! A Moldovai Köztársaságban politikai okokból tíz évet börtönben töltött Ilascu-csoport tagjai a közelmúltban meghívást kaptak az Európai Parlamentbe, ahol az emberi jogi albizottság meghallgatta őket. Adrian Avantoc, Tudor Petru Popa és Alexandru Lesku könnyek között beszélt a Nyisztrán túli börtönökben elszenvedett kínzásokról, az emberi jogokkal való állandó visszaélésekről és azok megsértéséről. Felkérték az Európai Közösséget, hogy több lépést tegyen a regionális konfliktus megoldására az összes nemzetközi - elsősorban az orosz csapatok Nyisztrán túli területéről való kivonulására vonatkozó - megállapodás végrehajtása érdekében. Ahhoz, hogy ezek a jogos óhajok valósággá váljanak, az Európai Parlamentnek össze kellene fognia és támaszkodnia kellene az Emberi Jogok Helsinki Bizottságára, amikor a nem kormányzati szervek támogatását célzó tényleges intézkedéseket javasol Moldovában, ösztönöznie és támogatnia kellene ezen a területen az újságok és folyóiratok megjelenését, a Nyisztra jobb partján egy televíziós hálózatot kellene felépítenie a moldovai rádió és televíziós csatornák foghatóságának biztosítására. Végül, de nem utolsósorban kívánatos a Nyisztrán túli probléma tárgyalásos módjának gyökeres megváltoztatása. Az Európai Unió és Románia is - az Unió tagjaként - teljes jogú tag státusszá kell, hogy változtassa a megfigyelők státuszát.
(PL) Elnök úr! Néhány hónappal ezelőtt a Parlament elfogadott egy állásfoglalást, amely elítéli az Európában tapasztalt idegengyűlöletet és virágzó nacionalizmust. A mód, ahogy a dokumentumban kiosztottak egyes országokat, beleértve Lengyelországot is, alaptalanul durva és teljesen aránytalan volt a probléma súlyosságához képest.
Természetesen nagyon komolyan kell foglalkozni a faji gyűlölettel kapcsolatos kérdésekkel. Ezért csodálkozom, hogy az Európai Bizottság nem tesz határozott lépéseket az egyes országokban egyre nagyobb mértékben érvényesülő fasiszta természetű pártokkal szemben. Még olyan országok is vannak, ahol az ilyen pártok képviselői választott tisztségeket viselnek regionális szinten. Ezekből a pártokból alakuló büntető osztagok az utcán zaklatják a külföldieket és nyilvánosan szólítanak fel határrevízióra.
Ez komoly probléma, ami leginkább az úgynevezett régi Unió számos országát érinti. Az érintett országoknak már régen foglalkozniuk kellett volna ezzel a problémával, ehelyett a Közösség vezetői most ujjal mutogatnak az új tagállamokra, még jelentéktelen incidensek esetében is.
- (ES) Elnök úr! Augusztus 12-én a Torm Gertrud olaj tartályhajó és a New Flame teherszállító hajó összeütközött a Gibraltári-szorosban. A világ egyik legforgalmasabb hajózási útvonalán, amelyet évente több mint 100.000 hajó használ, ez volt a kilencedik baleset.
Ez a baleset felhívja a figyelmet a Spanyol Királyság, az Egyesült Királyság és Gibraltár között kialakítandó felügyeleti és ellenőrző kikötői hatóság létrehozásának sürgető szükségességére. Az ilyen hajózási ellenőrzés hiányának ténye életeket veszélyeztet és értelemszerűen hozzájárul az érintett környezet fenyegetettségéhez.
Mind a mai napig nem tudjuk és úgy gondolom, hogy az Európai Bizottságnak mindent el kellene követnie, hogy megtudja, hogy mit szállít az elsüllyedt hajó: 27.000 tonna fémhulladékot, valószínűleg veszélyes, szennyezett hulladékot.
Különösen fontosnak tartom, hogy a Parlament és az Európai Bizottság szorgalmazza a spanyolországi, egyesült királyság és gibraltári hatóságoknál a hajózási felügyeletet és ellenőrzést végző szerv létrehozását.
Elnök úr! Szeretném felhívni a figyelmet a tengeri környezet megőrzése terén elért egyik innovációra. Szombaton, Skócia lett az első ország, amely bevezette a halászterületek valós idejű korlátozásának önkéntes rendszerét tőkehalállományának megóvása céljából. Ez a rendszer, amely az új skót kormány és a halászati ágazat közös kezdeményezéseként jött létre, remélhetőleg a tengeri környezet megőrzésének példájaként szolgál majd a jövőben létrejövő projektek számára. Tudomásom szerint a skót kormány felvette a kapcsolatot a dán és norvég kormánnyal, abból a célból, hogy megismerjék ennek a projektnek a tanulságait.
A mai napig Skócia számára a közös halászati politika nem volt egyéb, mint egy nagy katasztrófa és határozottan hiszem, hogy a halgazdálkodás jövőjének nem a Brüsszelből jövő központi irányításra, hanem a halásznemzetek közötti közvetlen együttműködésre kell épülnie. Mind a skót kormányt, mind az ágazatot dicséret illeti a téma újító jellegű megközelítéséért. Egyben remélem, hogy a Tanács decemberi ülésén figyelembe veszik, felismerik és elismerik önkéntes erőfeszítéseiket.
(PL) Elnök úr! Lengyelország náci megszállása 1939. szeptember 1-jén a hazám ellen elkövetett erőszakos cselekmények egyike volt. A háború következő hat évében, több mint hat millió lengyel pusztult el, ami akkor Lengyelország 35 milliós lakosságának 17%-át jelentette.
Két héttel később, 1939. szeptember 17-én a Molotov-Ribbentrop-paktum alapján, a Szovjetunió is megtámadta Lengyelországot. Lengyelország több mint 22.000 elit értelmiségije vesztette el az életét, hátulról lőtték őket fejbe a szovjetek, akik azután hosszú évekre megszállás alatt tartották a hazámat. Ez magyarázza, hogy függetlenségünk ismételt elnyerésekor miért volt olyan bizakodó több millió honfitársam. Az egyenlő jogokról és a megkülönböztetés tilalmáról szóló szép szavak és uniós jelmondatok ellenére azonban egyes német politikusok és a német média bizonyos képviselői állandó támadást intéznek a hazám, a lengyel nép, Lengyelország kormánya és a katolikus média, nevezetesen a Maryja rádió ellen. Ez bizonyítja, hogy még mindig léteznek agresszív, lengyelellenes érzelmek.
Lengyelország megszállásának évfordulóján és az élők és holtak nevében követelem, hogy vessenek véget ennek az erőszaknak, amelyet felfoghatunk olyan célok megvalósítására tett kísérletnek, amelyeket háborúval nem sikerült elérni.
Elnök úr! A felszólalásom a Szerbiában és Bulgáriában élő románok jogaival kapcsolatos. A Duna jobb oldalán, Északnyugat-Szerbiában és Északnyugat-Bulgáriában beleértve a Rattan-hegységtől a Dunáig, a Morva völgyétől a Timoc völgyéig húzódó területet Szerbiában és a Lomig elnyúló Vidin körzetet Bulgáriában elsődlegesen románok lakják. 20 városban és több mint 130 kis- és közepes méretű településen 300.000 fős kisebbséget alkotnak. Nem ismerik el őket nemzeti kisebbségként, sem az istentisztelet, sem az oktatást nem tarthatják az anyanyelvükön. Az iskolákban nincs román nyelvoktatás. A román nyelvet, irodalmat és történelmet félig-titkos körülmények között magánlakásokban tanulják. Az egyetlen mălăiniţai román templomot lebontották. A szerbiai Emberi Jogok Helsinki Bizottsága, felhívta a figyelmet az ott élő románok reménytelen helyzetére, és a nemzeti identitásuk megőrzéséhez való jogukra. Felszólítom az európai intézményeket a helyzet sürgős kivizsgálására és a Bulgáriában és Szerbiában élő románok kisebbségi jogainak tiszteletben tartása érdekében történő beavatkozásra.
(RO) Elnök úr! Az Európai Unióról szóló szerződés 29. cikke a terrorizmust súlyos bűncselekményként határozza meg. Az Európai Unióról szóló szerződés minden olyan cselekedetet, amely veszélyezteti az emberi életet, ami erőszakot szül és amely a lakosság megfélemlítésére törekszik, terrorista bűncselekménynek minősít. Amit Budapesten, a Magyar Gárda megalakulásakor láthattunk, beleillik a meghatározás kritériumaiba. A Magyar Gárda vezetőjének ott elhangzott beszéde néhány igen megdöbbentő nyilatkozatot tartalmazott, aggodalmát fejezte ki a magyar közösségnek is otthont adó Szlovákia és Románia miatt, amely két ország akár Magyarországot is megtámadhatja. Úgy hiszem, hogy az ilyen szervezetek és szélsőséges cselekedetek, szeparatista mozgalomra buzdítanak olyan kisebbségekben, amelyekben már léteznek autonóm irányzatok és egy ilyen helyzet nem felel meg egy uniós tagállamtól elvárt helyes magatartásnak. Az ilyen szervezeteket fel kellene oszlatni és a Magyar Gárdához hasonló viselkedést be kellene tiltani és a törvény szerint megbüntetni. Ezért veszem magamnak a bátorságot és felszólítom az Európai Unió intézményeinek vezetőit, hogy határozottan ítéljenek el minden hasonló magatartást és kérjék meg az Alapjogi Ügynökséget, hogy állítson össze egy jelentést a tények alapján és kövesse figyelemmel a Magyarországon élő kisebbségek helyzetét.
(FR) Elnök úr! A drámai helyzet, ami több országunkban is kialakult, ismét előtérbe állítja az európai kötelezettségeink kérdését. Ez vonatkozik a hazámra, ahol egy teherszállító hajó egy halász halálát okozta. Ez elvezet bennünket a tengerbiztonság kérdéséhez, most már tudják a franciák, hogy hol van a Kiribati Köztársaság. Felszólítom Önöket, hogy vessenek egy pillantást a térképre: nem nagyon ismert, de lobogója ún. olcsó lobogó. Az Európai Uniónak sürgősen és keményen kell fellépnie az ún. olcsó lobogókkal szemben, fel kell gyorsítania az Erika III. csomagon belül a jogalkotást és ki kell dolgoznia a tengerészek képzésének és munkakörülményeinek szociális kérdéseivel foglalkozó "Erika IV.” csomagot és ezzel egyidejűleg biztosítania kell az összehangoltabb fellépést a Nemzetközi Tengerészeti Szervezeten belül.
Ez egy rendszeres időközönként visszatérő, ősrégi kérdés, de a sok tragédia kapcsán mindig visszatérünk rá. Nyomatékosan kérem Önt, biztos úr és a Tanácsot képviselő, nem jelen lévő urat vagy hölgyet, hogy fokozzák az ezen irányba tett erőfeszítéseket.
(RO) Elnök úr! 2007. október 18-án az Európai Bizottság bevezeti az uniós emberkereskedelem elleni napot. Örömmel fogadom ezt a kezdeményezést, amely az évente 2 és fél millió áldozatot követelő kényes és nagyrészt ismeretlen témára irányítja az európai állampolgárok figyelmét. Ezért ismét fel szeretném hívni arra a figyelmet, hogy a jelenséggel szemben folytatott eredményes küzdelem érdekében szükség van a tagállamok erőfeszítésének hatékonyabb összehangolására. Jelenleg a nemzeti jogszabályok nem teszik ezt lehetővé. Azonban a tagállamok rendelkezésére áll az Európa Tanács emberkereskedelem elleni fellépésről szóló egyezménye, amely a jelenség ellen folytatott küzdelem legátfogóbb jogi eszköze. Idáig azonban a 27 tagállamból összesen 18 írta alá és mindössze 3 tagállam erősítette meg az egyezményt. Ezért bátorkodom megkérni az Európai Bizottságot, hogy kérjen felhatalmazást a Tanácstól az emberkereskedelem elleni fellépésről szóló egyezménynek az Európai Közösségek nevében való aláírására. Elnök úr! Az emberkereskedelem az emberi jogok súlyos megsértésének számít. A szavakról a tettekre kell váltanunk. Eljött a cselekvés ideje, annak érdekében, hogy könnyebben megbüntethessük az emberkereskedőket és megvédhessük az áldozatok jogait. Ezeket az áldozatokat eladják és újra eladják, rabszolgaként bánnak velük, mindezt egy modern Európában, egy olyan Európában, amelyről büszkén állítjuk, hogy az emberi jogok tiszteletben tartására épül.
(PL) Elnök úr! Először is őszinte részvétem fejezem ki a Görögországban és más országokban bekövetkezett természeti katasztrófákban meghalt áldozatok hozzátartozóinak. Vérzik értük a szívem. Én magam egy 10 évvel ezelőtti árvíz érintettje voltam, ezért tisztában vagyok azzal, hogy ez mit jelent.
Erdőtüzek Görögországban, ezek következményei és a megelőző és figyelmeztető intézkedésekre irányuló levonandó következtetések (vita)
A következő pont a Bizottság nyilatkozata a Görögországban történt erdőtüzekről, ezek következményeiről és a megelőző és figyelmeztető intézkedésekre irányuló levonandó következtetésekről.
a Bizottság tagja. - (FR) Elnök úr! Először is elnézést szeretnék kérni Stavros Dimas kollégám távolléte miatt, aki szeretett volna részt venni a vitában, de a közelmúltban komoly szemműtéte volt, ezért nem tud itt lenni.
Hölgyeim és uraim! Az Európai Bizottság legmélyebb sajnálatát kívánja kifejezni a görögországi erdőtüzek pusztításai miatt. Gondolatban az áldozatokkal és a családtagokkal vagyunk. Barroso elnök Görögországba utazott a héten, hogy felmérje a helyzetet. Hübner biztos asszony is a helyszínre látogatott, hogy felmérje, milyen mértékben tudnak az uniós forrásokból történő pénzügyi támogatások hozzájárulni a helyreállítási munkálatokhoz. Látogatásáról a biztosok testületének holnapi ülésén tesz jelentést. Dimas biztos, aki a tűzvész kezdetekor Görögországban tartózkodott, szemtanúja volt a görög tűzoltóknak küldött nemzetközi segítségnyújtás bevetésének, és jelentést tett a biztosok testületének, hogy az egész Bizottságot tájékoztassa az eddig küldött segítségről és hogy felszólítsa a testületet a gyors helyreállításhoz szükséges rendelkezésre álló eszközök mozgósítására.
Ez egyszerre volt emberi tragédia és ökológiai katasztrófa. Ez a tűzvész emberi életeket, otthonokat és az egész nemzet gazdasági kereteit is elpusztította. Jelentős méretű kár keletkezett: legalább 180.000 hektárnyi földterület égett le, 130 város és falu pusztult el. A legsúlyosabban érintett területeken, mint Pelopponészosz, Közép- és Kelet-Görögország, a térség gazdaságait komoly csapás érte. A tüzek terjedése minden európai embert megérintett és amikor Görögország segítséget kért, Európa azonnal cselekedett és intézkedett.
A Bizottság Megfigyelő és Információs Központja képes volt koordinálni a 14 tagállam által felajánlott segítségnyújtást és a nemzetközi közösség további segítséget biztosított a tűzoltáshoz, ezáltal komoly szerepet játszott a tűz terjedésének megakadályozásában.
szakszerű légi segítséget, 13 Canadair oltógépet, 20 helikoptert - ezt az információt hétfőn aktualizálják - szárazföldi tűzoltóegységeket, járműveket és egyéb berendezéseket tudtak biztosítani. Különösen hathatós segítséget nyújtott Norvégia, Svájc, Szerbia, Oroszország és Izrael. Ez a misszió volt a tagállamokban valaha is végrehajtott legnagyobb európai polgári védelmi művelet. A segítség gyorsan érkezett és hatékony volt, ez az európai szolidaritás figyelemreméltó példája.
Rendkívüli méreteket öltött Görögországban a tüzek által okozott kár, mint ahogy az ilyen típusú katasztrófák esetében történni szokott. Ez év júliusa és augusztusa között a Bizottság egy tucat nemzetközi segélyhívást kapott: Görögországból, Ciprusról, Olaszországból, Bulgáriából, Albániából és a Macedónia Volt Jugoszláv Köztársaságból. Általánosságban elmondható, hogy a tagállamok azonnal és nagylelkűen cselekedtek. A segélyhívások számának növekedése azonban olyan helyzetet idézett elő, amely végül a légi tűzoltó műveletek operatív korlátaiba ütközött. Az Európai Uniónak kiemelt fontossággal kellene kezelnie a pótlólagosan bevethető kapacitások lehetőségét és az Európai Unión kívüli országok vagy a magánszektor megkeresésével további, tűzoltáshoz szükséges berendezéseket kellene beszereznie.
A görög kormány körülbelül 4 milliárd euróra illetve a görög GDP 2%-a körüli értékre becsülte a kár nagyságát.
A helyzet orvoslására a görög kormány egy koherens cselekvési programot hoz létre és tájékoztatta a Bizottságot, hogy a még hozzáférhető uniós programokból kíván támogatáshoz jutni.
A Görögországban bekövetkezett szörnyű környezeti károsodásokat még tetézi annak kockázata, hogy a felhőszakadás hatására a folyókba ömlő esővíz, amely a meggyengült ökoszisztémára zúdulva a talajerózióval együtt földcsuszamlásokat és vízszennyezettséget okoz. Jelentős számú védett zóna elpusztult és a Bizottság most azt vizsgálja, hogyan tudná a tönkretett élőhelyek helyreállítására mobilizálni a rendelkezésre álló alapokat, elsősorban a Life+ Alapot.
A biztosok részletesen megtárgyalták ezeket a kérdéseket és a Bizottság vállalta, hogy minden tőle telhetőt megtesz, hogy a görög kormány képes legyen megbirkózni a tűzvész szociális, környezeti és gazdasági következményeivel. A görög emberek igényeinek való megfelelés céljából rendelkezésre álló egyik lehetséges eszköz a Strukturális Alapoknak a közvetlenül érintett régiók és programok érdekében történő átprogramozása.
Ezen túlmenően, a görög hatóságok kérése alapján mobilizálni lehet a Szolidaritási Alapot. Ezzel összefüggésben a Szolidaritási Alap mobilizálásához szükséges, Bizottság által javasolt költségvetés módosításával kapcsolatos eljárás hosszának lehető legteljesebb csökkentéséhez a Parlament és a Tanács együttműködése alapvető fontossággal bír.
Az érintett 2006-os operatív programok nyújtotta lehetőségekkel kapcsolatban, amint a görög hatóságok módosítási kérelemmel élnek, a Bizottság a meglévő szabályozási rendelkezések keretein belül azokat maximális rugalmassággal fogja megvizsgálni. Minden rendelkezésre álló hitelt a válság sújtotta emberek és területek sürgős szükségleteinek kielégítésére kell fordítani. A gyors döntés meghozatala érdekében a Bizottság sürgősséggel fog eljárni.
A görög hatóságok kérését követő októberi elhatározásnak megfelelően a Bizottság új programokat fogad el a 2007-2013-as időszakra. A görög hatóságok által előterjesztett átfogó terv alapján készült programok elfogadására kerülhet sor a szükségletek megállapításától, az érintett területektől és szektoroktól függően egy későbbi időpontban is. Ami az Európai Szociális Alapot illeti, meg kell kérnünk a görög hatóságokat, hogy a folyamatban lévő cselekvési tervbe építsenek be egy alapvető fontosságú, a "humán erőforrásokkal” foglalkozó szakaszt. A tervnek minden területet érintenie kell: a foglalkoztatást, az integrációt és az egészségügyet, az oktatást és a képzést valamint az államigazgatás reformját.
Az éghajlatváltozás szárazabb telet és melegebb nyarat hozhat, ami a tűzvész ideális melegágya. Egyre jobban nő az erdőtüzek kialakulásának kockázata, ezért miközben Európa reagál erre a tragédiára, a jövőben kialakuló erdőtüzek kihatásainak csökkentésére is gondolnia kell. Az erdőgazdálkodás nagymértékben a tagállamok felelőssége. Ez érthető, hiszen a nemzeti kormányok jobb helyzetből tudják saját területüket igazgatni, a tűzmegelőzési intézkedésekbe befektetni és a sürgősségi ellátásokat megtervezni.
Több olyan lehetőség létezik, ami alapján az EU segítséget nyújthat a nemzeti intézkedésekhez ezeken a területeken. A Bizottság egy közleményt tervez kidolgozni, ami az erdőtüzekkel foglalkozik és megvizsgálja, hogy milyen gyakorlati lépések segíthetnek az eredményesebb tűzmegelőzésben, valamint a gazdaságok és az ökoszisztémák újjáépítésében.
Annak ellenére, hogy a polgári védelem terén lenyűgöző volt az EU reagálása, a Bizottság úgy érzi, hogy itt az ideje, hogy növelje kapacitásait ezen a területen. Már 2006 óta foglalkozik ezzel a területtel és már korábban Barroso elnök úr is felkérte Michel Barnier-t, hogy készítsen egy jelentést a témáról. Amint a javaslatok előterjesztésre kerülnek, alaposan megvizsgáljuk a Barnier-jelentés ajánlásait.
Nagyon bíztató látni, hogy a polgári védelem terén a Parlament mindig is támogatta az európai kapacitás ambiciózus fejlesztését. Ahhoz azonban, hogy új intézkedések kerülhessenek elfogadásra, a tagállamok egyhangú támogatására lesz szükség, aminek megszerzése gyakran nehéznek bizonyult.
2006-ban a Bizottság javaslatot tett a polgári védelmi pénzügyi eszköz közösségi alapjainak felhasználására, további polgári védelmi eszközök - mint a nagyméretű tüzek esetén használt légi tűzvédelmi egységek - biztosítása érdekében. Ez szinte szóról-szóra megegyezik az aznapi állásfoglalás 9. pontjával. Sajnálatos módon számos tagállam nem osztja ezt az hozzáállást, ezért nem lehet kialakítani a rendszert. A Bizottság ezért arra kéri a tagállamokat, hogy sokkal ambiciózusabb megközelítést alkalmazzanak a területet érintő, további javaslatok előterjesztésekor.
a PPE-DE képviselőcsoport nevében. - (EL) Elnök úr! Špidla biztos úr részletesen leírta az országom által elszenvedett jelentős katasztrófát. Az Európai Bizottság elnöke, Barroso úr és Hübner biztos asszony ellátogatott Görögországba és a többi katasztrófa sújtotta térségbe.
Szeretném megragadni az alkalmat és minden görög ember nevében megköszönni az Európai Uniónak, a tagállamoknak és a többi országnak, hogy késedelem nélkül küldtek speciálisan kiképzett tűzoltókat és légi támogatást, ami a katasztrofális tüzek elleni harcban létfontosságú segítséget jelentett az országom számára.
Szeretném kiemelni, hogy az összes dél-európai ország, amely azonos körülményekkel rendelkezik, átélt már hasonló katasztrofális tűzesetet (habár nem érték el a Görögországban tapasztalt mértéket).
Az elsődleges feladat, hogy a már folyamatban lévő, következő szakaszra irányítsuk figyelmünket. Az áldozatokat segítő, első gazdasági intézkedések már hatékonynak bizonyulnak. Azonnali szükségleteik kielégítéséhez és a háztartások ingóságainak pótlásához pénzbeni támogatásra jogosultak többsége, néhány napon belül megkapta a támogatást. Sok hajléktalan ember számára a mobil házak nyújtanak átmeneti szállást.
A görög kormány és az Európai Bizottság között megkötött megállapodást követően a károsult mezőgazdasági termelők és marhatenyésztők (az utóbbival kapcsolatban el kell mondanom, hogy több mint 73.000 szarvasmarha pusztult el a tűzben), pénzbeni előleget kapnak a terményüket, az állatállományukat és berendezésüket ért kár kompenzálására.
Szeretném tájékoztatni a biztos urat, hogy amit ő javasolt az már folyamatban is van: egy tanulmány és az összes tűz sújtotta területre vonatkozó újjáépítési tervjavaslat. A terv célja a károsultak gazdasági és emberi szükségleteinek gyors és hatékony kielégítése, valamint a környezeti károk mielőbbi helyreállítása.
A terv egy külön része az Olimpia régészeti területét magában foglaló vidék regenerálásával foglalkozik, ennek a területnek, valamint az ókori stadionnak, a múzeumnak és egyéb épületeknek a megmentése a tűzoltók emberfeletti erőfeszítésének köszönhető.
El kell ismernünk, hogy a Közösségi Polgári Védelmi Mechanizmus 2001-es létrehozása óta Görögországnak nyújtotta az eddigi legnagyobb támogatást. Ez a segítségnyújtás megmutatta, hogy az együttműködés és szolidaritás alapelvei az Európai Unió számára központi fontossággal bírnak.
Azzal az állásfoglalással, amelyről holnap szavazunk, az a célunk, hogy az Európai Bizottság képes legyen az uniós Szolidaritási Alap gyors mobilizálására és a közép- és hosszú távú következmények leküzdésére előirányzott pénzügyi források biztosítására.
A jogalkotás minőségének javítása az Európai Unióban - A jogalkotás minőségének javítása (2005): a szubszidiaritás és az arányosság elvének alkalmazása - A szabályozási környezet egyszerűsítése - A nem kötelező erejű jogi eszközök (ún. soft law) alkalmazása (vita)
Lévai Katalin. számú jelentése a Jogi Bizottság nevében a jogalkotás minőségének javítása az Európai Unióban címmel;
Bert Doorn. számú jelentése a Jogi Bizottság nevében a jogalkotás minőségének javítása (2005): a szubszidiaritás és az arányosság elvének alkalmazása - 13. éves jelentés címmel;
Giuseppe Gargani. számú jelentése a Jogi Bizottság nevében a szabályozási környezet egyszerűsítésére vonatkozó stratégia címmel;
Manuel Medina Ortega. számú jelentése a Jogi Bizottság nevében m kötelező erejű jogi eszközök (ún. soft law) alkalmazásának jogi és intézményi következményei címmel.
előadó. - Elnök úr! Azzal szeretném kezdeni, hogy köszönetet mondjak mindazoknak, akik segítettek jelentésem összeállításában - segítségükért nagyon hálás vagyok.
Az elmúlt években a Bizottság egyre nagyobb aggodalommal figyelte a közösségi jogalkotás minőségi jellemzőit, egyfelől az érthetőség és hozzáférhetőség, másfelől annak hatékonysága és a polgárokra valamint a vállalkozásokra gyakorolt pozitív hatás vonatkozásában.
A Bizottság általában a "jobb szabályozás” illetve "jobb jogalkotás” kifejezéseket használja, amikor ezekre a célokra utal. A jobb szabályozás célja tulajdonképpen a modern, racionális és hatékony jogszabályok előnyeinek maximális kihasználása úgy, hogy azok költségeit a legalacsonyabb szinten tartjuk, hogy ezáltal az Európai Unióban mindenütt biztosított legyen a legmagasabb szintű termelékenység, növekedés és végső soron a foglalkoztatottság.
Kétség nem fér hozzá, hogy a tisztességes és versenyképes piaci környezet, a polgárok jóléte, valamint a közegészség és a környezet hatékony védelmének biztosításához alapvető fontosságú a jobb szabályozás. Mindez a Lisszaboni Stratégia fontos része, mivel ezáltal jelentősen fokozható a termelékenység és a foglalkoztatottság. A jobb szabályozás azt jelenti, hogy a felelősség megoszlik. Az uniós szinten hozott jogszabályokat a nemzeti kormányok és parlamentek ültetik át a nemzeti jogba, később pedig regionális illetve helyi szinten gyakran alkalmazzák azokat. Megvan annak a veszélye, hogy a jogszabályokat a megszületésük és végrehajtásuk között lezajló folyamat során folyamatosan kozmetikázzák. A jó szabályozásból adódó felelősség tehát közös.
Számos tagállam jelenleg hatásvizsgálatot végez, néhány esetben iránymutatások készültek. Ugyanakkor az új jogalkotási javaslatok esetében csak viszonylag kevés ország végez szisztematikus, integrált hatásvizsgálatot.
Az európai szintű jogalkotás jelentősen csökkentette a bürokráciát. Sokkal egyszerűbb és sokkal hatékonyabb egy, az összes tagállamra érvényes közös szabályt alkalmazni, mint nemzeti és regionális szinten komplex, szövevényes szabályokat. Az európai jogszabályok hatékonyan küszöbölték ki mind a versenyben akadályt jelentő, annak ártó korlátozásokat, mind az azzal ellentétes nemzeti szabályokat, tehát az egyszerűsítő program nemcsak az igazgatási terhek csökkentése miatt jelent kézzel fogható gazdasági előnyöket. A tagállamok tapasztalata azt mutatja, hogy a hatóságok sokat tehetnek annak érdekében, hogy csökkentsék a jogszabályok okozta indokolatlan igazgatási terheket. A Bizottság szerint ez az irányvonal az EU gazdaságának a GDP körülbelül másfél százalékos növekedését jelentené, emellett becslések szerint 150 milliárd eurót szabadíthatna fel befektetési célokra.
Jelentésemben támogatom azt a célkitűzést, amely a szabályozói környezet szükséges, egyszerű és hatékony működését kívánja biztosítani. Másfelől azonban hangsúlyoznunk kell, hogy egy ilyen folyamatnak teljesen átláthatónak kell lennie és abba nyilvános ellenőrzéssel és a szakértőkkel, valamint az összes érdekelt féllel folytatott széleskörű és nyitott konzultáció segítségével teljes mértékben be kell vonni az Európai Parlamentet, nemcsak a kormányokat vagy a vállalkozásokat, hanem elsősorban a nem kormányzati szervezeteket is.
Továbbá javasolni szeretném egy hatásvizsgálati testület felállítását. Rendkívül fontos, hogy ez a testület, amely tanácsadói feladatot lát el, ugyanakkor segít a Bizottságon belüli magas színvonalú hatásvizsgálat kultúrájának kialakításában, a politikai döntéshozatali részlegektől függetlenül működjön. Ez persze nem feltétlenül jelenti azt, hogy a hatásvizsgálatot olyan külső szakembereknek kell elvégezniük, akik nem az intézményhez tartoznak. Az is fontos, hogy a hatásvizsgálati testület segítsen az összes hatásvizsgálat esetében használható általános módszertan kialakításában.
Ezenfelül a hatásvizsgálat folyamatán javasolnám egy speciális projekt - egy ún. "szociális teljesítményértékelés” - elindítását. Ez elsősorban bizonyos érzékeny célcsoportokra koncentrálna, amilyenek például a hátrányos helyzetű emberek, nők, etnikai kisebbségek, gyermekeiket nevelő szülők, idősek, az állandó gondozásra szoruló illetve fogyatékkal élő emberek.
Összegezve tehát: hangsúlyozni szeretném, hogy a jobb szabályozás célja az egyszerűbb, világosabb, polgárbarátabb szabályozás, amelynek része a folyamatos hatásvizsgálat, amely a magukat megvédeni nem képes kiszolgáltatott társadalmi csoportokra helyezi a hangsúlyt. Jelentésem főbb elemeit talán a következő kulcsszavakban lehetne összefoglalni: érthetőség, átláthatóság, egyszerűség és a bürokrácia megszüntetése.
Elnök úr! Szeretnék kapcsolódni Lévai képviselő asszony kitűnő érveléséhez. Jó, hogy szánunk időt arra a Parlamentben, legalább évente egyszer, hogy minőségi szempontból áttekintsük mind a jogalkotást mind a rendeleteket. Rendeleteink és jogalkotásunk az Európai Unió belépőjének is tekinthetők. Polgáraink az ezek által létrehozott kereteken belül élik életüket és végzik munkájukat, a társaságok pedig az e keretek által megszabott módon működnek. Ez viszont azt jelenti, hogy nagy hangsúlyt kell fektetnünk a minőségre.
Hogyan is állnak jelenleg a dolgok? Jó irányban haladnak. A Bizottság számos kezdeményezést indított útjára. Felállítottunk egy Hatásvizsgálati Testületet, amely sokat és jól dolgozik. Ez azonban nem elegendő. Már sokszor elmondtam: nagyobb átláthatóságra van szükség és most ismételten hangsúlyozom, szükség van egy külső szakemberekből álló szakértői bizottságra, amely felméri, hogy a Bizottság hatásvizsgálatai a helyes módszertannal összhangban készültek-e.
Felülvizsgálatra van szükség, nem bürokráciára. Frassoni képviselő asszony mindig aggodalmaskodik: "Ön még több bürokráciát akar” - mondja. Egyáltalán nem akarok több bürokráciát. Csak nagyobb átláthatóságot, és szerintem az átláthatóság minden formája a kormányzati munka erényét mutatja. Ennek további előnye, hogy amikor a hatásvizsgálatok magának a Parlamentnek a módosításai alapján történnek - el kell mondjam, eddig nem túl nagy sikerrel - van lehetőségünk arra, hogy azokat a Bizottság Hatásvizsgálati Testülete helyett egy hasonló, független testület hatáskörébe utaljuk.
Helyes irányba tett lépés az, hogy létrejön egy, az igazgatási terhek problémájával foglalkozó szakértői testület. Nagyon pozitív fejlemény, amely a bürokrácia területén szerepet kell, hogy kapjon. Az persze fontos, kik vannak ebben a testületben. Nem szabad, hogy ebből valamiféle tisztségeket felvonultató egyfajta ál-parlament legyen, hanem szakértőkből álló kisebb fajta bizottságnak kell lennie: itt nincs helye az iparág vezetőinek, köztisztviselőknek, politikusoknak, ide olyan szakemberek kellenek, akik tudják, mi az a hatásvizsgálat, akik tudják mi az a bürokrácia, és akik e problémával összefüggésben komoly, saját országaikon belüli tapasztalattal rendelkeznek.
A Bizottság egyértelmű célt jelölt ki: 2012-re 25%-kal kell csökkenteni az igazgatási terheket. Ez persze nagyon jó dolog, de ennek nettó célkitűzésnek kell lennie. Ez azt jelenti, hogy mostantól ténylegesen 25%-os csökkentést kell elérni, és a számításba bele kell venni az újabb igazgatási terheket is, és az eredményből azokat is le kell vonni, máskülönben az egész csak időpocsékolás.
Szeretnék rávilágítani még egy szempontra, amelyre a Bizottságnak külön oda kell figyelnie. Arról beszélünk, hogy ma csökkentenünk kell az igazgatási terheket, de a jövőben azt is el kell érnünk, hogy csökkenjenek a megfelelési költségek. Ezek olyan kiadások, amelyek a vállalkozások és a polgárok azon kötelezettségéből fakadnak, amelyek kötelezővé teszik a jogszabályok betartását, és e kiadások rendkívül magasak. Amikor tehát a rendeletekhez kötődő költségtényezőkről beszélünk, nem szabad megfeledkeznünk a megfelelési költségekről, amelyekről jelenleg nem veszünk tudomást.
előadó. - (IT) Elnök úr, hölgyeim és uraim! 2006 novemberében a Bizottság elfogadott egy munkadokumentumot - egy, a szabályozási környezet egyszerűsítésére irányuló stratégia terén elért eredményekről szóló kezdeti jelentést, amely egy másik, 2005. októberi közlemény nyomon követése. Ez tehát egy fontos fejlemény amely, amint azt Doorn úr joggal jegyezte meg, egy olyan folyamat folytatása, amelyet mi magunk indítottunk el azért, hogy elérjük azt az egyszerűsítést, amely egyenlő az átláthatósággal és amely a jogalkotás átlátható, érthető módszerének tekinthető.
A munkadokumentumot a Jogi Bizottság jóváhagyta, amely számba vette a - mint már mondtam - 2005-ben bevezetett egyszerűsítési program végrehajtása során elért eddigi eredményeket. A program konkrétan 43 jogszabályi átdolgozást tartalmaz, ezen kívül szeretném megosztani a Házzal a következő számadatokat: 12 egységes szerkezetbe foglalást, 8 hatályon kívül helyezést, illetve további 46, az anyagi jogi egyszerűsítéshez kapcsolódó intézkedést tartalmaz. Emellett 500 új jogalkotási kezdeményezés került bele egy - kifejezetten az egységes szerkezetbe foglalásra irányuló - másik gördülő programba, ebből egyedül 2007 során 200 készült el.
Itt szeretném külön felhívni a figyelmet néhány pontra - természetesen nagyon röviden - amelyek jelentésem lényegét alkotják, azért, hogy tájékoztassam a Házat egyrészt a jelenlegi helyzetről, másrészt a Jogi Bizottságnak az e kérdésekben kialakított általános véleményéről.
Három egyértelmű üzenetem van a Bizottság számára. Úgy hiszem, fontos annak egyértelművé tétele, hogy először is mostantól kezdve szükség van arra, hogy az egyszerűsítést célzó kezdeményezéseket szisztematikusan belevonjuk a jogalkotási és munkaprogram egy adott részébe; másodszor abban jelezni kell, hogy az egyes egyszerűsítő kezdeményezéseknek milyen prioritásokat kíván adni a program; harmadszor pedig - a lehető legáttekinthetőbb referenciakeret kialakítása érdekében - el kell kerülni, hogy sorra szülessenek az olyan dokumentumok, amelyekben se vége se hossza az egyszerűsítési kezdeményezéseknek.
Ezért tehát még egyszer hangsúlyoznám, hogy a Bizottságnak a saját maga által kitűzött egyszerűsítési célkitűzések terén is következetesnek kell lennie. A jogszabályok átdolgozásának hasonlóképpen egyszer és mindenkorra kötelező jellegű jogalkotási technikává kell válnia. Összefoglalva, annak a bizottságnak az elnökeként, amelynek Lévai asszony, Doorn úr és Medina úr is a tagjai, azt hiszem, elmondhatom, hogy ez a négy szabályozási kezdeményezés átfogóan tükrözi a helyzetet, valamint hogy a Bizottság kötelességének érzi, hogy alaposan átgondolja azokat.
Lehetőség van tehát egészében áttekinteni a rendelet szövegét a konkrét módosításokkal együtt is úgy, hogy mind az új, mind a változatlanul hagyott részek egyértelműen jelölve vannak. Ez a Parlament szempontjából igen fontos szövegtervezet, mivel ennek eredményeképp a közösségi jogszabályok érthetőbbé és átláthatóbbá válnának, ami mindnyájunk célja.
A bizottsági munkadokumentum tulajdonképpen azt javasolja, hogy a javaslatainak első, rövidített változatait használjuk az egyszerűsítés céljainak megfelelőbb kifejtése érdekében. A kezdeményezés ugyanakkor kontraproduktív is lehet: míg az összefoglaló jogos lehet egy érvelő típusú szöveg esetében, amilyen mondjuk egy közlemény, ugyanez nem mondható el egy szabályozási szövegről, ahol az előzetes összegzés nem feltétlenül egyértelmű. Erre tehát nagyon oda kell figyelni.
Végül a jelentés igyekszik kiemelni, hogy az Európai Parlament jó szándékának komoly tanújelét adta azzal, hogy módosította a parlamenti eljárási szabályzatot, ami az egységes szerkezetbe foglalás (80. cikk) javításához és bevezetéséhez és egy új ad hoc átdolgozási eljáráshoz (80a. cikk) kapcsolódik. A Parlamentnek ezeket a dolgokat kell figyelembe vennie, reményeim szerint a megegyezés szándékéval, és egészében véve módosítás nélkül, hogy a Ház ezt követően a holnapi nap folyamán jóváhagyását jelezhesse e fontos ügy kapcsán.
EURES tevékenységi jelentés 2004-2005: Az egységes európai munkaerőpiac felé (vita)
A következő napirendi pont az EURES tevékenységi jelentés 2004-2005: Az egységes európai munkaerőpiac felé” című jelentésről Andersson úr által a Foglalkoztatási és Szociális Bizottság nevében a Bizottsághoz intézett, szóbeli választ igénylő kérdés (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007).
szerző. - (SV) Elnök úr! A korábbiakban beszéltünk arról, az európai növekedés és foglakoztatás szempontjából milyen fontos a mobilitás. Azután beszéltünk azoknak a munkavállalóknak a mobilitásáról, akik továbbképzésen vesznek részt, új állást keresnek saját országukban, továbbképzéssel szakmát változtatnak, és az országok közötti földrajzi mobilitásról, de a határon átnyúló földrajzi mobilitásról is. Ha körülnézünk Európában, látjuk, hogy mindez fontos a növekedés szempontjából. A legnagyobb mobilitású országok közül néhány esetében a növekedés és foglalkoztatottság is a legnagyobb mértékű Európában. Ez pedig nagyon fontos.
Mi a helyzet Európában? Hát, a helyzet országonként elég jelentős különbségeket mutat, ugyanakkor azonban látjuk a javulást. Láttunk javulást az elmúlt évek során. Én egy olyan határ melletti térségből jövök, amely két skandináv ország között helyezkedik el, ahol eleinte a mobilitás nem nagyon volt jellemző, de az utóbbi években jelentősen nőtt. A növekedés és foglalkoztatás szempontjából fontos, hogy a nemzeti határ egyik oldalán élő emberek át tudjanak menni a határ másik oldalára. Lehet, hogy először nem volt munkájuk, de a határ másik oldalán találtak munkát. Ez az egész térségben fokozza a növekedést és hosszú távon is jó.
Van számtalan akadály is. Láttam a munka során. Vannak akadályok a különféle társadalombiztosítási rendszerekben, adózás és effélék, meg információhiány. Ami az e tárgyra vonatkozó információt illeti, együttműködünk a foglalkoztatási szolgálatokkal, ez az EURES-együttműködés. Az EURES-együttműködés fejlődött az elmúlt években. Részben a különleges korlátok miatt, de talán leginkább a portálján keresztül, amely elérhető ez egyes állampolgárok számára és ahol információt találnak a betöltetlen állásokkal kapcsolatban, de a társadalombiztosítási helyzetről is. Mi a helyzet az adókkal? Mit kell tennem, ha átmegyek a határon?
Az Európai Parlamentben a legutóbbi költségvetési vitában sikerült elérnünk egy 2 millió eurós emelést az EURES-együttműködés számára. Ezért terjesztjük elő a szóbeli választ igénylő kérdést és az állásfoglalást. Látunk számos, a mobilitás további javítása okán meglévő igényt. Szóbeli választ igénylő kérdésünkben harmadik országok állampolgáraira helyezzük a hangsúlyt. A kérdés a jövőbe tekint. Tudjuk, hogy Európának több munkavállalóra van szüksége, nem utolsósorban harmadik országok állampolgáraira. Ezek már léteznek, nekünk pedig fokoznunk kell az együttműködést - különösen a szomszédos országokkal, amelyekkel szomszédsági együttműködésben vagyunk - és jobb lehetőségeket kell teremteni számukra ahhoz, hogy a foglalkoztatási helyzetről, társadalombiztosítási rendszerekről és adózásról megfelelő információt kapjanak.
A második rész az idénymunkásokra vonatkozik. Az Unióban régóta vannak idénymunkások, és az idénymunkásoknak is pontosabb információra van szükségük a helyzettel kapcsolatban, a társadalmi juttatásokra és az alkalmazandó jogszabályokra vonatkozóan. Mindehhez hozzájuthatnak az EURES portrálon keresztül.
Végül fel szeretném vetni azt a kérdést, van-e a Bizottságnak ötlete arra nézve, hogyan lehetne egyéb vonatkozásban javítani a mobilitást. Komoly vitát folytattunk az átmeneti rendelkezésekről és a régi és új tagállamok közötti mobilitásról. Még mindig sok ország van az EU-ban, amelyik átmeneti rendelkezéseket alkalmaz. Remélem, hogy ez az időszak a lehető legrövidebb lesz, és hogy hamarosan élhetünk a teljes mobilitás adta lehetőségekkel, hogy ezáltal az átmeneti rendelkezések is megszűnjenek. Fontos számunkra az is, hogy körül nézzünk, és kitapasztaljuk, mi lesz a helyzet nagyobb mobilitás esetén azokban az országokban, ahol nem volt átmeneti szabályozás, mivel ott nem túl nagy a mobilitás. Nem túl nagy, és talán általában van ok az információ javítására. Ha remélhetőleg az átmeneti rendelkezések most megszűnnek, az egyéni munkavállalók számára elérhető megüresedett állásokkal összefüggő információk tekintetében is javítanunk kell a helyzeten, illetve, hogy lehessen tudni, mire van szükség, milyen hozzájárulást kell fizetni a társadalombiztosítás, adók stb. vonatkozásában.
Ezeket a kérdéseket tettük fel a Bizottságnak. Tudom, hogy a Bizottság és az Európai Parlament céljai közösek, de mit tervez a Bizottság?
Elnök úr, hölgyeim és uraim! Mielőtt mindegyik feltett kérdésre válaszolnék, szeretném emlékeztetni Önöket arra, mi is az EURES-rendszer.
Ez egy rendszer, egy teljesen egyedi rendszer, amelynek komoly előnye abban rejlik, hogy egy több, mint 800 szakképzett tanácsadóból álló rendszert ötvöz egy hatékony portállal, megkönnyítve az adatokhoz történő zökkenőmentes hozzáférést és az interaktív adatcserét.
2006 óta az EURES portál könnyű hozzáférést kínál az összes európai uniós álláshirdetéshez, ezen kívül az Európai Gazdasági Térségen belüli országokban a nemzeti munkaügyi szolgáltatásokhoz 25 európai nyelven. Átlagosan a portál több, mint 1 200 000 állásajánlatot tartalmaz. Ugyanakkor a munkavállalók és családjaik az EURES tanácsadóihoz is fordulhatnak segítségért, ha a mobilitás adta lehetőségekkel élni kívánnak.
Kezdem az első kérdéssel, ami az EURES harmadik országok állampolgáraira történő lehetséges kiterjesztésére vonatkozik.
Amint ismeretes, az EURES-t eredetileg azért vezették be, hogy ezzel az Európai Gazdasági Térség állampolgárait segítsék, akinek így segítettek saját országukon kívül álláshoz jutni és ezáltal javítani a mobilitást. Jelenleg a Bizottság azt tervezi, hogy az EURES rendszert más országok munkavállalói számára is elérhetővé teszi: ez nemcsak az ő elvárásaiknak fog megfelelni, hanem az Unió számára is előnyös lesz. Ha figyelembe vesszük az elöregedő népességet és a csökkenő európai demográfiai mutatókat, a közeljövőben fel kell készülnünk arra, hogy Európában munkaerő-hiány lép majd fel, ami gazdaságunk kulcsfontosságú ágazatait és életmódunkat egyaránt befolyásolni fogja. Emellett az EURES rendszer a harmadik országokból ideirányuló migráció problémájára globálisabb jellegű választ is képes adni.
Ennek eredményeképpen a 2007-2010 közötti időszakra új irányvonallal bővültek az általános EURES-elvek, ami lehetővé teszi az EURES hálózaton keresztül elérhető információ hatókörének növelését, hogy ezáltal kielégíthessék a harmadik országok munkavállalóinak igényeit.
A Bizottság legális migrációval kapcsolatos cselekvési tervét követően most kívánjuk részletesen elemezni az EURES rendszer ebben az irányban történő kiterjesztésének lehetőségeit. A kezdeti szakaszban kiegészíthetnénk a meglévő részeket az "élet- és munkakörülmények”-re vonatkozó információkkal, az európai piacra belépni szándékozó harmadik országok állampolgárainak igényeihez szabott információkkal, amelyek az illető országok nyelvén is rendelkezésre állnának.
A második kérdés az EURES rendszer által biztosított idény- és rövid távú munkalehetőségekre vonatkozik. Igaz, hogy az EURES rendszer számára elvégzett kezdeti elemzések nem jelezték a rövidtávú külföldi munkavállalással összefüggő keresletet és annak mértékét. A rendelkezésünkre álló statisztikák csak a minimális, egy év időtartamra vonatkoztak, az idénymunka illetve munkahelyi és tanulmányi gyakorlatok iránti keresletet nem vették figyelembe.
Ugyanakkor az Európai Parlamentnek a 2007-es EURES költségvetésre vonatkozó, annak megemelt támogatását célzó ajánlást követően a rendszeren belül kutatásokat végeztek annak meghatározására, mekkora igény van egy ilyen típusú szolgáltatás bevezetésére, és mennyire lenne az megvalósítható. Számos ország reakciója igen pozitív volt. Néhány partnerünk már rendelkezett tapasztalatokkal e téren az idegenforgalom, az építőipar és a mezőgazdaság területén. A jövőben, amikor az EURES továbbfejlesztési terveinek kimunkálása történik majd, e szolgáltatás kiszélesítésének lehetőségét automatikusan mérlegelik majd.
Ami a harmadik kérdést illeti, a Bizottság is azon a véleményen van, hogy a szakmai és földrajzi mobilitás egyaránt pozitív szerepet játszhat az európai munkaerőpiac működésének javításában, ezért tehát fontos e mobilitás támogatása és javítása.
Ennek érdekében a Bizottság a Munkavállalók Mobilitásának Európai Éve 2006 eredményei alapján cselekvési tervet készít, amelynek célja az európai munkaerő piaci mobilitás fokozása és annak megszabadítása a további fejlődést gátló akadályoktól.
Ez a cselekvési terv ajánlatként fogalmazza meg az EURES szerepének további megszilárdítását, így az Európai Unió egészét tekintve a munkavállalói mobilitás támogatásának fő eszközévé válik, miközben növeli az azzal kapcsolatos tudatosságot. Három fő célkitűzése lesz:
1. az EURES stratégiai dimenzióinak javítása oly módon, hogy erősítik annak az európai munkaerőpiaci mobilitási áramlásokat és változásokat elemző képességét;
2. saját szolgáltatásai minőségének javítása a munkavállalóknak és családjuknak az eddiginél átfogóbb szolgáltatásokat kínálva;
3. működési lefedettségének oly módon történő növelése, hogy megerősítik kapcsolatait hasonló szolgáltatókkal - vagy akár a magánszektorral - vagy fokozatosan megnyitják tevékenységeit a világ más részéről érkező munkavállalókra, amint arról az első kérdésre adott válaszomban már szóltam.
A negyedik és egyben utolsó kérdés az EURES határon átnyúló projektjeire vonatkozik és a tagállamoknak az átmeneti intézkedések leépítésében nyújtott szerepre.
A határon átnyúló kapcsolatokból fakadó konkrét problémák kezelése mindig kiemelt fontosságú téma volt az EURES számára. Ma 20 határon átnyúló együttműködési projektünk van, melyek közül a legutóbbi a Csehország és Németország, valamint a Szlovákia és Magyarország közötti projekt. Ezenkívül jelenleg 14 megvalósíthatósági tanulmány van készülőben, amelyek célja akár az "új”, akár a "régi” és "új” tagállamok közötti új projektek és szolgáltatások meghatározása.
Úgy hiszem azonban, hölgyeim és uraim, hogy eljött az idő, hogy felhagyjunk a "régi” és "új” tagállam elnevezés használatával: bizonyos értelemben Spanyolország kétségtelenül új tagállam, akárcsak Görögország, és folytathatnám. Nem tudom, meddig használjuk még ezeket a kategóriákat az Európai Unió egyenlő tagállamai esetében.
Mindenesetre 14 megvalósíthatósági tanulmány van készülőben, melyek célja az új projektek meghatározása. Ezek mindegyike gyakorlati projekt, céljuk pedig az állampolgárok - munkáltatók és a határon átnyúlóan munkát vállalók - mindennapi életének megkönnyítése. A partnerek lehetnek szakszervezetek, munkáltatói szervezetek, foglalkoztatási szolgálatok vagy bármely más, helyi vagy regionális szinten dolgozó résztvevő. E projekteken keresztül reméljük, hogy sikerül megkönnyíteni a tagállamok közötti munkavállaló-cserét, és ösztönöznünk őket arra, hogy tegyék meg a megfelelő lépéseket az átmeneti intézkedések vonatkozásában.
Hölgyeim és uraim! Végezetül szeretném hangsúlyozni az EURES munkájának egy másik fontos szempontját, ami nem más, mint a szociális dömping lehetőségének korlátozása. Nyilvánvaló, hogy azok az emberek, akik jól informáltként érkeznek egy másik országba, sokkal erősebb pozícióban vannak, mint azok, akiknél hiányzik ez az információ. Az EURES ebből a szempontból is egyedülálló és nagyon hatékony eszköz.
A következő napirendi pont a Belső Piaci és Fogyasztóvédelmi Bizottság nevében Jacques Toubon jelentése az egységes piac felülvizsgálatáról: az akadályok és elégtelenségek kiküszöbölése jobb végrehajtás és alkalmazás révén.
előadó. - (FR) Elnök úr, biztos úr, hölgyeim és uraim, ez egy saját kezdeményezésű jelentés, amelyet képviselőcsoportunk javasolt, amelyet több hónapi munka után a Belső Piaci és Fogyasztóvédelmi Bizottság igen nagy többsége is támogat. Üdvözölnöm kell ezt a nagyon széleskörű támogatást, mert ha ezt a Parlament plenáris ülése is megerősíti, teljes mértékben részt tudunk majd venni a Bizottság által jelenleg is végzett munkában, azaz a XXI. század belső piaci stratégiájáról szóló közlemény megszövegezésében a jövő őszre, és képesek leszünk ezt a munkát teljes mértékben befolyásolni.
A több mint 50 év alatt az Európai Unió legfontosabb vívmánya a belső piac. Ez áll az európai integráció és most a Lisszaboni Stratégia középpontjában. A belső piac azonban egy folyamatosan fejlődő folyamat, és azt mindenekelőtt politikai szempontból kell megközelítenünk Az általam benyújtott jelentésnek véleményem szerint ez a legeredetibb jellegzetessége.
Európa egy nagyon bizonytalan időszakon megy keresztül, és fontos megállapítani, hogy a belső piac nem fejleszthető, ha továbbra is széles körű szkepticizmussal, sőt a lakosság részéről ellenségességgel kell szembenéznie, akik a belső piacot és a versenypolitikát gyakran a polgáraink által tapasztalt számos szociális probléma fő okának érzik.
Bármilyen belső piaci stratégiának ezért azt kell megcéloznia, hogy ezt a hitetlenséget és ellenségességet a belső piacba vetett bizalommá alakítsa át részben azzal, hogy felhívja a figyelmet annak előnyeire, és részben a nyitottság és a verseny, valamint a társadalmi kohézió céljainak egyidejű követésével azok különféle komponenseivel együtt: a környezet, a foglalkoztatás, a kultúra, a hozzáférés az elesettek számára.
Jelentésünket megpróbáltuk kiegyensúlyozott módon elkészíteni, és úgy vélem, hogy azért kapott olyan széles támogatást, mert ebben nagyrészt sikeresek voltunk. Ez az a fő ajánlás, amit a Bizottság felé teszünk: a belső piac nem terjeszthető ki és nem fejleszthető, ha a polgártársaink nem támogatják a politikát.
Így három megközelítést javasoltunk: a bizalom helyreállítását, a terhek csökkentését, és végül a belső piaci politikánk nemzetközi összefüggésbe helyezését. Ezért hangsúlyoztuk a valamennyi polgártársunk életminőségét érintő vonatkozást, például a környezet és a fogyasztók védelmét. Kértük, hogy a nemzeti parlamentek e vonatkozásban vegyenek jobban részt munkánkban, és értsék meg jobban az egységes piac előnyeit.
Fontos általam benyújtott módosítás - amely, azt hiszem - általános egyetértéssel találkozik majd, a felülvizsgált 12. módosítás E módosításban, amelyhez az Európai Tanács június 21-i határozata szolgál alapul, és amely mandátumot ad a kormányközi konferenciának egy közszolgáltatásokról szóló bekezdés beillesztésére az új módosító szerződésbe, felhívást intézünk a Bizottsághoz, hogy tisztázza a közszolgáltatások, a közérdekű szolgáltatások (SGI-k) és az általános gazdasági érdekű szolgáltatások (SGEI-k) helyzetét, mert úgy véljük, hogy ezek a szolgáltatások igen fontos szerepet töltenek be a köztámogatást élvező sikeres belső piacon. Ez már akkor tudatosult bennünk, amikor a szolgáltatások belső piacáról szóló irányelvet vitattuk meg.
Ugyancsak nagy hangsúlyt fektetünk a kkv-kra és a sebezhető személyekre, különösen a fogyatékkal élőkre. Ami a fogyasztás jogának fejlődését illeti, megjegyezzük, hogy nagyon kevés határokon átnyúló fogyasztás van, csak 6% körüli, ami nyilvánvalóan túl kevés. Természetesen a belső piaci politikák részévé tesszük az energiapolitikát és a globális felmelegedés elleni intézkedéseket, valamint a hálózatos iparágak megnyitását. Az egyik fő - és vitatott - javaslat az, hogy minden új jogszabályba építsünk be egy belső piaci tesztet.
Mindössze ezt akartam elmondani rövid beszédemben. Ha sikeresen vonjuk össze a belső piac inherens erejét, és a gyártók és fogyasztók elkötelezettségét e politika mellett, azt hiszem, hogy valóban nagy lendületet adhatunk a prosperitás, a foglalkoztatás és az európai szociális modell megőrzéséhez, és ugyanakkor Európának erős gazdasági pozíciót biztosíthatunk a világban.
a Gazdasági és Monetáris Bizottság véleményének szerzője. - (FR) Elnök úr, biztos úr, az én feladatom, a Gazdasági és Monetáris Bizottság véleményének előterjesztése, amit most, ha mondhatom így, örömmel teszek meg. Az általunk kiválasztott szerző úgy döntött, hogy ezt a jelentést nem saját nevében nyújtja be, mert nem értett egyet azzal, hogy a Gazdasági és Monetáris Bizottságban megtartott szavazás eredményeként a hangsúly a harmonikus belső piac adózási feltételeire helyeződött. Egyszerűen kifejezve, a Gazdasági és Monetáris Bizottság úgy véli, hogy a belső piac harmonikus működéséhez bizonyos kezdeményezésekre van szükség a Bizottság részéről az adótorzítások elkerülése érdekében. Én csak egyetérteni tudok a Gazdasági és Monetáris Bizottság által kifejtett véleménnyel.
Van még azonban két másik pont is, amit véleményem szerint ma hangsúlyozni kell. Az első a versenypolitika működése. A közelmúlt eseményei, különösen a minősítő ügynökségek vonatkozásában ismételten bemutatták nekünk, ha erre egyáltalán szükség volt, hogy az egységes piacon a piac valamennyi szektorára alkalmazandó szigorú versenypolitikára van szükség.
A másik vonatkozás, amit az előadó említett, az Európai Unió nemzetközi dimenziója és képessége arra, hogy belső piacát úgy működtesse, hogy az a nemzetközi szabványosítás eszköze legyen. Manapság ez még inkább igaz a pénzpiacok esetére, és nagyon remélem, hogy a Bizottság ebben az esetben is képes lesz kezdeményezni, és javasolni a nemzetközi szabványosítást, amelyre szükségünk van ahhoz, hogy előrehaladást érhessünk el a felügyelet dolgában.
a Bizottság tagja. - Elnök úr, tisztelt képviselők, amióta a Bizottság februárban közzétette időközi jelentését, igen termékeny vitákat folytattunk az egységes piac felülvizsgálatáról. Most teljes sebességre kapcsolunk a munkával, a Bizottság következtetéseinek novemberre tervezett közzételével együtt.
Az ajánlások és javaslatok e csomagjának összeállítását szeretném megköszönni a Belső Piaci és Fogyasztóvédelmi Bizottság tagjainak, különösen Jacques Toubon jelentéstevőnek. Köszönöm a gazdasági és pénzügyi bizottság tagjainak világos és konstruktív javaslatait. A Bizottság hálás továbbá azoknak a politikai csoportoknak, amelyek szorosan részt vettek e folyamatban, és jó minőségű háttértanulmányokkal szolgáltak. Mint minden jó jelentésnél, itt is megjegyzem, hogy néhány ponton különbözhetnek a vélemények vagy a hangsúlyok.
Tekintsük át röviden, mi a tétje mindennek. Az egységes piac 500 millió állampolgár és 20 milliónál is több üzlet otthona. Annak 1992-es kezdete óta Európa 2%-nál nagyobb mértékben növelte termelését, és csaknem hárommillió új munkahelyet hozott létre. Európa gazdagsága és külső befolyása hatalmas eredmény. Ahhoz, hogy fenntartsuk ezt, biztosítanunk kell az egységes piac előrehaladását. Hiba lenne azt gondolni, hogy ezek közül bármelyik adott. Fenn kell tartanunk Európa versenyképességét az európai üzlet és főleg az európai polgárok számára. Nem tudunk olyan Európát fenntartani, amely alapvetően jól működő gazdaság nélkül biztosít a polgárai számára magas színvonalú közszolgáltatásokat az egészségügy, az oktatás és a szociális gondoskodás terén. Hadd emeljem ki ezen a ponton a központi témánkat: annak szükségességét, hogy mi, a Bizottság, a Parlament és a tagállamok képesek legyünk bátran vezetni reformerőfeszítéseinket.
Az egységes piac felülvizsgálata lényegi eleme a Bizottság azon erőfeszítéseinek, amelyekkel megfogható eredményeket próbál elérni, és "polgárközpontú programját” teljesíteni. Jelentős kihívások maradtak az egységes piaccal kapcsolatban. Hadd szolgáljak néhány példával.
A postai szolgáltatások területén a teljes piaci nyitás végleges csomagja felé haladunk. Az energiapolitika területén Piebalgs biztos hamarosan javaslatokat tesz az egységes európai energiapiac kiépítésére. Kuneva biztos az európai fogyasztóvédelmi törvények széleskörű áttekintését végzi. Önökkel és a tagállamokkal egy újszerű európai eljárás kereteinek megalkotásán dolgozunk.
Az egységes piaccal kapcsolatos reformok külön-külön is jelentősek, ám együttvéve még fontosabbak. A mai egységes piac - ez a hatalmas, dinamikus, nyitott piac - ezeknek a nehéz reformoknak, az általunk hozott nehéz döntéseknek az eredménye.
Röviden, az egységes piac további sikere - a lehetőség, hogy segítségével javuljanak minden európai polgár életszínvonala és életkörülményei - megköveteli, hogy képesek legyünk bátran vezetni, nemcsak a jövőkép megalkotásában, hanem a nagyon is valóságos, és gyakran nehéz politikai döntésekben, amelyekkel szembe kell néznünk.
Ám hadd térjek vissza magához a felülvizsgálathoz, hogy kiemeljek néhány lényegi pontot: először is, hogy miként dolgozunk - hogyan teljesítjük az egységes piaccal kapcsolatos politikát -, és másodszor, a közös prioritásainkkal kapcsolatban.
Mindannyian tisztában vagyunk vele - és az önök jelentésvázlata is egyértelművé teszi -, hogy a munkánk módjával kapcsolatban erősítenünk kell a partnerséget és a tulajdonjogot. Így zene füleimnek a Parlament kérése az együttműködés erősítésére.
Az egységes piac egy közös vállalkozás, és mindannyiunknak együtt kell dolgoznunk érte, mindig tisztában léve a polgárok igényeivel. Ez azt jelenti, hogy építenünk kell az olyan sikeres projektekre, mint amilyen a SOLVIT, és jobban kell segítenünk a polgároknak az olyan határokon átívelő problémákkal kapcsolatban, amelyekkel találkoznak. Azt is jelenti, hogy előre kell haladnunk az olyan új eszközökkel, mint amilyen a belső piaci információs rendszer, hogy erősítsük a tagállamok közötti együttműködést. Erősen hiszek benne - ahogyan önök is -, hogy a szoros partnerség a sikerünk kulcsa.
Hadd üdvözöljem jelentésük egyik érdekes javaslatát - az új intézkedésekkel kapcsolatos "belső piaci teszt” ötletét. Ez az elem hangsúlyosan szerepel a mi "jobb szabályozás” mechanizmusainkban, ennek fontosságát nem lehet eléggé hangsúlyozni. Ha úgy látjuk, hogy az új javaslatok valójában lassítják az emberek, javak, szolgáltatások és tőke áramlását, ezáltal veszélyeztetve az egységes piacot, akkor ezt észre kell vennünk, és lépnünk kell, mielőtt bárkinek baja esik!
Hadd térjek rá az egységes piaccal kapcsolatos közös politikai prioritásainkra. A Bizottság a tavaszi Európai Tanács számára írt belső jelentésében az egységes piac jövőjével kapcsolatban számos lehetséges irányra mutatott rá. Engedjék meg, hogy olyan területekről válasszak példákat, amelyeket a leginkább ismerek.
Az önök jelentése helyesen mutat rá, hogy a lakossági banki szolgáltatások területén például előreléphetne a közös piac. Úgy vélem, Európa segíthetne polgárainak rengeteg területen: a jelzálogok, a biztosítás, a bankkártyák, a bankszámlák területén és máshol.
A Bizottság szeptember 19-én meghallgatást tart, hogy többet tudjon meg az érdekeltek prioritásairól. Az összes érdeklődőt meghívom.
Hadd hozzak be a vitába egy új témát, amelynek szerepelnie kellene az egységes piac felülvizsgálatában: ez az e-kormányzás. Minden tagállam egyre több szolgáltatást nyújt elektronikusan, csökkentve a költségeket, és javítva az állampolgári hozzáférést. Ám miközben ez lehetőségeket is teremt, vannak olyan kihívások is, amelyekkel szembe kell néznünk.
Mondanék néhány példát. Először is, az e-beszerzéssel kapcsolatban. Biztosítanunk kell, hogy a nemzeti hatóságok, amikor beszerzik a technológiát és kialakítják biztonsági standardjaikat, ne tisztán nemzeti e-beszerzési piacokat hozzanak létre. Ehhez hasonlóan, a szolgáltatási irányelv végrehajtásának előkészítésénél a tagállamoknak közös és biztonságos rendszerben kell kicserélnie az információt.
A következő napirendi pont a Giuseppe Gargani által a Jogi Bizottság nevében a Bizottsághoz intézett szóbeli kérdés az "európai magántársaság statútumával” és a "tizennegyedik társasági jogi irányelvvel” kapcsolatos jogalkotási eljárás állásáról - B6-0137/0000).
szerző. - (IT) Elnök úr, biztos úr, hölgyeim és uraim, az e kérdésről folytatott vita nagyon fontos mind intézményi, mind politikai szempontból, figyelemmel annak számottevő politikai és intézményi jelentőségére.
Nagyon világosan szeretném kimondani és vállalom a felelősséget szavaimért, hogy az Európai Bizottság súlyos mulasztást követett el az Európai Parlamenttel szemben, mert nem követte nyomon a Parlament hivatalos kéréseit, és nem terjesztett be javaslatokat az európai magántársaságokról és a tőketársaságok székhelyei áthelyezéséről szóló jogszabályra vonatkozóan.
2007. februárjában hivatalosan kértük a társaság statútumára vonatkozó jogszabályra irányuló javaslatot a Szerződés 192. cikke alapján, és - ezt szeretném hangsúlyozni és szeretném kérni a biztos urat, hogy figyeljen, mert ez egy nagyon fontos szóbeli kérdés, elnök úr, amire választ kell adni - ez egy alapos vita után történt, amely együtt járt egy, felkészült és reprezentatív szakértők részvételével történt meghallgatással, és ők bemutatták nekünk, hogy milyen nagy szükség van egy ilyen instrumentumra, és hogy az milyen hasznos lenne a belső piacon hatékonyan működni kívánó kisvállalkozások segítésében.
Biztos úr, a Bizottság kötelessége volt, hogy azonnal elindítsa a jogalkotási javaslat elfogadására irányuló eljárást, a hatásvizsgálattal kezdve. Sőt, a Bizottság már 2005 decemberétől rendelkezett egy megvalósíthatósági tanulmánnyal, de semmit nem tett, hanem helyette júliusig múlatta az időt, amikor elindította a konzultációt az európai magántársaság szükségességéről - és itt ismét nem volt szó többről, mint egy hipotetikus megbeszélésről -, mint ha a Parlament, mint az Unió egészének választott képviselője nem alapozhatná kérését legitim módon egy anyagi jogi jogalkotási aktusra.
Én részleteiben nem vizsgálom az európai jogalkotást, mivel Klaus Lehne - a bizottság egyik fő szakértője és e terület vezető szakembere - rövidesen beszélni fog a kérdés jogi vonatkozásairól. Én a problémát nagyobb mélységben vizsgálom, és emlékeztetni szeretném a biztos urat, hogy megfelelő módon megfontolás tárgyává tehesse mindazt, amit mondok, arra a kapcsolatra, ami az intézmények között fennáll, és amelyre a Bizottság és a Parlament közötti szükséges együttműködést építeni kell.
Véleményem szerint, biztos úr, ön személyesen is udvariatlanul járt el a Parlamenttel szemben, ön semmibe veszi a Parlamentet. Ön figyelmen kívül hagyta a Parlamentnek a 192. cikk, és különösen az intézményközi megállapodás alapján elfogadott kéréseit. "Jobb szabályozás", és olyan sokszor elmulasztották a cselekvést - én az elnöke voltam annak a bizottságnak, és nagyon jól tudom, hogy hány kérdés van még függőben -, bár a bizottság hivatalosan nemcsak azt vállalta, hogy figyelembe veszi a kéréseket, hanem azt is, hogy gyors és megfelelő válaszokat ad a Parlament bizottságainak. Ez egyáltalán nem így történt!
E kötelezettségeknek való megfelelés elmulasztása felveti a Bizottság Parlamenttel szembeni elszámoltathatóságának kérdését, és nekem nem okoz nehézséget azt jogi kérdésként meghatározni. A német elnökség által szervezett, a társasági jogról szóló konferencián Lehne úr nagyon helyesen mondta, hogy az Európai Bizottságot a Bíróság elé állíthatnánk kötelezettségei teljesítésének elmulasztása miatt.
A Parlamentnek - és én ezt nagyon világosan kijelentem - tudnia kell, hogy a Bizottság internetes honlapján már megerősítette, hogy az 1997-ben és 2002-ben megtartott konzultációk magas szintű és konkrét igényre mutattak rá a gazdasági szereplők részéről. A Bizottság így tudja, hogy a kérdés mennyire fontos, tudja, hogy van kötelezettsége, hogy válaszoljon a Parlament kérdéseire.
Nem csak hogy elmulasztották a jogalkotásra irányuló javaslat jóváhagyását, hanem a Berlini Konferencián a biztos odáig ment, hogy azt mondta, további vitákra van szükség a javaslat hasznosságát illetően. Ez nagy megrökönyödést keltett bennünk, mert most azt kell megfontolnunk - amint a biztos állítja -, vajon az Európai Parlamentnek van-e még esélye e jogalkotásra irányuló javaslat érvényességének hatékony magyarázatára.
Ezen a téren egy irányelv - és ezzel befejezem - bizonyára biztosítaná a szilárd jogalapot a társaságok letelepedésének szabadságához és a szolgáltatásnyújtás szabadságához. Várjuk a részletes javaslatot a biztostól, ami nem azt jelenti, hogy követni kell a különféle lobbikat, Angliából, az Egyesült Királyságból és Írországból, gondolom én, hanem az áldatlan állapottal kell foglalkozni. Nem egyes országok érdekeit kell kiszolgálnia biztos úr, amint ön ezt nagyon jól tudja, hanem az európaiak érdekeit. A Parlament nem lobbi, és mi ténylegesen és kézzel foghatóan kifejezzük ezt az igényt és ezt a szükséget!
a Bizottság tagja. - Elnök úr, Gargani úr a Jogi Bizottság részéről intézett szóbeli kérdése lehetőséget ad számomra, hogy kifejtsem a legújabb fejleményeket a Bizottság álláspontjával kapcsolatban a 14. társasági jogi irányelv és az európai magántársaság (EMT) ügyében.
Amint azt tudják, és ami része a "jobb szabályozás” megközelítésünknek, az EMT statútumával kapcsolatos nyilvános konzultációt július 20-án indította a Belső Piaci és Szolgáltatási Főigazgatóság.
Tudom, hogy az Európai Parlament azt szeretné, ha a Bizottság felgyorsítaná a folyamatot. Ám el kell végeznünk a szükséges előkészítő munkát. Ennek lényegi része az érdekeltekkel való egyeztetés a lehetséges szabályozási lehetőségekről - tehát legyen egy egységesebb, de kevésbé rugalmas statútum, vagy egy olyan, amely több szabadságot ad a felhasználóknak, ám több Európai Unión belüli EMT-struktúrát eredményez. Hallanunk kell az érdekeltek álláspontját, hogy melyik lehetőséget tartják a vállalatuk számára megfelelőbbnek. Erről szól a jobb szabályozás.
A 2005. végi megvalósíthatósági tanulmány elég általános összegzéssel szolgált a jelenlegi helyzettel kapcsolatban, de nem ad egyértelmű választ a legjobb politikai választással és az EMT statútumával kapcsolatban. Ezért mélyebb elemzésre van szükségünk. A tanulmány természetesen megfelelő háttérrel szolgál a majd munkánkhoz. Sokat segítettek számunkra az Európai Parlamentnek az EMT statútumáról szóló jelentése, és annak lehetséges tartalmára vonatkozó ajánlásai.
A 14. társasági jogi irányelvről szóló javaslattal kapcsolatban az előkészítő munka nem volt meggyőző. Jobb szabályozást és hatást biztosító politikánk szükségessé teszi számunkra, hogy bizonyítsuk a kezdeményezés egyértelmű gazdasági hasznát, mielőtt megvalósítanánk azt. Rövidesen olyan helyzetben leszek, hogy egyértelműbb állásfoglalást tehessek egy ilyen javaslat hozzáadott értékével kapcsolatban.
Tovább kell gondolkodnunk, mielőtt lépünk ezzel a javaslattal kapcsolatban, amely, őszintén szólva, akár vitatható is lehet. Amint a képviselők tudják, én nem félek a vitától, ám szeretnék meggyőződni arról, hogy ez a javaslat elég hasznos az Európai Uniónak ahhoz, hogy jogalkotásra vonatkozó javaslatot érdemeljen.
Ez nem a halogatásról szól, hanem arról, hogy szerintem a jó munkához megfelelő előkészítés szükséges. A következő hónapokban tájékoztatom a képviselőket, hogy miként szeretnék előrehaladni e fontos kérdésekkel kapcsolatban.
a PPE-DE Képviselőcsoport nevében. - (DE) Elnök úr, biztos úr, igen tisztelt hölgyeim és uraim! Először is azt kell mondjam, örülök, hogy McCreevy biztos a szóbeli kérdésre adott válaszában nem utasította el az Európai Parlament javaslatait. Az elmúlt néhány évben olyan sok meghallgatás és konzultáció zajlott az európai magántársaságról, hogy képtelen vagyok megérteni, miért van szükségünk egy harmadikra, egy negyedikre, ötödikre, talán még egy hatodikra is akárhányadikra is. Az ügy le van zárva. Volt egy eredeti javaslatunk a Bizottság cselekvési tervében. Ezt az érintettek többsége a módosított cselekvési tervben jóváhagyta. A parlamenti meghallgatások egyértelmű üzenetet küldtek. A Parlament határozatai nem lehettek volna világosabbak, és ennek alapján semmilyen további késedelmet sem tudok elfogadni.
A szakértők általában egyetértenek abban, hogy a bejegyzett székhely határokon átnyúló áthelyezéséről szóló irányelvben joghézag van. Az Európai Unió felkínálja a tőke mozgásának szabadságát - azaz a tulajdon, illetve a tőke más helyszínre történő áthelyezésének lehetőségét -, de ha nekem van egy vállalkozásom, akkor jelenleg nincs ilyen választási lehetőségem, mert nem dönthetem el szabadon, hol legyen a vállalkozásom székhelye, vagy hogy hová helyezzem azt át az Európai Unión belül. Ez nyilvánvalóan a jogszabály hiányossága. A Bizottság éves jogalkotási programjában bejelentette e hiányosság megszüntetésének szándékát. Jelenleg olyan helyzet van, hogy az Európai Bíróság saját esetjogát alakítja ki ezen a területen, és a vadnyugati stílusú dereguláció felé hajlik annál az egyszerű oknál fogva, hogy a jogalkotás tehetetlen; semmit nem tesz azokon a területeken, ahol hiányzik a harmonizáció. Éppen ideje, hogy a jogalkotó cselekedjen, ahelyett, hogy minden felelősséget a Bíróságra hárítson.
Egy utolsó megjegyzés: az Európai Bizottság kezdeményezési monopóliuma nem légüres térben van. Mint bármilyen monopóliumot, azt is összefüggésében kell nézni, és ebben az esetben az összefüggés a Szerződésből és az intézményközi megállapodásokból következik. E szövegek szerint mind a Tanácsnak, mind az Európai Parlamentnek van közvetett kezdeményezési joga. Az intézményközi megállapodásokban a Bizottság vállalta, hogy javaslataikra reagál. Mivel ez a helyzet, nagyon világossá kívánom tenni, hogy amennyiben a Bizottság elmulasztja a lényegi válasz megadását erre a kérdésre a megállapított határidőn belül, javasolni fogom a Jogi Bizottságnak, hogy a mulasztás miatt indítsunk eljárást a Bizottság ellen az Európai Bíróság előtt.
a PSE képviselőcsoport nevében. - Elnök úr, üdvözlöm a biztos úr megállapításait, különösen azokat, amelyek szerint a szabályozóknak és a munkájuk által érintett embereknek együtt kell dolgozniuk a jogszabályokon, és ez része a jobb szabályozás iránti elkötelezettségnek. Üdvözlöm továbbá, hogy szerinte is gazdasági célokat kell kitűzni, és ezeknek a piac igényeit kell tükrözniük.
Amikor a Bizottság társasági jogról tartott saját egyeztetéséről szóló összegzését tekintettem át, figyelmes lettem arra, hogy a válaszolók kevesebb mint fele tartotta szükségesnek az európai magántársaság statútumának létrehozását. Ez némileg ellentmond annak, amit eddig hallottunk, és talán pontosabban megvilágíthatná, biztos úr, hogy mik voltak ezek a válaszok. Felfigyeltem továbbá arra is, hogy a legtöbben inkább a meglévő társasági jog kodifikációjára és konszolidációjára vágynak, és nem ezen túlmutató intézkedésekre. Nyilvánvaló, hogy ez egy nehéz kötéltánc.
A következőt szeretném tudni: mekkora az igény arra, hogy nem nemzeti, hanem európai szintű jogalkotásra van szükség? Feltételezem, hogy bizonyos esetekben olyanok gyakorolnak nyomást, akiknek a hazai szabályozása bonyolult, és akik arra vágynak, hogy az európai jogszabályok egyszerűsítsék az ügyeket. Ám a probléma éppen az, ha az európai jogot teszünk a nemzeti jog fölé, az gyakran sokkal bonyolultabbá teszi az életet. Bizonyos, hogy az egész ügy célja az egyszerűsítés és a tisztázás.
az ALDE képviselőcsoport nevében. - Elnök úr, amikor februárban utoljára beszéltem ezzel az üggyel kapcsolatban, felhívtam a biztos úr figyelmét arra, hogy nem értettem egyet a Parlament minden javaslatával, például a tőkenagyság kérdésében, mert úgy éreztem, hogy a statútum bármely ilyen szűkítése a nagyobb társaságoknak kedvezne. Ezért örömmel nyugtázom, hogy a biztos úr a legutóbbi egyeztetésen kíváncsi volt a kis- és közepes vállalkozások válaszaira.
Ám nekünk proaktívabbnak kell lennünk ezek felkutatásában, és inkább a kis, mint a közepes vállalkozásokra kell összpontosítanunk. Én mindenképpen ezt fogom tenni saját régiómban, és örülök neki, hogy más testületek is hasonlóképpen cselekszenek az Egyesült Királyságban, egyszóval támogatom a kisvállalkozások jelentőségét növelő erőfeszítéseket. Ez különösen igaz abban az esetben, amikor a kisvállalkozások nem rendelkeznek információval, miközben mi is tisztában vagyunk vele, hogy éppen ezeknek a vállalkozásoknak okoz gondot a bonyolult jogi és szabályozási környezetben való eligazodás, és ezért elméletileg éppen őket szeretnénk segíteni a statútummal.
Úgy látom, hogy a Ház javaslatainak következményeképpen a statútum valószínűleg nem segíti majd a kisvállalkozásokat, ami probléma. Amellett érvelek, hogy a változtatások legyenek egyszerűbbek, különben nem változik semmi, legalábbis a kisvállalkozások szempontjából.
(FR) Elnök úr, biztos úr, hölgyeim és uraim, a társaságok versenyképessége és a belső piac hatékonysága is megköveteli a társaságok számára a megfelelő és korszerű jogi statútumot. A nagyvállalatok esetében történt bizonyos előrelépés az európai magántársaság statútumáról szóló rendelet 2001. október 8-i elfogadásával. 2004-ben az Európai Bizottság megnyitotta vitát az európai társaság egy új formájáról, amelyet kifejezetten a kis- és közepes vállalkozások számára alakítottak ki: ez az európai magántársaság.
Ezt a kezdeményezést igen melegen üdvözölték mindazok, akik az elmúlt 30 évben várták - igen, 30 éve. A statútumról szóló megvalósíthatósági tanulmány eredményeit a Bizottság 2005 decemberében mutatta be. Az világosan rámutatott, hogy a megkérdezett gazdasági szereplők hatalmas többsége akarta ezt a statútumot, két fő ok miatt. Először is, az európai statútum bevezetésének azzal az előnnyel kel járnia, hogy eltávolítja a kkv-k letelepedésének és mobilitásának útjában álló akadályokat az Európai Unióban. Másodszor, lehetővé tenné a kkv-k számára az európai címke létrehozását, különös tekintettel az új tagállamok kisvállalkozásaira.
A következő napirendi pont a Bizottság állásfoglalása a gdanski hajógyár bezárásának kockázatáról.
a Bizottság tagja. - Elnök úr, ezzel a kérdéssel kollégám, a versenyjogi biztos, Kroes asszony helyett én foglalkozom.
A Bizottságnak nem áll szándékában bezárni a gdanski hajógyárat. A gdanski hajógyár kulcsszerepet játszott az európai történelemben, és a szabadságért és az újraegyesített Európáért vívott küzdelemben. Szeretnénk, ha a gyár valódi átszervezésen menne át, hogy önmagában is sikeresen versenyezzen az EU és a világ hajógyártási piacán.
Az utóbbi évtizedekben átalakult a hajógyártás egész Európában. A Bizottság tisztában van vele, hogy ez sok hajógyárnak és régiónak egy nehéz folyamat volt. Több hajógyárat bezártak, és a hajógyártási kapacitás csökkent. Ahol a nemzeti állami szubvenciót használtak fel az átalakításhoz, a Bizottságnak fel kellett lépnie a Szerződésben kijelölt felelősségének megfelelően, hogy minden hajógyárnak azonos feltételeket biztosítson az Európai Unión belül, a piac torzulásainak megakadályozása érdekében.
A Bizottság ezúttal ugyanezen felelősségének megfelelően jár el a gdanski beavatkozásának esetében. A gyengélkedő vállalatoknak nyújtott állami támogatás Szerződéssel való összeegyeztethetőségének feltételeit egyértelműen rögzítik az állami támogatásokra vonatkozó közösségi útmutatásokban.
A gdanski hajógyár megfelelő átalakítása évek óta késlekedik; a közpénzeket nem fenntartható munkahelyek létrehozására költötték, hanem egy olyan vállalat életben tartására, amely szokásos piaci körülmények között megszűnt volna.
A Bizottság célkitűzése ebben az esetben három elemből áll. Először is, biztosítani kell, hogy a gdanski hajógyár átalakítása hosszú távú fennmaradásához vezessen. Ez jelentheti a termelés csökkentését, de talán egy olyan kisebb, viszont hatékonyabb hajógyár kialakításához vezet, amely képes megállni a saját lábán.
Másodszor, a hajógyár termelési kapacitását csökkenteni kell, hogy ne torzuljon a hajógyártás piaca, és hogy az európai versenytársak érdeke ne sérüljön az állami beavatkozás nyomán. Másrészt, az átalakítás költségeit jelentős részben saját erőforrásokból - többek között az olyan vagyontárgyak eladásából, amelyek nem szükségesek a hajógyár túlélésének szempontjából -, illetve külső finanszírozásból, piaci feltételek mellett kell fedezni.
És harmadszor, az egyenlő bánásmód biztosítása. Más országok hajógyárainak, akárcsak más lengyel hajógyáraknak, jelentősen csökkenteniük kellett a kapacitásukat. A gdanski hajógyár sem lehet kivétel.
A strukturális alapokat és más EU-támogatásokat más tagállamok is felhasználtak arra, hogy a nehéz átmeneti időszakokat átvészeljék, és hogy az érintett régiókat segítsék. Többször felhívtuk a lengyel hatóságok figyelmét erre a lehetőségre.
A Bizottság szoros és konstruktív párbeszédben marad a lengyel hatóságokkal, hogy megtalálja az előrelépés módját úgy, hogy az állami támogatással való összeférhetőség feltételei teljesüljenek, és az állami támogatás jóváhagyható legyen. Ez a folyamat jelenleg is zajlik.
A gdanski hajógyár megérdemli, hogy egy új és fenntartható helyzetben fennmaradjon a jövőben is az EU versenyen alapuló hajóépítési piacán.
a PPE-DE Képviselőcsoport nevében. - (PL) Elnök úr, mint Gdansk európai parlamenti képviselője úgy érzem, kettős felelősségem van: először a 3000 munkahely és egy olyan létesítmény sorsáért, amelynek szimbolikus státusa van Lengyelországban, és másodszor, annak biztosításáért, hogy mi együttesen feleljünk meg a racionális gazdaság elveinek, amelyre az Európai Közösség épül, és ami prosperitást hozott Európa sok millió lakosának. Ezért úgy vélem, hogy a mai vita nem politikai demonstráció lesz. Túl sok politika veszi körül a gdanski hajógyárat. Politikai szempontból már eddig is túlságosan kihasználták. Bízom abban, hogy most lépést teszünk a lehető legjobb megoldások megtalálása felé.
Azt is gondolom, hogy ilyen szándékok motiválták a Parlament radikális baloldalát, amely kérte ezt a vitát, de rámutatnék arra, hogy ők nem idealisták, akik a szociális boldogság rendszerét keresik, hanem a valódi szocializmus gyakorlói, akiket Lengyelországban ”posztkommunistának” sorolnak be, akik politikai bosszúból már kétszer bezárták a gdanski hajógyárat, ezáltal aláásva annak gazdasági hitelességét, és megteremtve a mai problémák egyik okát.
Én tanúja és szerény résztvevője voltam az 1980. augusztusi kollektív lelkesedésnek, amely létrehozta a Szolidaritást, amely később 10 millió ember mozgalmává vált. Tudom, hogy a jelenlegi hajógyár 3000 alkalmazottja között vannak olyanok, akik akkor az emberi méltóságért, az emberi jogokért és az Európai Unió normáiba beépített egyéb értékekért az életüket kockáztatták. Ezt bátorsággal, de egyben elővigyázatossággal tették a nélkül, hogy erőszakhoz folyamodtak volna. Következésképpen az a felfogás, amelyhez nem tartozott hozzá az erőszak - mint a terror eszköze - alkalmazása, iránymutatásul szolgálhat számunkra is a XXI. században.
Én természetesen a nagy munkásközpontokhoz - a hajógyárakhoz, a bányákhoz és az acélművekhez - hasonlóan, amelyek a Szolidaritás fő támaszát jelentették, rendkívül nagy támogatást szeretnék adni a hajógyár ügyének, mint elszigetelt, más nézetet valló külföldi hang, és azt szeretném, ha ezek a központok most a szabad piacon, a gazdasági siker példáivá válnának. Ez azonban nagyon nehéz lesz, sőt lehetetlen rövidtávon, amint a nyugat-európai nagy nehézipari központok tapasztalatai alapján láthatjuk, mert ezeknél is egész évtizedekig tartott, amíg gazdasági fordulat következett be. Különösen ez a helyzet a hajógyártásban, amely a távol-keleti, koreai, kínai és vietnami versennyel szembesül, ahol az alacsony munkaerőköltségek és mindenekfölött az állami beavatkozás nyílt és rejtett formái a meghatározóak.
Szeretném, ha az Európai Bizottságban is tudatosulna a helyzet bonyolultsága, mert ha ezt nem veszik figyelembe, felgyülemlik a csalódottság, és a politikai populizmus ver gyökeret országunkban. Én megértem a hajógyári munkások csalódottságát, akik úgy érzik, a történelem tartozik nekik, és akik, ahogyan mondják, a lelketlen bürokráciával szembesülnek. Az Európai Bizottság részéről is érzékelhető csalódottság, mivel az egy kivételesen tüzes és szívós létesítménnyel foglalkozik, amely sok hatóságnak beverné az orrát. Tudom, hogy e hajógyár munkásait nem szabad büntetni a meglehetősen helytelen vagy egyszerűen csak ügyetlen módért, ahogyan a jelenlegi kormány ezeket az ügyeket kezeli. Azt is tudom, hogy a megállapodást hosszú távú jövőképre, és nem elhamarkodottan összeállított tervekre kell alapozni. A hosszú távú jövőkép olyan befektetőt jelent, aki modern technológiával szereli fel a hajógyárat, lecserélve a jelenlegi elvavult sólyákat. És, azt hiszem, a mai vita pontosan ebbe az irányba tett lépés.
a PSE képviselőcsoport nevében. - (PL) Elnök úr, helyénvaló, hogy vitát folytatunk a gdanski hajógyárról. Itt két lényeges tényt kell megemlíteni: az első, hogy ez az 1980. augusztus 30-i szczecini megállapodás, valamint az 1980. augusztus 31-i gdanski megállapodás aláírásának évfordulója, és a második nagyon lényeges tény a gdanski hajógyár jelenlegi pénzügyi helyzete.
A gdański hajógyár a lengyelországi történelmi változások, és az Európában, illetve a nemzetközi színtéren bekövetkezett nagy változások szimbóluma. Ez volt a kezdet. A szabad világ vezetői a 80-as években a gdanski hajógyárba jöttek, hogy kitartásra bátorítsanak a küzdelemben. Itt az emberek az emberi jogokért, a szólás szabadságáért, a szabad szakszervezetekért, az emberi méltóságért és az Európai Gazdasági Közösség irányvonala szerinti fejlődésért küzdöttek.
A gdanski hajógyár ezért olyan élő emlékmű, amelyre büszkének kell lennünk, de ez egyben egy hajógyár - talán ma már elsősorban egy hajókat gyártó vállalkozás. A hajógyár dolgozói emlékeztettek bennünket erre a tényre egy héttel ezelőtt Brüsszelben. Nem beszéltek történelmi adósságokról, hanem gazdasági ügyekről, az életükről és a munkahelyükről. A hajógyártás globális iparág. Hajókat könnyen meg lehet vásárolni Ázsiában, nem szükséges, hogy azokat Európában vegyék meg.
Az elmondottakra tekintettel, biztos úr, a versenyképességgel kapcsolatos döntésekben nem szabadna kizárólag az úgynevezett "tisztességes versenyre” koncentrálnunk az EU-n belül. Globális megközelítésre van szükségünk, azaz az Európai Unión belüli hajógyártást a globális versenykörnyezetben kell szemlélnünk, majd figyelembe kell vennünk az Európai Unióban lévő hajógyárak, ide értve a gdanski és a szczecini hajógyárak működését meghatározó valamennyi feltételt.
Az EU piaci szabályai elfogadhatóak és elvként el is fogadják azokat, de végrehajtásuk módjának és a vonatkozó menetrendnek reálisnak kell lennie, és különösen az egyes entitásoknak kell azokat címezni. Ezért lehetnek bizonyos kétségek a privatizációval, mint a célt szolgáló eszközzel kapcsolatban, azaz a privatizációval, mint olyan végcéllal, amelyet egy meghatározott időpontra el kell érni. Ezért felhívom a lengyel kormányt, hogy működjön szorosan együtt a Bizottsággal és a hajógyár vezetésével abban, hogy ezt a vállalkozást hatékonyan működtessék.
az ALDE képviselőcsoport nevében. - (PL) Elnök úr, először is szeretném elmondani, mennyire örülök, hogy az Európai Parlament ma megfontolás tárgyává teszi ezt az ügyet, és mennyire üdvözlöm ezt a kezdeményezést. Szeretnék köszönetet mondani McCreevy biztosnak mai nyilatkozatáért, és elmondani, nagyon fontos, hogy az Európai Unióról, mint közösségről gondolkozzunk.
Amikor belépünk az Európai Parlament épületébe, elhaladunk egy szobor mellett, amely azt mondja L'Europe a un coeur - Európának szíve van. Politikai nyelvre lefordítva ez az európai szociális modell erejét jelképezi. 27 évvel ezelőtt történt, hogy a gdański hajógyár munkásai megkezdték a kommunista rendszer elleni, és a kenyérért és a szabadságért folytatott küzdelmüket. Helyre akarták állítani az emberi munka célját, és meg akarták szabadítani a gazdaságot az állami monopóliumtól. Ez a történelmi hajógyár most szembesül az Európai Bizottság drámai ajánlásával, hogy termelését kétharmaddal csökkentse, két sólyáját pedig mindenképpen zárja be.
Mi úgy véljük, hogy ebben a helyzetben a következő lépéseket kell megtenni. Először is, a sólyabezárást egyre kell korlátozni, és így kell helyreállítani a hajógyár esélyét, hogy nyereséges legyen. Másodszor, időt kell hagyni a hajógyár menedzsmentjének rendbe tételére, mivel a jelenlegi menedzsment sok kívánnivalót hagy maga után (hogy a hajógyár nyereségessé váljon, és a 3000 munkás ne veszítse el munkahelyét). Harmadszor, emlékezzenek arra, hogy a gdański hajógyár nagy európai emlékműként és tanúbizonyságként képviseli azt a tényt, hogy a társadalmi szolidaritás egyike az Európai Uniót megalapozó értékeknek.
Az európai intézmények azonban ezt a határozatot nem hagyhatják figyelmen kívül. Cselekedeteink pragmatizmusának együtt kell járnia annak megértésével, hogy az emberek számára, és az embereknek köszönhetően építjük az Uniót. Európa ereje újító és versenyképességünktől függ, de attól is, hogy érzékenyek vagyunk-e a gyengébbek és kevésbé szerencsések sorsa iránt. Az én véleményem szerint ez is hozzátartozik a szabadság liberális üzenetének jelentéséhez. Szeretném megemlíteni az egyik emlékemet: azt, hogy az Európai Unió valamennyi országában európaiak generációi viselték kabátjuk kihajtóján büszkén és reménnyel teli a Szolidaritás jelvényét. Vannak ilyen emberek ebben a teremben is. Így ők az a generáció, amelynek tagjai felépítik Európa egységét, és nekik kell tudatában lenniük a gdański hajógyár történelmi jelentőségének.
az UEN képviselőcsoport nevében. - (PL) Elnök úr, én kísértem a hajógyári munkásokat a Kroes és Špidla biztosokkal folytatott tárgyalásaink során. Velük voltam akkor is, amikor megjelentek az Európai Bizottság előtt, és Európához fordultak segítségért. A gdański hajógyár már kezd kikeveredni pénzügyi bajokból, és már nyereségesen működik. Nagy hiba lenne, ha a súlyos pénzügyi restrikciók megakadályoznák abban, hogy nyereséget termeljen, és az ott dolgozók, illetve mindannyiunk erőfeszítései révén sikert érjen el.
Én is szeretném hangsúlyozni a történelmi vonatkozást. Nem lennénk itt 27 ország az egyesült Európában, Európa nem lenne túl a nukleáris háború fenyegetésén, ha nem lett volna a Szolidaritás, amely a gdański hajógyárban született. Erre mindenkinek emlékeznie kell, beleértve az itt ülő politikusokat is.
Arra is szeretnék rámutatni, hogy mindazok, akik ebben az ügyben eddig felszólaltak, és azt hiszem, azok is, akik majd később szólalnak fel, teljesen ebben az ügyben politikai nézeteinktől függetlenül egyetértenek. Ezt figyelembe kell venni.
(IT) Elnök úr, hölgyeim és uraim, kértem, hadd szólalhassak fel egy, a munkánk ütemezésével kapcsolatos kérdésben: az a tény, hogy az új iskolai év több esztendeje, és sajnos jövőre is egybeesik a plenáris ülésünkkel, súlyos családi problémákat okoz képviselőtársaink és sok tisztviselőnk számára. Nézetem szerint ez egy olyan kérdés, amelyről a Parlamentnek vitát kellene folytatnia, mert gyermekeink jóléte, akiket szüleiknek kellene iskolába vinniük, olyan ügy, ami a Parlamentre tartozik.
Köszönöm, Frassioni asszony, biztos vagyok benne, hogy ön fején találta a szöget, de elkésett a gyűlésről, így kérem, fáradjon az iskolaigazgatóhoz!
Elnök úr, nem tudom, hogy ez milyen szabály alá tartozik, de az én szavazási listámon egy másik szavazásra kerülő jelentés szerepel - Ayala Sender. Újra összeülünk 12.30-kor?
A vitát még nem tartottuk meg, és a szavazásra holnap kerül sor. Köszönöm, hogy felvetette ezt a pontot.
írásban. - (PT) Itt van előttünk a Finn Köztársaság kezdeményezése, amelynek célja az elemzési fájlok szabályzatának hozzáigazítása a hatályos jogszabályhoz.
A 2003. évi jegyzőkönyv azonban, amely ez év áprilisában lépett hatályba, módosítja az Europol Egyezmény harmadik címét, és különösen az elemzési fájlok létrehozására és az ilyen fájlokban lévő személyes adatok gyűjtésére, feldolgozására, felhasználására és törlésére vonatkozó részt.
Ez azt jelenti, hogy az elfogadott végrehajtási szabályokat ennek megfelelően kell módosítani.
Ezért ez egy olyan intézkedés, amely, bár ideiglenes, szükséges és helyénvaló.
Ez az intézkedés csak korlátozott időszakra lesz hatályban, mivel valamennyi előző jogszabályt eltörlik, amikor a Tanácsnak az Európai Rendőri Hivatal létrehozásáról szóló határozata hatályba lép.
(DE) Elnök úr, én megszavaztam ezt az állásfoglalást, de van egy pontja, amelyet szeretnék kiemelni - az európai védekező erő létrehozására való hivatkozás. Van itt nálunk az Európai Parlamentben egy tendencia, amely szerint konkrét eseményekre úgy reagálunk, hogy azonnal egy új intézmény létrehozását vagy egy új pozíció kialakítását követeljük.
Ebben az esetben ismételten nagyon világossá kell tenni, hogy a természeti katasztrófák kezelésének felelősségét egyszerűen nem lehet és nem szabad kivenni a tagállamok kezéből: épp ellenkezőleg, az elsődlegesen az ő felelősségük, és az ő hatalmukban van a megelőző intézkedések meghozatala és annak biztosítása, hogy a tűzoltóságok a lehető legjobb felszerelést és képzést kapják, hogy hatékonyan küzdhessenek meg a katasztrófákkal. Kivételes esetekben, szélsőséges katasztrófa esetén természetesen lehet folyamodni az Európai Unió támogatásáért és szolidaritásáért, amelynek a beavatkozását kívánják kérni. Az elsődleges felelősségnek azonban a tagállamoknál kell maradnia.
(DE) Elnök úr, én megszavaztam a természeti katasztrófákról szóló állásfoglalást, mert ismételten bebizonyosodott, hogy Európa nem sebezhetetlen az extrém helyzetekben, és szüksége van az EU szolidaritására. Annak azonban egyértelműnek kell lennie, hogy sokkal jobb koordinációra van szükség, és nem engedhetjük meg, hogy olyan helyzet forduljon elő, amikor az EU-tagállamoknak harmadik országokból kiegészítő segítségre van szükségük, mert nem vagyunk olyan helyzetben, hogy magunk biztosítsuk a szükséges segítséget. A tagállamok előtt álló kihívás a jobban szervezett segélynyújtó szervezetek kialakítása, különösen ahol önkénteseket alkalmaznak, például a lehető legjobb képzés és felszerelés biztosításával a tűzoltóságok számára.
Az elhullott háziállatok és vadállatok ártalmatlanítása súlyos probléma, amelyet a lehető leghamarabb meg kell oldani egyrészt, hogy a járványveszélyt megelőzzük, másrészt, hogy a környezetben okozott kárt csökkentsük.
(DE) Elnök úr, én is megszavaztam az állásfoglalást, bár véleményem szerint nem engedhető meg, hogy a rettenetes erdőtüzek miatt tovább duzzasszuk az EU intézményeit. Véleményem szerint sem az európai polgári védelmi ügynökség, sem az európai katasztrófaintervenciós erő nem lenne képes hatékony védelmet biztosítani az Európai Unióban előforduló természeti katasztrófákkal szemben. Valószínűbb, hogy ezek csak a bürokráciát és a költségeket növelnék.
Amire szükségünk van, az a nemzetközi együttműködés javítása, hogy készen álljunk a jövő természeti katasztrófáira; kellő módon karban kell tartanunk tűzoltóságainkat, de az erdeinket is, hogy ilyen méretű katasztrófák egyszerűen ne fordulhassanak elő a jövőben.
Elnök úr, el kell mondanom, hogy a saját frakcióm szavazási listáján ez a természeti katasztrófákról szóló határozat erdőtüzek néven szerepel, pedig az e nyári természeti katasztrófák ennél szélesebb területet fogtak át, és szeretném felhívni a figyelmet az évszázad az én régiómban bekövetkezett legnagyobb árvízére. Egyharmadmillió ember maradt több mint egy hétig ivóvíz nélkül. Négyezer otthon sérült meg jelentősen, tízezreket kellett kiköltöztetni, és mindez összesen százötven millió euróba került.
Remélem, hogy kormányom az Európai Bizottság segítségéhez fog folyamodni, hogy a régióm körzetein és városain, és más brit területeken segítsen azon költségek kompenzációján, amelyek különben a lakosság egy igen szűk rétegének vállát nyomnák.
A állásfoglalásra irányuló indítvány címe "természeti katasztrófák”, és az javított.
Elnök úr, szeretném a Ford úrnak az egyesüli királyságbeli természeti katasztrófákkal kapcsolatban tett megjegyzéseire reagálni. Talán nem mindenki hallott róla, de 40 000 lakóingatlant öntött el az ár. Kilencszáz iskolát érintett az ár. A fő vasútvonalak még mindig le vannak zárva. Mezőgazdasági földek is víz alá kerültek, többek között az EK babtermelésének 75 százaléka. Az én régiómban, Yorkshire-ben és Humberben több ezer ember érintett, akik közül sokan még mindig nem térhettek vissza lakóhelyükre.
Mivel az EK kormánya immár szolidaritási segélyért folyamodott, szeretnénk kérni a Bizottságot, hogy minél hamarabb válaszoljon erre, ugyanekkor szeretnénk megkérni az EU összes intézményét, hogy legyen a klímaváltozás a fő prioritásuk. Remélem, a következő hónapban a Ház elé kerülő fontos joganyag kapcsán a kollégák nem felejtik el az e nyáron történt természeti katasztrófákat, és biztosítják hozzájárulásunkat a klímaváltozás hosszú távú ügyéhez, és remélem, nem történik több olyan méretű természeti katasztrófa, mint amilyen ezen a nyáron.
Elnök úr, én is támogatom, hogy lehessen az Európai Bizottsághoz fordulni pénzügyi segítségért. Az én délkelet-angliai régióm hasonló károkat szenvedett el, különösen Oxfordshire-ben és Berkshire bizonyos részein, és én, valamint kollégám, Hannan úr, az Európai Bizottsághoz fordultunk rendkívüli segélyért. Azért szólalok fel, hogy felkérjem a Bizottságot, gyorsítsa fel a segély ügyét, hogy délkelet-angliai régiómban visszaállíthassuk a normális viszonyokat.
írásban. - (FR) Az ezen a nyáron előfordult természeti katasztrófákról szóló állásfoglalás szavazása során ki akartam fejezni szolidaritásomat az áldozatok családjaival, és azokkal, akik az elpusztított régiókban élnek. Ez egyben a köszönet kifejezése is mindazoknak a szakembereknek, önkénteseknek és helyhatóságoknak, akik, illetve amelyek segítettek a tűzoltásban és az árvizek áldozatainak mentésében.
Azt hiszem, sürgős szükség van vészhelyzeti közösségi segélyezési intézkedések, különösen pénzügyi intézkedések létrehozására, hogy segíthessünk a súlyos kárt szenvedett régiók felélesztésében. Helyre kell állítanunk az érintett területek termelési kapacitásait is, meg kell próbálnunk ösztönözni több munkahely teremtését, és megfelelő lépéseket kell tennünk a munkahelyek és más bevételi források elvesztéséből adódó társadalmi költségek ellentételezésére.
Engem még mindig nyugtalanít a szélsőséges időjárás által okozott katasztrófák növekvő száma, ami szakértők véleménye szerint nagyrészt a globális felmelegedést okozó klímaváltozásnak tudható be. Ezért sürgetem a Bizottságot, hogy tegyen lépéseket a kiotói kötelezettségvállalások betartásának garantálására.
írásban. - Miközben támogatom a természeti katasztrófákról szóló állásfoglalásra irányuló közös indítvány megszavazását, a brit konzervatívok ódzkodnak egy "európai erő” (9. bekezdés) megalakításától, mivel úgy véljük, inkább a tagállamok hatáskörében kellene tartani a megelőzést és a gyors reagálási képességeket.
írásban. - (PT) Ezt az állásfoglalást jónak tartjuk és javasoljuk annak megszavazását, de fel kell hívnunk a figyelmet néhány fontos javaslat hiányára (a korábbi EP-állásfoglalásokra való több hivatkozás ellenére), és más javaslatok megkövetelésére, amelyekkel kapcsolatban súlyos kétségeink vannak.
Így ragaszkodnunk kell ahhoz, hogy szükség van a szolidaritási alap szabályozásának felülvizsgálatára, hogy az fedezze a regionális katasztrófákat, hozzon létre mechanizmusokat az érintett emberek támogatására, és nyújtson segítséget az újraerdősítéshez, kellő figyelemmel a klímaváltozás által okozott súlyos katasztrófák megelőzésére. Szükség van olyan mezőgazdasági biztosítási rendszerre, amelyet az Európai Unió finanszíroz, hogy olyan vészhelyzetek esetén mint a szárazság, a tűz vagy az áradások, a gazdák számára biztosítson minimális jövedelmet.
Lényeges, hogy a megelőzés politikáját válasszuk a természeti katasztrófák problémájára, amely különösen a mediterrán területet érinti, és radikális változásokat vezessünk be a közös agrárpolitikában, hogy felléphessünk a kis- és közepes méretű gazdaságok és családi gazdaságok hanyatlása ellen azzal, hogy ösztönözzük a mezőgazdasági termelést, a biodiverzitást és a földek birtokba vételét.
Kétségeink vannak a közösségi polgári védelmi mechanizmussal kapcsolatban, mert arról kiderülhet, hogy csak egy újabb módja a nemzeti szuverenitás fontos vonatkozásai megszüntetésének, például a természeti erőforrások, különösen az erdők és erdős vidékek kezelése tekintetében.
írásban. - (PL) Mi már néhány éve a Parlament őszi ülésszakát az Európát a nyáron érő természeti katasztrófák tragikus körülményeinek tárgyalásával nyitjuk meg. A szárazság, a hőhullámok, az áradások és a tüzek pusztítják Európát. Ha ehhez hozzávesszük a természeti erők által okozott ipari katasztrófákat, olyan Európa képét látjuk magunk előtt, amelynek polgárai tehetetlenül állnak a természet romboló ereje előtt.
Ebben az évben több mint hatvanan haltak meg a tüzekben Görögországban, sok család minden tulajdonát elvesztette, és több ezernyi hektár erdő és olajfaliget vált füstté. Ez valóban tragikus kép. Tudom, hogy mit jelent egy ilyen tragédia. Az én hazámat áradások sújtották, és tragikus bányabalesetek miatt is sok áldozatunk volt. Ezért szeretném szimpátiámról és az európai szolidaritásról biztosítani a családokat, a görög katasztrófa áldozatainak szeretteit, valamint a tüzek által érintett régiók lakosait.
Ugyanakkor nem hiszem, hogy Európa megengedhetné magának, hogy passzívan álljon az ilyen eseményekkel szemben. Ez nem csak az EU pénzügyi támogatását jelenti, ami lehetővé teszi a katasztrófák által sújtott régiók újjáépítését. Mindenekelőtt fel kell készülnünk a hatékonyabb megelőzésre és a korai figyelmeztető mechanizmusra az EU-n belül, ami, ha nem is teszi lehetővé a katasztrófák elkerülését, minden bizonnyal mérsékelné azok következményeit. Bár a lakosság katasztrófákkal szembeni védelme az egyes államok felelőssége, gondolkoznunk kellene a nemzeti válságellenőrzési politikák hatékonyabb monitorozásáról, és talán még egy közös gyors reagálású erőről is ilyen katasztrófák esetére.
írásban. - (PT) Szeretnék kifejezést adni legmélyebb szomorúságunknak a tavaszi súlyos erdőtüzek által különösen Görögországban szedett áldozatok miatt, és szolidaritásunknak családjaikkal és mindazokkal szemben, akiket ez sújtott.
Cavaco Silva úr, üdvözlöm önt az Európai Parlamentben. Nagy öröm az Európai Parlament számára, hogy fogadhatja a Portugál Köztársaság elnökét.
(DE) Elnök úr, kedves kollegák! Nagy öröm számomra és mindannyiunk számára, hogy a mai napon az Európai Parlamentben üdvözölhetjük a Portugál Köztársaság elnökét, Aníbal Cavaco Silva urat. Elnök úr, az ön Portugália miniszterelnökeként eltöltött 10 éve alatt megszilárdította az ország demokratikus intézményeit, és sikeresen előmozdította gazdasági fejlődését. Előre gondolkodó európaiként ön biztos kézzel vezette Portugáliát az Európai Unió tagsága felé vezető úton. Látom, hogy az Európai Bizottság elnöke, José Manuel Durão Barroso is itt van, és természetesen arra is rá kell mutatnom, hogy a közelmúltban Portugália vette át az Unió elnökségét A mai napon önt is melegen üdvözöljük, Barroso úr.
Tíz éve már, hogy a Portugál Köztársaság elnöke utoljára szólt az Európai Parlamenthez. Azóta hosszú utat tettünk meg együtt. Ma itt Strasbourgban, a Parlamentben ön Portugália elnökeként abból az alkalomból van jelen, hogy országa harmadszor tölti be az EU-elnökségét. Portugália három elnökségét a legjobban úgy lehetne összegezni, hogy "ambiciózus a Közösségért”, mivel minden alkalommal Portugália korunk létfontosságú kérdéseivel foglalkozott - például a Lisszaboni Stratégiával vagy az EU Afrikával és Dél-Amerikával fenntartott kapcsolataival. Ez az elnökség sem kivétel. Ezúttal Portugália napirendjén a kormányközi konferencia sikeres lezárása és a reformszerződés elfogadása szerepel, együtt a kül- és biztonságpolitika megerősítésével, és különösen a Dél-Amerikával, Afrikával és a Mediterrán-régióval fenntartott szorosabb kapcsolatok fejlesztésével, a klímaváltozással kapcsolatos további intézkedésekkel és a Lisszaboni Stratégia megvalósításával.
Azok a felfedezések, amelyeket a XIV. században Lisszabonban vitorlát bontó hajósok tettek a földgolyó valamennyi sarkában, a tényleges első lépések voltak a globalizáció felé. Az a világ felé nyitás és a tolerancia kultúrája, amelyet az önök országa fejlesztett ki évszázadok során, különösen értékes tapasztalatot jelent a ma globalizációjának összefüggésében, és ez előny számunkra is, itt az Európai Unióban.
Portugália erőfeszítései, hogy fejlessze kapcsolatait Dél-Amerikával, és dél-amerikai kapcsolatait a Brazíliával való különleges viszonyán keresztül építse, nagyon is tükrözi saját véleményünket. Az önök toleranciakultúrája és globális szemléletmódja lehetőséget jelent a ma világában. Ezen elnökség alatt az önök országa a XIV. századi felfedezők munkájára építhet ugyanazzal a bátorsággal, és ugyanazzal az állhatatossággal, mint ami bennük is megvolt. Sok szerencsét és sok sikert kívánunk feladataikhoz.
a Portugál Köztársaság Elnöke. - (PT) Az Európai Parlament elnöke, az Európai Bizottság elnöke, hölgyeim és uraim!
Szeretném köszönetemet kifejezni az Európai Parlament elnökének jóindulatú szavaiért, és elmondani, hogy milyen nagyra értékelem ezt a mostani meghívást. Megtiszteltetés számomra, hogy lehetőségem van önökhöz, Európa népeinek képviselőihez és e nagy európai intézmény, az Európai Parlament képviselőihez szólni.
Nagyon is tudatában vagyok annak, hogy ez a Parlament milyen meghatározó szerepet játszott az európai integráció sikeres folyamatában. Nem felejtettem el az ezzel az intézménnyel folytatott intenzív és gyümölcsöző együttműködést 1992-ben, amikor miniszterelnökként én vezettem a Tanács első portugál elnökségét, amelynek mottója, talán emlékeznek rá, "Az Európai Unió felé” volt. Az Európai Parlament hozzájárulása az erős belső piac létrehozásához és a Maastrichtban megszületett Európai Unió-projekt előrehaladásához alapvető fontosságú volt.
Országom most harmadik alkalommal tölti be az Európai Unió Tanácsa elnökségének szerepét. És ismételten nagy kihívásokkal nézünk szembe. Olyan kihívásokkal, amelyek a tagállamok és az európai intézmények politikai akaratának konvergenciáját igényli. Kollektív energiáink és eltökéltségünk koncentrálása fontosabb, mint valaha is volt, hogy elérjük, amire valóban szükség van ahhoz, hogy Európa erősebb és összetartóbb legyen. Végső soron ez az, amit Európa polgárai elvárnak vezetőiktől.
A portugál elnökség mindent megtesz az Európa építésében való előrehaladáshoz nélkülözhetetlen konvergencia létrehozása érdekében. Különösen bízom abban, hogy őszinte és nyitott együttműködésben lesz részünk az Európa Parlamenttel, olyanban, amilyet az előző portugál elnökségek alatt élveztünk.
Az elnökség egyik prioritása, hogy - az Európai Tanácsban júniusban elért megállapodás alapján - megkössük a reformszerződést. Ezt a megállapodást nagyon fontos lépésnek tekintem, olyannak, amely reményeim szerint lehetővé teszi számunkra, hogy túllépjünk azon az időszakon, amelyet az európai építés folyamatának bizonyos fokú eróziója jellemzett. Ezért koncentrált erőfeszítést kérek annak biztosítására, hogy a portugál elnökség alatt az új szerződés megszülessen.
Ha a tárgyalások befejeződnek, és ezt a fejezetet lezártuk, az Európai Uniónak növekvő következetességgel és megújult bizalommal kell az Európa polgárai számára aggályos kihívásokra összpontosítaniuk: a gazdasági növekedésre, a foglalkoztatásra, a biztonságra, a környezetre, az energiaügyekre és a globalizációra. Ez az a napirend, amellyel kapcsolatban Európának lépnie kell saját magunk és a jövő generációk érdekében.
Ezért úgy tűnik nekem, hogy ez a megfelelő pillanat a szolidaritás, mint az Európa építése egyik alapvető pillére értékének hangsúlyozásához. A szolidaritás lényegében Európa további építésének sine qua non-ja, amely egyenrangú a másik valóban alapvető elvvel, a szubszidiaritással. Olyan szolidaritásról beszélek, amely megfogható, gyakorlatias, a politikákban és közös intézkedésben testesül meg, nem pedig a retorikai, az à la carte szolidaritásról.
Ezen a ponton emlékeztetem önöket az 1950. évi Schuman-nyilatkozatra, és idézem, hogy Európát...konkrét eredmények által építjük fel, amelyek legelőször a de facto szolidaritást hozzák létre. Továbbra is e szavaknak kell vezetniük bennünket az erősebb és összetartóbb Európa építésére irányuló erőfeszítéseinkben. Az Európai Unió egyik fő kockázata az erős szolidaritásra épülő Unióhoz való tartozás gondolatának elvesztése. Ahhoz, hogy valódi unió lehessen, alapvető fontosságú fenntartani azt a közösségi érzést, ami nem véletlenül volt az európai építkezésnek adott eredeti név.
A de facto szolidaritást létrehozó egyik konkrét eredmény az 1986. évi Egységes Európai Aktusban létrehozott gazdasági és szociális kohézió koncepciója volt, amellyel kapcsolatban az a megtiszteltetés ért, hogy részt vehettem a tárgyalásokon, és azt Portugália miniszterelnökeként én írhattam alá.
Az európai integráció rendkívüli előrehaladása az elmúlt 20 évben nem lett volna lehetséges a gazdasági és szociális kohéziós politikák nélkül. Ezek hozzájárultak a politikai kohézióhoz, a gazdasági növekedéshez, a foglalkoztatáshoz, a területi kohézióhoz, az egyenlő esélyekhez és Európa tekintélyének megerősödéséhez a világban.
Mos új okai vannak a kohézió elve iránti megújuló érdeklődésnek. A fokozódó globalizációra, a hatalmas méretű migrációra, az elöregedő lakossággal társított társadalmi és gazdasági egyensúlytalanságokhoz vezető demográfiai fejleményekre gondolok.
A fenntartható fejlődés három tényezője jól ismert: a társadalmi, a gazdasági és a környezeti aspektusok. Ez az európai integráció centrális célja, amelyet számos alkalommal erősítettünk meg újra, és amelyet beágyaztunk a Lisszaboni Stratégiába.
Ebből az alkalomból én a társadalmi vonatkozásra, és különösen a szegénység és a társadalmi kirekesztés témájára szeretnék koncentrálni.
A szolidaritás elve mellett a haladásnak van egy etikai és erkölcsi koncepciója is, amely nélkül az európai gondolat alapító értékei eltűnnének. Olyan értékek, mint az állhatatos békevágy, a szabadság és az emberi jogok megerősítése, a közösségi szellem, a ragaszkodás a méltányossághoz és a szociális igazságossághoz, a munka méltóságának érvényesítése és a kísérlet a polgári felelősség tágabb és felszabadítóbb érzetének átadására.
A szegénység és a társadalmi kirekesztés elleni harc egyértelmű európai célként való azonosítása mindannyiunkra felelősséget ró, hogy új megoldásokat találjunk az egyre bonyolultabb és makacs problémákra. A szociális napirend, együtt a Lisszaboni Stratégia céljaival, megfogalmazza az előttünk álló ambiciózus és nehéz kihívást.
Ezzel összefüggésben megjegyzem, hogy ebben az évben van az Európai Szociális Alap létrehozásának 50. évfordulója, és az Európai Foglalkoztatási Stratégia 10. évfordulója. Egyben ez az egyenlő esélyek európai éve is.
A Portugál Köztársaság elnökeként a társadalmi befogadás témáját választottam egyik prioritásomként. Első hivatali évemben előmozdítottam a Befogadáshoz vezető út című programot, hogy mobilizáljuk a portugál népet és hívjuk fel a figyelmet a tartós szegénység, a jövedelmek egyenlőtlen elosztása és a kirekesztés indikátoraival való foglalkozás sürgető szükségére, mivel ezek még mindig a polgárok ezreit érintik.
Jobban meg vagyok győződve arról, mint valaha, hogy ezzel a kihívással rugalmas és innovatív megoldásokkal kell megküzdenünk: nagyobb felelősséggel a nem kormányzati szervezetek és általában a polgárok részéről, az állami intézkedések és a civil társadalom kezdeményezéseinek jobb koordinációjával, annak elismerésével, hogy a jövedelem újraelosztására irányuló politikák nem zárják ki, sőt előírják a mindenki számára több és jobb lehetőség létrehozását arra, hogy osztozhassunk a gazdagság megteremtése, a személyes eredmények és a fenntartható fejlődés céljaiban.
Európai normák szerint Portugáliának még hosszú utat kell megtennie. Az is igaz azonban, hogy Európa egésze még mindig távol van a szociális kohézió céljának elérésétől, amelyet megkísérel, és amellyel nem hagyhat fel.
Tény, hogy a közelmúlt évtizedeiben a gazdasági és szociális mutatók az Unión belül eltérő prosperitási szinteket tártak fel, azzal, hogy a kevésbé fejlett tagállamok együtt lényegesen közeledtek az európai átlaghoz.
Az államok gazdasági konvergenciáját azonban nem szabad összekeverni az államokon belüli társadalmi csoportok konvergenciájával, mert ezt a folyamatot a méltányosság és a szociális igazságosság parancsának kell alávetni. Ebből a szempontból el kell ismernünk, hogy nagyon keveset haladtunk előre.
A Tanács ismerteti az általános költségvetés tervezetét - 2008. évi költségvetés
(DE) A következő napirendi pont, hogy a Tanács ismerteti a 2008. évi általános költségvetés tervezetét.
A Tanács hivatalban lévő elnöke. - (PT) Elnök úr, hölgyeim és uraim, abban a megtiszteltetésben van részem, hogy a Tanács elnöksége nevében ismertethetem az Európai Közösségek 2008. pénzügyi évre vonatkozó általános költségvetésének tervezetét, amelyet a Tanács 2007. július 13-án fogadott el.
Mindenekelőtt szeretném jegyzőkönyvbe foglaltatni, hogy a 2008. évi költségvetés Tanács általi első olvasatát megelőző tárgyalásokon kiváló és konstruktív légkör uralkodott. Az egyeztető tárgyalás lényeges eredményt hozott, nevezetesen: fontos témákra vonatkozó öt közös nyilatkozatról jutottunk megállapodásra, ami jó alapot ad a jövőbeni munkához.
E tekintetben meg vagyok győződve arról, hogy a költségvetési hatóság két ága közötti kiváló együttműködés - a Bizottság értékes támogatásával együtt - kedvező eredményt sejtet. Biztosíthatom önöket, hogy a Tanács örömmel folytatja a költségvetésre vonatkozó konstruktív párbeszédet, hogy kielégítő megállapodást érjen el egy jó közösségi költségvetésről a 2008. évre.
2007. márciusában ünnepeltük a Római Szerződések 50. évfordulóját, és megerősítettük közös értékeinket és céljainkat. Abban a dinamikus projektben, amit Európai Uniónak nevezünk, az Európai Unió költségvetése - hasonlóan az egységes valutához - egyike a legkézzelfoghatóbb kifejeződésének annak, hogy az európai polgár és adófizető számára mit jelent európainak lenni. Ezért az Európai Unió költségvetését azokra a kihívásokra tekintettel kell elkészíteni, amelyekkel együtt szembesülünk. Különféle kihívások vannak, én azonban, ha megengedik, a figyelmet azokra hívnám fel, amelyeket fontosabbnak tartok. Elsőként a vállalkozások előtt álló akadályok megszüntetésének kihívása annak érdekében, hogy létrejöjjön a Lisszaboni Stratégián alapuló dinamikus európai gazdaság. Egy másik kihívás a transzeurópai közlekedési hálózat létrehozása, hogy közelebb hozzon bennünket egymáshoz, és megszilárdítsa a belső európai piacot. Az információs társadalom kihívása az emberi erőforrások és a társadalmi befogadás fontosságára mutat rá.
Az Európai Unió nagyobb erőt merít abból, ha polgárai ebben a modern történelemben egyedülálló projektben tájékozottan vesznek részt. A legutóbbi kihívásnak, amely néhány régiót különösen érint - a klímaváltozás kihívásának - a megújuló energiaforrások fejlesztésével, és a természeti erőforrások hatékonyabb és társadalmi szempontból felelősebb felhasználásával kell megfelelnünk.
Mindezek a kihívások a világgazdaság globalizációjának összefüggésében merülnek fel, amely komoly felelősséget jelent Európa öreg kontinensének, olyan kihívás, amelyre gazdasági és társadalmi szinten, az európai gazdaság termelékenységének növelésére és a társadalmi kohézió megerősítésére irányuló politikákkal kell válaszolnunk. Ez az, amit kormányzásunktól valamennyi európai vár. Meg kell kettőznünk erőfeszítéseinket annak érdekében, hogy költségvetésünk hatékony és hathatós választ adjon a politikai prioritásokra.
Ezért csökkentenünk kell az adminisztrációs terheket - az ezzel kapcsolatos aggályokat a Tanács és az Európai Parlament osztja -, a Bizottságnak pedig fel kell gyorsítania az operatív programok és projektek jóváhagyásának folyamatát, hogy elkerülhessük a végrehajtás késedelmét. A gyorsabb jóváhagyás azonban nem kérdőjelezheti meg a jó költségvetési gazdálkodás elveit. Igaz, hogy nagyobb rugalmasságra van szükségünk, de nem azon az áron, hogy felhagyjunk az európai adófizetők pénzének hatékony és felelős felhasználásával.
Mielőtt részletesebben bemutatnám a 2008. évi költségvetés tervezetét, szeretném rögzíteni a Tanács határozatai mögött álló irányelveket. Röviden, az alapvető elemek a megfelelő finanszírozás az Európai Unió különféle prioritásaira; a kifizetési előirányzatok körültekintően ellenőrzött növelése; a pénzügyi keret jelenlegi felső határainak betartása, és ahol szükséges, a felső határok alatt elegendő fedezetet hagyva a különféle költségvetési fejezetekre és alfejezetekre; és végül, a pénzügyi fegyelem és jó költségvetési gazdálkodás.
Ha megengedik, csak egyetlen részletet említenék meg. A Tanács az előzetes költségvetés-tervezet elemzésének befejezéséhez a célok és tevékenységek költségvetése elkészítésének összefüggésében kifejlesztett költségvetési eszközök kombinációját alkalmazta, ami rendkívül hasznosnak bizonyult. Közöttük is fel szeretném hívni a figyelmet a tevékenység tervezési űrlapokra, amelyekkel kapcsolatban a Tanács, miután közülük számosat mélységében megvizsgált, úgy véli, hogy a folyamat általános minősége lényegesen javult, és reméli, hogy a jövőben ezt a költségvetési megközelítést tovább fejlesztik.
A 2008. évi költségvetés-tervezet kötelezettségvállalási előirányzata 128 ezermillió euró, és kifizetési előirányzatainak fő összege 119 ezermillió euró. Ami a kötelezettségvállalásokat illeti, emlékeztetni szeretném önöket, hogy a Tanács alapvető fontosságúnak tartja, hogy ezek a 2008. évi költségvetésben a megfelelő szintet érjék el, kellően figyelembe véve az abszorpciós kapacitásokat. Amint tudják, mi úgy ítéljük meg, hogy a kifizetési előirányzatok túlbecslése nem ad megoldást a kifizetetlen kötelezettségvállalásokra, a Reste à liquider problémájára. Az egyik irányelvünk ezért a szükségletek - valós és egyértelműen meghatározott szükségletek - felmérése volt, melynek eredményeként a 2007. évi költségvetéshez képes 3,4%-kal növeltük a kifizetéseket.
Ami az 1a alfejezetet illeti - Versenyképesség a növekedés és a foglalkoztatás érdekében -, a Tanács megfelelő finanszírozást kíván biztosítani a Lisszaboni Stratégiával kapcsolatos prioritásoknak, miután lényeges fedezetet hagyott meg az Európai Tanács júniusi következtetéseiben meghatározott európai uniós prioritások fedezetére, valamint az eddig még előre nem látható szükségletekre. Bár a Tanács korlátozni kívánja az ezen alfejezet alá tartozó növekedést a 2007. évi költségvetéssel összehasonlítva, szeretnék rámutatni, hogy a Tanács továbbra is nagyon komoly növekedést biztosít a kutatási költségvetés számára, azaz 7,75%-ot kötelezettségvállalásokban, és 45%-ot a kifizetésekben, tekintettel az előző évek megvalósítási arányára és az abszorpciós kapacitásokra. Ez a növekedés tükrözi, hogy a Tanács milyen nagy fontosságot tulajdonít a Lisszaboni Stratégia hatékony megvalósításának, amely, amint már korábban említettem, alapvető eleme az Európai Unió gazdasági fejlődésének.
Ami az 1b alfejezetet illeti - Kohézió a növekedés és a foglalkoztatás érdekében -, a Tanács el kívánja fogadni a Bizottság által az előzetes költségvetés-tervezetben javasolt kötelezettségvállalási előirányzatokat. Ami a kifizetési előirányzatokat illeti, szeretném hangsúlyozni, hogy a javasolt növekedést még jelentősebb szinten, azaz 6,2%-on tartottuk fenn, figyelembe véve az abszorpciós kapacitásokat, és a régi programok befejezésével és az új programok végrehajtásával kapcsolatos múltbéli tapasztalatokat.
Ami a 2. költségvetési fejezetet illeti - A természeti erőforrások megőrzése, és az azokkal való gazdálkodás -, a Tanács által javasolt előirányzatok a korábbi eredményekre épülnek; a múlt tapasztalatai azt mutatják, hogy ezek az előirányzatok a horizontális alkalmazás ellenére, is általánosságban szólva mindig nagyon közel vannak a végleges végrehajtási adatokhoz.
Szeretnék bővebben szólni a vidékfejlesztés és a strukturális és kohéziós alapok területén az operatív programok és projektek jóváhagyására vonatkozó néhány megfontolásról, a 2007-2013 közötti időszakra vonatkozóan. Ez volt a témája az egyeztető tárgyalásunkon jóváhagyott egyik közös nyilatkozatnak, és biztosíthatom önöket, hogy a Tanács a lehető legnagyobb politikai fontosságot tulajdonítja annak, hogy valamennyi operatív programot és projektet a lehető leggyorsabban és a megfelelő módon hajtsák végre.
A 3a és 3b költségvetési fejezetet illetően - Állampolgárság, szabadság, biztonság és igazságosság - a Tanács csak egy apró módosítást kíván eszközölni a kötelezettségvállalási és kifizetési előirányzatokban, az abszorpciós kapacitásokkal és a végrehajtás korábbi arányával összhangban.
Ami a 4. fejezetet illeti - Az EU, mint globális partner -, a Tanács néhány politikai jellegű prioritást kíván felvenni a költségvetés-tervezetbe. Palesztinára szeretnék utalni, ahol 80 millió euró növekményt javasolunk tartalékolni, és Koszovóra, ahol 180 millió eurós növekményt javasoltunk szintén tartalékként. Most még a költségvetési folyamat első szakaszában vagyunk, és bizonyos vagyok benne, hogy lesz még lehetőségünk ezzel kapcsolatban pontosabb adatokat megadni.
Ebben a fázisban a Tanács - ami a Tanácsot illeti el- el kívánja fogadni az előzetes költségvetés tervezetben javasolt közös kül- és biztonságpolitikai költségvetést, de csak ideiglenes minimumként. Nagy a valószínűsége azonban annak, hogy a közös kül- és biztonságpolitikai költségvetésre javasolt összeg a nemzetközi helyzet alakulásának tükrében elégtelennek bizonyul. Azt hiszem, mindannyian értjük, hogy mi forog kockán.
Indokoló nyilatkozatomat az 5. fejezetre - Adminisztráció - vonatkozó néhány szóval szeretném befejezni. A Tanács megközelítése horizontális kritériumokra, például a nagyobb hatékonyságra, de ugyanakkor az egyes intézményes sajátos jellegére épül, különös tekintettel a bővítéssel kapcsolatos új álláshelyek biztosítására. Ami a költségvetés erre vonatkozó szakaszát illeti, a Tanács mindössze 0,2%-os növekedést kíván biztosítani, ami véleményem szerint egyértelmű politikai jelzés.
Végrehajtottuk a decentralizált ügynökségek költségvetéseinek részletes elemzését is. A horizontális kritériumokra alapuló módszert alkalmaztuk mind a támogatások, mind a jóváhagyandó új álláshelyek számának esetében.
Szeretném megragadni ezt az alkalmat, hogy néhány szót szóljak az Európai Unió intézményei stabil pénzügyi gazdálkodása biztosításának szükségességéről. Ezzel kapcsolatban a Tanács el örömmel fogadta az egyeztető tárgyaláson jóváhagyott közös nyilatkozatokat, amelyek olyan kérdéseket vetnek fel, mint a decentralizált ügynökségek, a végrehajtó ügynökségek, a hozzárendelt bevételek, és a legutóbbi bővítésekkel kapcsolatban a toborzás.
Mindannyian tudjuk, hogy ez csak az első lépés a költségvetési folyamatban, de bízom abban, hogy együtt fel tudjuk kutatni az összes lehetőséget, hogy végleges megállapodást érjünk el, és az év végére kielégítő költségvetést készítsünk.
Elsődleges célunk, hogy kellő időpontban rendelkezésünkre álljon a 2008. évre egy olyan költségvetés, amely megfelel az Unió politikai prioritásainak, de nem túlzóan nagy, mert az azt jelezné, hogy hallgatólagosan beleegyeznénk a költségvetés hatékony és hathatós végrehajtásának valószínű sikertelenségébe. Nemcsak arra kell figyelemmel lennünk, hogy ez a költségvetés az Unió minden egyes polgárának jólétét érinti, hanem arra is, hogy a számlát az egyes tagállamok adófizetői állják. Ezért kell megteremtenünk a megfelelő egyensúlyt. Bizonyos vagyok benne, hogy a ma itt képviselt három intézmény minden erőfeszítést megtesz ennek érdekében.
előadó. - (FI) Elnök úr, hivatalban lévő elnök úr, biztos úr, most az Európai Parlamentnek kell tanácskoznia a Tanács következő évi költségvetésére vonatkozó javaslatáról. Rögtön az elején szeretnék köszönetet mondani az elnökséget adó ország, Portugália kiváló és őszinte együttműködéséért. Rendkívül jól együttműködött az Európai Parlamenttel, és különösen annak Költségvetési Bizottságával. A vita teljesen zavarmentesen zajlott le. Bár a Tanács javaslata okot ad az észrevételekre, az elnökség munkája folytán jó okkal feltételezhetjük, hogy kiváló végeredményt fogunk elérni.
A Tanács költségvetési javaslata igen mértékletes. Az előzetes költségvetési tervezettel összehasonlítva, a kötelezettségvállalási előirányzatokat 717 millió euróval csökkentették, a többéves pénzügyi keret 3,9 milliárd eurós fedezetével. A kifizetési előirányzatoknál még nagyobb, 2,1 milliárd eurós csökkentés történt, ami azt jelenti, hogy ezek az előirányzatok jó 10,3 milliárd euróval a pénzügyi keret alatt maradnak, ami pedig az EU GNI-jének éppen 95%-a. Ha visszaemlékszünk arra, hogy a pénzügyi keretet hosszú és nehéz tárgyalások után csak egy évvel ezelőtt fogadtuk el, a kifizetési előirányzatok szintjét, és ezeket különösen irreálisan alacsonynak kell tekintenünk.
Sajnálatos, hogy éppen az 1a (versenyképesség a növekedés és foglalkoztatás érdekében) és 1b (kohézió a növekedés és a foglalkoztatás érdekében) költségvetési fejezetek váltak a különösen drasztikus csökkentés célpontjává. Az első esetben a kifizetési előirányzatokat több mint 500 millió euróval, a másodikban pedig 498 millió euróval csökkentették. Mindkét költségvetési fejezet az Európai Unió egyik kulcsfontosságú prioritását érinti, a Lisszaboni Stratégiát, amelyet most több mint egymilliárd eurónyi elvonással gyengítettek.
Alapvető problémák merülnek fel az 1. költségvetési fejezettel kapcsolatban is. Tavaly az Európai Parlament figyelmeztette a Tanácsot, hogy az európai Galileo navigációs rendszer számára biztosított finanszírozás messze nem elegendő. Most 2,4 milliárd eurós hiány van, mert a magánszektor nem vesz részt benne. Az Európai Parlament - határozatának megfelelően - az Unió költségvetéséből származó közösségi pénzeszközök felhasználásával támogatja a projektet. Ez a legegyszerűbb, legkevésbé bürokratikus és leginkább demokratikus eljárás. Ilyen nagy összegű pénzt, évi 400 millió eurót azonban a jelenlegi pénzügyi keretre tekintettel lehetetlen találni, így szükség van a Parlament és a Tanács közös határozatára. Megmenthetjük ezt a fontos európai projektet, de azt a jelenlegi költségvetési eljárás keretében kell megtenni.
Egy másik probléma az Európai Technológiai Intézet, az ETI. Ha azt tényleg fel akarjuk állítani, akkor fenntartható módon kell finanszírozni. Az nem építhető reményekre és feltételezésekre, hanem reális határozatokra van szükség. Az az elképzelés, hogy az ETI majdnem bizonyosan pénzhez jut az EU-programokból a szabad verseny alapján, csak egy álom. De mi lenne akkor, ha valósággá válna? Ezért van reális megoldásokra szükségünk.
A következő napirendi pont Bogusław Liberadzki jelentése a Közlekedési és Idegenforgalmi Bizottság nevében, a veszélyes áruk belső szállításáról szóló európai parlamenti és tanácsi irányelvre irányuló javaslatról - C6-0012/2007 -.
a Bizottság alelnöke. - (FR) Elnök úr, hölgyeim és uraim, örömmel terjesztem önök elé a mai napon a veszélyes áruk szárazföldi szállításáról szóló irányelv módosítására irányuló javaslatot.
A veszélyes áruk szállítása a teljes áruszállítás mintegy 8%-át képviseli, naponta csaknem egymillió műveletet jelent. Garantálnunk kell a veszélyes áruk mozgásának és az intermodalitásnak a szabadságát a nemzeti és nemzetközi szolgáltatásokban, ugyanakkor azonban figyelemmel kell lennünk a biztonsági vonatkozásra is, hogy megvédhessük környezetünket, a polgárainkat és az ágazatban dolgozókat.
E javaslat célja, hogy aktualizáljon négy irányelvet és négy bizottsági határozatot a veszélyes áruk szállításáról, egyetlen jogalkotási aktusba egyesítve ezt. Ez a tárgyra vonatkozó közösségi jog fontos egyszerűsítése.
Ezen kívül, a közösségi jogszabályok hatókörét ki kell terjeszteni a belvízi szállításra is, amely ágazatra jelenleg nincsenek közösségi jogszabályok. Elismerem, ez a belföldi szállításnak egy kevésbé lényeges módozata, de a belső vízi utakon bekövetkező baleseteknek súlyos következményei lehetnek. Ennek kockázatát minimálisra lehet csökkenteni a belső vízi utakon történő veszélyesáru-szállítás egységes szabályozásával. Végezetül, a jelentés a nemzetközi és a nemzeti szállításra egyaránt vonatkozik.
Ezek a javaslatnak a céljai, amelynek előadója Liberadzki úr. Mielőtt a vita megkezdődne, szeretnék köszönetet mondani az önök előadójának és a Közlekedési és Idegenforgalmi Bizottságnak a Bizottság javaslatának támogatásáért.
előadó. - (PL) Elnök úr, biztos úr, nagy öröm számomra, hogy a Közlekedési és Idegenforgalmi Bizottság nevében beterjeszthetem azt a jelentést, amelyben először is üdvözöljük, hogy a Bizottság beterjesztette azt az irányelvtervezetet, amelyről ma tanácskozunk.
Teljes mértékben egyetértünk önnel, biztos úr, hogy ez konszolidálja, és egyben csökkenti a veszélyes áruk szállítására vonatkozó jogszabályok számát. Másodszor, azzal is egyetértünk, hogy ennek a szabályozásnak igen nagy hatása lehet a szállítás biztonságára és a lakosság életminőségére egyaránt. Végezetül, az a jogszabály, amelyet elfogadni kívánunk, vagy inkább számos különféle forrásból össze akarunk állítani, ezáltal csökkentve számukat, az ENSZ-nek a veszélyes áruk közúti, vasúti és belvízi szállítására vonatkozó ajánlásaira épül; a veszélyes áruk szállítása összességében az Európai Unión belül évente több mint 110 milliárd tonnakilométert tesz ki.
E jelentés bemutatásakor szeretném hangsúlyozni, hogy a Közlekedési és Idegenforgalmi Bizottság azt csaknem egyhangúan hagyta jóvá, mert úgy véli, az egyaránt fontos és szükséges, és új minőségi szintet vezet be azzal, hogy a veszélyes áruk szállítására vonatkozó szabályozást kiterjeszti a személyszállító vonatokra is. Szabályozza azt is, amikor a tagállamok - nem szigorúan biztonsági okok miatt - bizonyos eltéréseket vezethetnek be az általánosan alkalmazandó szabályozáshoz képest, és hogy ezeket az eltéréseket hogyan kell bevezetni, illetve azokat EU-szinten hogyan kell kezelni.
Szeretnék mindenkit felkérni, hogy támogassa a megvitatott és bevezetett módosításokat, különösen a 44. módosítást, ahol a Tanács kérésére a járművek mellett bevezetjük a tehervagonok és a belvízi járművek fogalmát, hogy elkerüljünk minden lehetséges félreértést, és szeretném kérni, hogy szavazzák ezt meg. Ugyancsak külön kérem önöket, hogy szavazzák meg a 45. módosítást, amelyet sok vita után jó kompromisszumként fogalmaztunk meg. Ez az 1 cikk (3) bekezdésének (b) pontjára vonatkozik, ahol a következő szavakat illesztettük be: "ahol indokolt, lehetséges előírni az útvonalat és az alkalmazandó szállítási módot”. A 16. módosítás, mivel szükségtelen, kihagyható, vagy leszavazhatjuk azt.
Szeretném azt is kérni, hogy ne szavazzák meg a 46. és a 47. módosítást, mert -úgy tűnik - ezek a szabályok már szerepelnek a szövegben, így azok csak szükségtelen vattaszabályok. Végezetül, szeretnék köszönetet mondani az árnyékelőadóknak együttműködésükért, ami nagyon termékeny volt. Különösen szeretnék köszönetet mondani a Tanácsnak és a Bizottságnak - a Tanácsnak mind a német, mind a portugál elnökség alatt. Öt munkaértekezletünk volt. Nem voltak lényegesebb nézeteltérések, és a felmerülő véleménykülönbségeket sikeresen feloldottuk. Véleményem szerint ez modell volt az együttműködésre.
Elnök úr, biztos úr, hölgyeim és uraim, igen, a veszélyes áruk belső szállításáról szóló irányelvre irányuló javaslat fontos kérdés, mert az EU-ban évente 110 milliárd tonnakilométernyi veszélyes árut szállítanak: 58%-át közúton, 25%-át vasúton, és mostanáig 17%-át a belső vízi utakon.
Az irányelvre irányuló javaslat célja, hogy egyszerűsítse és koordinálja a veszélyes áruk szállítására vonatkozó meglevő jogszabályokat. Egyben kiterjeszti az EU-rendelkezések hatókörét a belső vízi utakon történő szállításra is, amelyek jelenleg a közúti és vasúti szállításra vonatkoznak. Ez az egyszerűsítés csökkenti a bürokráciát, és javítja az intermodalitást. A közúti, vasúti és belső vízi úti szállítás közös szabályai biztosítják a biztonság egységes szintjét az egész Közösségben, a belső és a határokon átnyúló szállításban. A szállítóeszközökre irányadó egységes szabályok egyszerűsítik és előmozdítják a multimodális szállítást.
A rendelkezések hatókörének a belső vízi utakon történő szállításra való kiterjesztése üdvözlendő elmozdulás. Ez azt jelenti, hogy ugyanazok a biztonsági szabályok alkalmazandók valamennyi közösségi belső vízi útra. Ennek pozitív hatása lesz a fedélzeti munkafeltételekre, a szállítás biztonságára, és a környezet védelmére. Az egységes szabályok a költségeket is csökkentik azzal, hogy elkerülik a többszörös engedélyezés szükségességét. Ezen kívül, várhatóan javítani fogják a belső vízi utakon történő szállítás potenciális felhasználását és piaci kilátásait, és próbáljuk megkísérelni, hogy a veszélyes áruszállítás nagyobb részét a belső vízi utakra tereljük.
A Közlekedési és Idegenforgalmi Bizottság által elfogadott módosítástervezetek nagyrészt a Tanács álláspontját tükrözik. Egyetértünk és szeretnénk, ha lehetséges, azt már az első olvasatban elfogadtatni. Hadd hangsúlyozzam, hogy igazán kérem a Házat, hogy egy bizonyos módosítástervezetet fogadjon el, amelyet az előadó már említett, és ami kompromisszumot jelent. Fontos, hogy ebben a dossziéban értelmes rendelkezések legyenek. Itt egyetértésben vagyunk a Bizottsággal és a Tanáccsal. A módosítástervezet ahhoz a rendelkezéshez kapcsolódik, amely lehetővé teszi a tagállamok számára, hogy specifikus biztonsági követelményeket állapíthassanak meg, és esetleg a szállítóeszközt előírhassák, ha ezt a Bizottság előtt indokolni tudják.
Végezetül, szeretnék őszinte köszönetet mondani az előadónak, akivel igen jól tudtunk együttműködni, és hadd kérjem a Házat, hogy első olvasatban fogadja el ezt a jelentést.
a PSE képviselőcsoport nevében. - Elnök úr, köszönetet szeretnék mondani képviselőcsoportom nevében az előadónak, nemcsak a jelentéséért, hanem azért is, mert ilyen sikeresen hozta össze a Parlamentet, a Tanácsot és különböző politikai frakciókat e fontos ügy kapcsán.
A képviselők tudják, hogy a veszélyes anyagok szállításával kapcsolatban a jelenlegi közösségi jog elsősorban négy irányelven alapul. A RID és az ADR a vasúttal és a közúttal, míg a belvízi úton történő szállítással ezek mellékletei foglalkoznak.
Az előterjesztett új irányelv kiterjeszti a közösségi jog hatályát a belső vízi utakra, és támogatnunk kell ezt a lépést.
Egyesek szerint az előadó nem ment elég messzire az új irányelv hatályával kapcsolatban, és mások, főleg az ipar részéről, úgy gondolják, hogy az irányelv túlzottan sokat ír elő, és túl messzire megy.
A jelentéstevő, őszintén szólva, megtalálta a helyes egyensúlyt, és mindez azért fontos, mert így a szabályozás egységes rendszerét hozhatjuk létre a veszélyes anyagok belső vízi úton történő szállításával kapcsolatban, megállapíthatjuk a szabványokat, és a tagállamok tisztában lehetnek a felelősségükkel.
Ahogyan azt az előadó is elmondta, ez értékes jelentés. Javítani fogja a biztonságot, és ezért - képviselőcsoportommal együtt - úgy vélem, megérdemli teljes támogatásunkat.
az ALDE képviselőcsoport nevében. - (NL) Elnök úr, amint már elmondták, a javaslat igyekszik a meglévő, a veszélyes áruk belső szállítására vonatkozó irányelveket és rendeletek aktualizálni és konszolidálni. Az egységes jogi szöveg most már a közúti és vasúti szállítás mellett a belső vízi úton történő szállításra is vonatkozik. Egészen őszintén, csodálkoznék, ha bárki is ellenezné ezt. El sem tudom képzelni, hogy bárki megkérdőjelezhetné az olyan intézkedések hasznosságát és szükségességét, amelyek biztosítják, hogy ezeket a szállítási műveleteket a lehető legbiztonságosabban hajtsák végre. Ha ezeket az jogszabályokat összevonják, és világosabban szövegezik meg, akkor az mindannyiunk javára válik.
A bizottságban fenntartottuk az előadó legtöbb, főleg technikai jellegű módosítását. Egyértelmű volt, hogy az előadó ezzel kapcsolatban szorosan együttműködött a Tanáccsal - ilyen jellegű irányelv esetében általában ez a leghatékonyabb eljárás. Így az is dicséretes, hogy az előadó igyekszik az egyetértést az első olvasatban biztosítani. Az ALDE képviselőcsoportját azonban meglehetősen meglepte a 45. módosítás, és azt kissé szedett-vedettnek tartja. Miért nem állapodunk meg a 16. módosításban alkalmazott szövegben, amellyel mindenki elégedett volt, magunkat is beleértve? Miért kell mindig elébe menni annak, amit a Tanács akar, még akkor is, ha az a logisztikai láncok hatékonysága ellen hathat? Miért ne tárgyaljunk a Tanáccsal erről? Nem minden tagállam áll e "kompromisszum” mellett. Mit ér el az előadó és Sommer asszony és Jarzembowski és Simpson urak, ha a tagállamok önkényesen előnyben részesíthetik a szállítás egyik módját a másikkal szemben? Bizonyára nyilvánvaló, hogy minden szállítási módozatnak biztosítania kell a saját konkrét módján, hogy biztonságosan és hatékonyan működik. Miért nem határozhatnák meg a piaci szereplők ezt a maguk számára? Korábban a 16. módosítással ezt biztosítottuk, így én arra kérem önöket, hogy nézzék meg még egyszer a 45. módosítást, és talán gondolják újra.
Köszönetem az előadónak a kemény munkáért, de úgy vélem, kár, hogy hagyta magát eltéríteni, és a hátsó ajtón becsempészte a szállítási mód meghatározására vonatkozó rendelkezést. Ismételten arra kérem önöket, hogy gondolják újra a 45. módosítással kapcsolatos álláspontjukat.
az UEN képviselőcsoport nevében. - (PL) Elnök úr, a javasolt új irányelv a veszélyes áruk belső szállításának szabályozásáról egy szükséges jogszabály. A javaslat egyetlen jogszabályba integrálja a korábbi EU-rendeleteket, és kiterjeszti annak hatályát a vízi szállításra is.
A veszélyes áruk szállítására vonatkozó nemzetközi szabályozás beemelése a javaslatba az irányelvet nemzetközi hatókörű egységes dokumentummá teszi. Az új irányelv korlátozott mértékben azt is lehetővé teszi, hogy figyelembe vegyenek sajátos nemzeti feltételeket, ahol ezt gazdasági követelmények, illetve az utak állapota megköveteli. Erre példa lehet, hogy milyen mértékig használnak megalinereket.
A javasolt módosítások technikai jellegűek, és a 46. és a 47. módosítás kivételével nem keltenek aggályokat. Szeretnék köszönetet mondani az előadónak, Liberadzki úrnak a jelentés előkészítéséhez való konstruktív hozzájárulásáért. Az UEN azt az álláspontot képviselő, hogy az irányelv megfelel az érintettek elvárásainak.
a Verts/ALE képviselőcsoport nevében. - (DE) Elnök úr, biztos úr, hölgyeim és uraim, ezek a szabályok,, mivel átláthatóbbak és könnyebben érthetőek, igen kedvezőek a multimodális szállításhoz, amely reményeim szerint a jövőben növekedni fog,. Végre a belső vízi utakat is beépítették, ahogy azt a Zöldek egy korábbi jelentésben már kérték. Igen nehezen értem, hogy mi tartott ilyen sokáig. Egy erősen mérgező vegyi anyagokat szállító hajó balesete természetesen sokkal koncentráltabb szennyezést okozhat, ha folyón történik, mint a nyílt tengeren.
A következő napirendi pont Inés Ayala Sender jelentése a Közlekedési és Idegenforgalmi Bizottság nevében: az áruszállítás logisztikája Európában - a fenntartható mobilitás kulcsa.
előadó. - (ES) Elnök úr, ma délután az európai növekedés, verseny és foglalkoztatás egyik kulcsfontosságú ágazatáról tárgyalunk, nevezetesen a logisztikáról.
A logisztika alapvető fontosságú polgáraink mindennapi életminősége szempontjából, bár ezt ők nem látják elég világosan. Ez a gyakorlat egyebek között a téma láthatóságának növelését célozza meg a polgárok körében.
Ez az az ágazat, amely az Európai Unióban a GDP mintegy 13 %-át képviseli és igen nagy gazdasági hatása van, mivel a logisztikai költség összege Európában a késztermékek végső költségének 10-15%-át teszi ki. Néhány ágazatban, mint például az igen fontos gépjárműgyártásban, még a szociális kiadásokat is meghaladja.
Ez egyben olyan ágazat, amely ez idáig kizárólag az ipar és a piac ügyének tűnt; sikere és növekedési potenciálja vitathatatlannak látszik, és ennek folytatódnia is kell. De szilárd meggyőződésünk, hogy a legjobb piac a jól szabályozott piac, amely segíti és támogatja a jó teljesítményt, és ezen túl elhárítja a potenciális kockázatokat még az előtt, hogy azok a szükséges növekedés, kreativitás és polgáraink fejlődésének akadályaivá válnának, mi ezért megtapsoljuk a bizottság határozatát, hogy ezt az ágazatot annak a hozzájárulásnak a fényében vizsgálja, amellyel az Európai Unió növelheti a lehetőségeket, és korlátozhatja a nyilvánvaló kockázatokat, növekedési kilátásokat adva az európai szállítási ágazatnak. A növekedést jelenleg a 2000 és 2020 között időszakban mintegy 50%-osra teszik. Ezért az ágazat kihasználja és növeli a számára nyitva álló lehetőségeket egy olyan helyzetben, amelyet mi körülbelül öt lényeges prioritás által meghatározottnak látunk.
Az első prioritás a közelmúlt bővítése kelet felé, ami növeli a távolságukat és a központtól távol eső területeket hoz létre; ugyanakkor új lehetőségeket is teremt polgáraink sokszínű kultúráiban a piacok és a kereskedelem számára.
A második prioritás a globalizáció, ami felgyorsítja a kereskedelmet, diverzifikálja a szükségleteket, és újra értelmezi a területek és népek földrajzi helyzetét. Itt saját hazámra, Spanyolországra gondolok, ami szintén periférikusnak tűnik a bővítést illetően, mégis a globalizáció az olyan fontos területek között vezető útvonalak kereszteződésébe helyezte, mint a Dél-Amerikával, Afrikával vagy Ázsiával folytatott kereskedelem.
A logisztikai problémák kezelésének egy másik prioritása a klímaváltozás és a jelenlegi energiaszükségletek. Az infrastruktúra használatát hatékonyabbá kell tennünk, javítanunk kell a forgalom irányítását, és korlátoznunk a rakomány nélküli utakat; a jelenlegi logisztika nagyban hozzájárulhat ehhez.
A negyedik prioritás az információcsere lehetősége - amit Európában a Hetedik Keretprogram alapján kutatunk - és a tudásgazdaság egész jövője. A logisztika az intelligens szállítás megtestesülése - azé a szállításé, amely a tervezést alapkoncepcióként tartalmazza, és egyre inkább az intelligens szállítási rendszerekre épül. A SESAR, SafeSeaNet és Track and Trade mind olyan eszközök és új technológiák, amelyeket sikeresen alkalmaznak ebben az ágazatban.
Végezetül, a demográfiai változások és a fiatalok foglalkoztatási kilátásai is olyan területek, amelyekhez a logisztika döntő módon hozzájárulhat. Ennek érdekében a jelentésre irányuló javaslat külön is megpróbálja támogatni a Bizottságot a szűk keresztmetszetek azonosításában, és az új javaslatok elkészítésében.
Szükség van arra, hogy ilyen, a formalitásokat csökkentő és korlátozó intelligens rendszerek felhasználásával előzzük meg, hogy az adminisztratív akadályok túl nagyok legyenek; ezek a formalitások bonyolultak maradnak ugyan, különösen például a vámügyek és a tengeri kereskedelem esetében, úgy vélem azonban, hogy a Bizottság cselekvési tervében foglalt javaslatai e tekintetben potenciálisan nagyon kedvezőek.
Egy másik szűk keresztmetszet, amelyre szintén számos javaslatot teszünk, az infrastruktúra hiánya és a finanszírozás ehhez társuló hiányosságai. Ezért megismételjük annak szükségességét, hogy meg a tegyük teljessé a határokon átnyúló hálózatok rendszerét a nem használt történelmi hágók megnyitásával a Pireneusokban vagy az Alpokban, ahol ez véleményünk szerint szintén segíthetne, és csökkentsük egyes utakon a zsúfoltságot új vasúti alagutak megnyitásával.
Van egy konkrét javaslat azon célból, amit én különösen támogatok, nevezetesen a kifejezetten teherszállításra szolgáló vasutak rendszerére vonatkozó javaslat. Sürgetjük a Bizottságot, hogy ebben a témában terjesszen elénk egy tervet.
Ami pedig a finanszírozási igényt illeti, azt szeretnénk, hogy a kellően ambiciózus európai közlekedéspolitika jövőbeni finanszírozásáról szóló vita a logisztikát, mint elsőbbséget élvező kérdést foglalja magában.
Ami a humánerőforrások hiányát illeti, támogatjuk a Bizottság azon javaslatát, amely a szakmát vonzóbbá tenné, de szeretnénk, ha nemcsak a képzést említenék, hanem a szociális és munkafeltételek javítását is.
Végezetül, támogatni és bátorítani kívánjuk a Bizottságot, amikor rámutatunk arra, hogy a városi közlekedés minden jövőbeni megfontolásánál szükség van kifejezetten a városi logisztikáról szóló fejezet felvételére is. Úgy véljük, hogy polgáraink naponta viselik el a torlódást akkor, amikor a logisztika - amely ha sikeres, láthatatlan - láthatóan megbukik. E célból úgy véljük, itt az ideje, hogy a logisztika elfoglalja jogos helyét az európai vitákban.
a Bizottság alelnöke. - (FR) Elnök úr, hölgyeim és uraim, én külön is szeretnék köszönetet mondani Ayala Sender asszonynak az áruszállítás logisztikájáról szóló jelentéséért. Azt is el kell mondanom Ayala Sender asszonynak, hogy jól emlékszem Zaragozában tett látogatásunkra, ahol lehetőségünk volt látni az Európában a logisztika fejlesztésében mostanában végzett munka összes előnyét.
A jelentés nagy reményeket kelt a Bizottságnak a logisztikáról szóló közleményében 2006-ban elfogadott megközelítésével kapcsolatban. Ez a határozat fontos lépés a Parlament és a Bizottság közös erőfeszítéseiben az európai áruszállítás működésének javítására.
Én ezt nagyon bátorítónak tartom, mert néhány héten belül én fogom bemutatni a Logisztikai Cselekvési Tervet.
Ayala Sender asszony ékesszólóan fejtette ki a kockán forgó kérdéseket: a logisztika gazdasági dimenzióját és hatékonyságát, amelyek gazdaságaink versenyképességének kulcsfontosságú elemei. A logisztika segíti elő az áruk áramlását, és segít termékeink versenyképessé tételében azzal, hogy a távolabbi piacok elérését is lehetővé teszi. Így a logisztika fontos és dinamikus iparággá vált, amely munkahelyeket teremt, és Európa rendelkezik a legsikeresebb logisztikai vállalatokkal. Ezen kívül, a logisztika a környezeti hatékonyságot is javítja. Amint Ayala Sender asszony elmondta, segít a közlekedési torlódások minimálisra csökkentésében. Az áruszállításnak és a logisztikának meg kell felelnie a közúti balesetek, valamint a szennyezőanyag- és zajkibocsátás csökkentése kihívásainak is.
A logisztikával kapcsolatban végzett munka nem foglalja magában ennek a gyorsan növekvő ágazatnak a szabályozását, de annak biztosítását igen, hogy az ágazatnak fenntartható jövője legyen azzal, hogy lehetővé teszi a szállítási üzletágban még mindig meglévő hatékonysági potenciál mobilizálását. Ezért alakítottuk ki a komodalitás gondolatát, a különféle szállítási módozatok hatékony kombinációját. E tekintetben a logisztikát használhatjuk fel a gazdasági és környezeti célok összehangolására.
Még mindig vannak azonban akadályok a logisztika fejlődésének útjában. Először, a harmonizáció és a közös szabályok hiánya, az új megoldások, különösen az információs és kommunikációs technológia fejlődésének útjában áll. Jobban tudnánk megtervezni az áruszállítást, javítani tudnánk a szállítási rendszerek működésén és biztonságán, javítanunk kellene az áruk figyelemmel kísérését, és biztosítanunk, hogy az ügyfelek rendelkezzenek a szükséges információval. A logisztikai láncnak összefüggő egészként kell működnie, még akkor is, ha több partner és többféle szállítása módozat vesz részt a műveletben.
Másodszor, nagyobb hangsúlyt kell fektetnünk a minőségre az áruszállításban a szolgáltatások minőségi mutatóival és a jó gyakorlat megosztásával. Ez a gyakorló szakemberek képzésének javítását, és tapasztalataik elismerését jelenti.
Harmadszor, foglalkoznunk kell a szűk keresztmetszetek, az áruszállítás akadályainak problémájával. Mindenkivel konzultáltunk, aki a logisztikai területen dolgozik, és 500 választ kaptunk, amelyek segíteni fognak bennünket a Logisztikai Cselekvési Tervre való felkészülésünkben.
Ayala Sender asszony jelentése ugyancsak - és helyesen - aláhúzza az adminisztratív eljárások egyszerűsítését, az infrastruktúra-beruházási szükségleteket és a városi területeken a logisztikai problémákat. Konkrét válaszokra van szükségünk mindezekre a kérdésekre.
Nagyon örülök, hogy a Közlekedési és Idegenforgalmi Bizottság valós fontosságot tulajdonított a Logisztikai Cselekvési Tervnek, amelyet októberben fogok ismertetni. A tervnek konkrét intézkedésekre kell javaslatot tennie, egyértelmű célokkal és konkrét menetrenddel. Ez több kezdeményezés egyike lesz, amely tartalmazza az elsődlegesen áruszállítást szolgáló vasúti hálózatot, a kikötőpolitikát, és két bizottsági dokumentumot a határok nélküli tengeri térről és a tengeri sztrádákról. Ezeknek az intézkedéseknek az elfogadása fontos jelzés lesz, és módot ad számunkra, hogy hatékony, integrált és környezetbarát, valamint természetesen a felhasználók igényeinek megfelelő alternatív szállítási módokat találjunk. A cselekvési tervhez további intézkedések járulnak, a vasúti, tengeri és belvízi szállítás vonzóbbá tétele érdekében.
A Bizottság nem állítja, hogy képes lenne az Európa előtt álló áruszállítási problémákat önmagában megoldani, de Ayala Sender asszony jelentése ezen a ponton is üzenetet tartalmaz a tagállamok számára, ösztönözve őket saját logisztikai kezdeményezéseik kidolgozására, különösen az infrastrukturális beruházásokkal összefüggésben, szoros együttműködésben az Európai Unióval. Csak akkor leszünk sikeresek, ha a tagállamok és az Európai Unió együtt cselekszenek.
A logisztika nagy probléma. Azzal, hogy dolgozunk rajta, el fogjuk érni azt a modális elmozdulást, amit a globális felmelegedés elleni küzdelemben látni kívánunk. Nézetem szerint az európai mobilitás fenntarthatóvá tételének módja, amely összehangolható a környezeti előírásainkkal a gazdaság és az európai polgárok hasznára a jó logisztikán és a jó szállítási infrastruktúrán keresztül vezet.
Szeretnék teljes szívemből köszönetet mondani Ayala Sender asszonynak e logisztikai előmozdításához való hozzájárulásáért, amely kulcsfontosságú a fenntartható szállítás fejlesztésében.
A következő napirendi pont a Paolo Costa által a Közlekedési és Idegenforgalmi Bizottság nevében a Bizottsághoz intézett szóbeli kérdés az egységes európai égbolt funkcionális légtérblokkokkal történő felépítéséről végleges) - B6-0135/2007).
szerző. - (FR) Elnök úr, először is meg kell adnom SESAR-nak azt, ami a SESAR-é, vagy inkább egy másik olasznak, Paolo Costának, aki ténylegesen ennek az írásbeli kérdésnek a szerzője, és megkért engem, hogy helyettesítsem őt, és én tegyem fel azt az ő távollétében.
Ez egy szóbeli kérdés a Bizottsághoz vitával a funkcionális légtérblokkok megteremtéséről az egységes európai égbolt létrehozásához, más szavakkal a Bizottság szándékairól, annak a témacsomagnak a megvalósítását illetően, vagy inkább a megvalósításban ez idáig elért előrehaladást illetően, amely "Egységes égbolt csomag” címen a 2003. decemberi egyeztetés témája volt.
Az egyik szöveg a funkcionális légtérblokkok, más szóval a légtér különféle szintjein légiforgalmi útvonalak létrehozásáról rendelkezett a fogyasztás optimalizálása, az üvegházhatású gázok csökkentése, és ha lehetséges, a legforgalmasabb repülőtereken a torlódások csökkentése érdekében, nem elfeledkezve a légi közlekedés költségeinek lehetséges mérsékléséről. Ez egy különösen szenzitív kérdés a tagállamok részéről fenntartásokkal, mivel ők mindig újra és újra megerősítették szuverenitásukat saját légterük fölött. Ez különösen igaz azokra a tagállamokra - és én ismerek is egyet, amely igen kedves nekem, a saját hazám -, amelyek nagy katonai erővel és szinte diszkrecionális módon lefoglalt katonai légtérblokkokkal rendelkeznek.
Costa urat nyugtalanítja, hogy - és ettől tarthattunk - az ő tudomása szerint semmilyen előrehaladás nem történt a légtérblokkok megteremtéséről szóló szöveggel kapcsolatban, amely egyike az Egységes égbolt négy szövegének, és az a tagállamok erőteljes ellenállásával találkozott. Costa úr ezért a következő kérdést teszi fel a Bizottságnak. A Bizottság most kiadott közleménye egyértelművé teszi, hogy az Egységes égbolt létrehozásához a funkcionális légtérblokkok hiányának költsége mintegy 1 milliárd euró. Costa úr első kérdése: elégedett-e a Bizottság a helyzettel, és úgy gondolja-e, hogy a légtér szervezéséről szóló, 551/2004/EK rendelet bevezetése kielégítő módon halad? A Bizottság hogyan számol el azzal, hogy a rendelet hatályba lépése óta egyetlen új funkcionális légtérblokkot sem rendszeresítettek?
A rendelet 10. cikke rendelkezik a légtérszervezésnek az alacsony légtérre történő kiterjesztéséről, és előírja a Bizottság számára, hogy határozza meg az esetleg szükségessé váló egyéb lépéseket "az elért előrehaladás fényében”. Erre tekintettel a Bizottság szerint a meglévő jogszabály milyen módosítására van szükség? Végezetül, egyetért-e a Bizottság, hogy nem kell 2008 végéig várnia, amíg az erre irányuló javaslatát beterjeszti?
Végezetül - több mint egy kérdés van a szóbeli kérdésben - Costa úr azt kérdezi, hogy a Bizottság egyetért-e az "alulról felfelé” megközelítéssel, amely szerint a funkcionális légtérblokkok létrehozására irányuló kezdeményezést a tagállamokra hagyják, mert ez megbukott, és az Európai Unió részéről egy előremutatóbb megközelítésre van most szükség?
Úgy vélem, és remélem, hogy szellemiségéhez hű maradtam, ez az a kérdés, amit Costa úr a Bizottságnak feltesz.
a Bizottság alelnöke. - (FR) Savary úr, köszönöm önnek és önön keresztül Costa úrnak is, mert úgy vélem, ezt a kérdést nagyon jól fogalmazta meg, és az általa felvetett kérdés valós.
A 2004. márciusi reform célja az volt, hogy a légi forgalmat az operatív követelményekkel, és ne a nemzeti határokkal összhangban szervezze. Ez módot ad a repülőutak lerövidítésére, és annak elkerülésére, hogy a repülőgépen szükségtelenül körözzenek. Meg fogom válaszolni valamennyi kérdést.
Az első a légi forgalom irányításának költségeire és az Egységes égboltra való kihatásokra vonatkozik. Ön és Costa úr idézte az 1 milliárd euró kulcsszám abban az esetben, ha az egységes égbolt nem valósul meg, és ehhez hozzátehetem, hogy az Eurocontrol szerint a potenciális megtakarítások még nagyobb összeget tesznek ki, mivel 3 milliárd eurót lehetne megtakarítani. A légi járatok költségeinek csökkenése mellett kétmilliárdos megtakarítást lehetne elérni a repülési szolgáltatások nagyobb hatékonysága révén.
Igaz, hogy - amint Savary úr elmondta - az Egységes Európai Égbolt kiteljesítése nem halad elég gyorsan előre, tekintve a célok fontosságát: a versenyképességet, a fenntartható fejlődést, a klímaváltozás elleni küzdelmet és a repülésbiztonság előmozdítását. E miatt itt kellene állnunk összetett kezekkel, és semmit nem kellene tennünk? Nem. Most először az egységes égbolt alapvető szabályainak elfogadása a Közösségnek valódi jogkört biztosított ezen a területen. A 2004. évi reform megvalósult: a szabályozás és a szolgáltatásnyújtás elkülönítése, a szolgáltatásnyújtók tanúsítása az európai szabályokkal összhangban, a légiirányítók engedélyezése és egy sor technikai intézkedés, amelyeket komitológiai eljárásban fogadtak el. Végül elindult a SESAR ipari projekt, ami az egységes égbolt tényleges kiegészítése.
De ennél gyorsabban kell elmozdulnunk. A Bizottságnak leltárt kell készíteni arról, hogy mi valósult meg. Én már 2006 decemberében konzultáltam magas szintű szakértők egy csoportjával, és ez év júliusában benyújtották nekem jelentésüket a sürgős reformokról. A Bizottság erre építve az idén ősszel terjeszti elő közleményét.
A második kérdés a funkcionális légtérblokkokhoz kapcsolódik. Igaz, hogy a 2004. évi reformban a Tanács az alulról felfelé megközelítést fogadta el azzal, hogy a blokkokat a nemzeti kormányoknak kell létrehozniuk. Őszintén szólva, ez nem volt teljes mértékben kielégítő megközelítés, mert korlátozta a Bizottság és a közösségi intézmények lehetőségeit annak biztosításában, hogy a blokkokat valóban létrehozzák, és hogy helyi szinten a munka nem feneklik meg. A probléma másik része, hogy nem került elegendő hangsúly a szolgáltatásnyújtás gazdasági hatékonyságának javítására. 2008 első felében megpróbáljuk bevezetni a teljesítményalapú megközelítést. Ez konkrét teljesítménycélokat tűzne ki a szolgáltatók számára, ösztönzőkről és intervenciós mechanizmusokról rendelkezne a nem teljesítés esetére. Úgy vélem, hogy ez a teljesítményalapú megközelítés felgyorsítja a funkcionális blokkok létrehozását, mert ezek alapvető fontosságúak lesznek a teljesítménycélok eléréséhez. Dolgozunk egy teljesítésellenőrző testület és egy, a projektek gyorsabb fejlesztéséért felelős koordinátor létrehozásának elképzelésén is. Én személyesen úgy vélem, hogy egy olyan jellegű koordinátor, mint amellyel a transzeurópai hálózatok esetében rendelkezünk, igen hasznos lenne a szükséges funkcionális blokkok létrehozásának felgyorsításához.
Természetesen nem fogunk várni 2009-ig a funkcionális blokkok létrehozásának felgyorsításával. Remélem, hogy 2008 közepére ismertethetek önökkel egy kezdeményezést. Általános az egyetértés abban, hogy a blokkok csak akkor lesznek hatékonyak, ha a felső és az alsó légteret oszthatatlannak tekintjük.
Végezetül, a negyedik kérdés a tagállamok alulról felfelé megközelítése, amely - ezt be kell ismerni - bizonyos mértékig bukás volt. Ha ez a helyzet, pontosan az ellentétes megközelítést kellene magunkévá tennünk? Ebben nem vagyok biztos. Azt hiszem, még mindig meg kell próbálkoznunk a legjobbat kihozni az alulról felfelé megközelítésből, de az egységes égbolt kialakításához tovább kell lépnünk a második szakaszba, amely a teljesítményre épül, a mechanizmusokra. Aktívan együtt kell működnünk a tagállamokkal, bátorítanunk kell politikai elkötelezettségüket, és fentről kell nyomást gyakorolnunk rájuk, hogy kialakítsák a funkcionális légtérblokkokat.
Ezért örültem annyira ennek a kérdésnek. Ez lehetőséget adott nekem, hogy elmagyarázzam a fő kezdeményezéseinket, amelyek összhangban állnak Savary úr nagyon is találó észrevételeivel.
a PPE-DE képviselőcsoport nevében. - (DE) Elnök úr, alelnök úr! Nekünk semmilyen problémánk sincs azzal, amit önök elértek a légtér hatékonyságának javítását illetően, és az ön válasza egészen világos volt. E válasz lényege az volt, hogy a tagállamok nem készítették el a házi feladatukat. A tagállamok nem teljesítették a 2004. óta fennálló kötelezettségüket, hogy gyorsan hozzák létre a funkcionális légtérblokkokat. Egyrészről ez az ön által említett 3 milliárd eurós költséget eredményezte, másrészről pedig környezetszennyezéshez vezet.
Most tárgyaljuk a kibocsátáskereskedés bevezetését a légi közlekedésben, és itt a légi közlekedés kibocsátásának mintegy 3%-áról beszélünk. Ha ésszerű, gyors és hatékony légiközlekedés-irányítással rendelkeznénk, az üzemanyag-fogyasztást akár 12 %-kal is csökkenthetnénk, ami lényegesen mérsékelné a CO2-kibocsátást. Alelnök úr, ön úriember, de ne kerteljünk: a tagállamok nem csinálták meg a leckéjüket. Ezért nekünk - önöknek a Bizottságnak, és nekünk a Parlamentnek - meg kell mondanunk a tagállamoknak: jön a tintaleves! Gyorsan be kell hozni az elmaradást e késlekedés után. Ám lehet, hogy ez nem lesz elegendő.
Meg kell fenyegetniük őket, az alulról felfelé megközelítést felülről lefelére változtatva. Ha a tagállamok képtelenek előrehaladást elérni, a repülésbiztonság, a légi hatékonyság és a légi közlekedés klímára gyakorolt hatásának valóban létfontosságú kérdésében, akkor mi elvárjuk, hogy 2008-ban a Bizottság ne csak egy olyan jelentést terjesszen elénk, amely azt mondja, hogy a tagállamok javulnak a légtérblokkok létrehozását illetően, hanem olyat, amely megfenyegeti a tagállamokat. Ön támaszkodhat a mi segítségünkre. Akkor meg kell változtatnunk a rendszert, és létre kell hoznunk a légtérblokkokat európai szinten. Ez az a pálca, amire szükségünk van ahhoz, hogy meggyőzzük a tagállamokat, hogy gyorsan hozzák létre a hatékony funkcionális légtérblokkokat. Én tudom, milyen nehéz ez, de kedves szavakkal nem lehet eredményt elérni. Lassan elő kell húznunk a husángot.
a PSE képviselőcsoport nevében. - Elnök úr, olyan régóta vagyok e Parlament tagja, hogy még emlékszem arra, amikor de Palacio biztos úr először terjesztette be az egységes európai égboltra vonatkozó javaslatát, amikor a funkcionális légtérblokk kifejezés bekerült az EU-terminológiába. Nos, fájdalmas szülés után 2004-ben jelentős előrehaladás történt e légtérblokkról szóló jogszabály beiktatásával kapcsolatban, ám el kell mondanom, azóta nagyon lassú a haladás, különösen a légtérblokkok kiterjesztésével és az alsó légterekkel kapcsolatban.
Üdvözlöm, biztos úr, hogy a Bizottság szándékában állt együtt dolgozni a tagállamokkal, és tény, hogy bizonyos tagállamok kevésbé mutatkoztak hajlandónak olyan sebességgel dolgozni ezen politikán, mint ahogyan az szerettük volna, vagy ahogyan elképzeltük, ám most már itt az idő, hogy a Bizottság rálépjen a gázpedálra, és előálljon az irányelvvel, amilyen gyorsan csak lehet.
2004 óta nem jelöltek ki új légtérblokkokat, és amint az az imént elhangzott, az egységes európai égbolt végrehajtásában vallott kudarcunk körülbelül egymilliárd eurós kárt okozott. Emellett a jelenlegi joganyag szabályozását felül kell vizsgálni, az utazóközönség naponta késésekkel szembesül, a tagállamok ósdi hozzáállása, és a Bizottság tétlensége miatt.
Elfogyóban van a türelem, sürgős cselekvésre van szükség. Nem választhatjuk a tétlenséget, és ezért az én képviselőcsoportom támogatja Costa úrnak a Közlekedési és Idegenforgalmi Bizottság nevében feltett szóbeli kérdését. Biztos úr, egyre öregebbek vagyunk, és szeretnénk, ha az egységes európai égbolt még a mi életünkben megvalósulna.
az UEN képviselőcsoport nevében. - (GA) Elnök úr, szeretném megkérdezni, hogy a légi közlekedés e liberalizálási politikája tekinthető-e egyáltalán úgy, hogy az segít bizonyos régióknak és regionális repülőtereknek. Nézzük például, mi történik a saját választókerületemben, Írország nyugati részén, a shannoni repülőtéren. Az Aer Lingus azon döntése, hogy nem üzemeltet többé londoni járatokat, hátrányosan érintette a régiót, nem utolsósorban gazdaságilag. Ez teljesen ellentétes az ír kormány politikájával. Nézetem szerint, ami Európa régióit illeti, a légi közlekedésnek ez a szabadság segíteni fogja az erős területeket a fejlődésben, de gyengítené azokat, amelyek nem elég erősek. Ezért kérem a Bizottságot, hogy vizsgálja meg mondjuk a Shanon repülőtér esetét, és fontolja meg, hogy ez a politika hogyan követhető az ilyen területeken a regionális fejlesztéspolitika mellett.
a GUE/NGL képviselőcsoport nevében. - (CS) Elnök úr, hölgyeim és uraim, az egységes égbolt kezdeményezése megerősíti magánpilótaként szerzett tapasztalatomat, miszerint a légi közlekedés tankönyvi példa arra a területre, ahol államhatároktól függetlenül szupranacionális együttműködésre van szükség.
E miatt és tekintettel a maximális repülésbiztonság, a maximális hatékonyság és a minimális járatkésedelmek biztosításának szükségességére, mi támogatjuk a funkcionális blokkok létrehozását, és következésképpen az Egységes Európai Égboltot is. Ne felejtsük el azonban, hogy miközben a fragmentáltság drága, a fragmentáltság megszüntetése is pénzbe kerül. Mivel ez egy komplex rendszer, a folyamatosság érdekében támogatom az egységes műveletirányítási rendszer fokozatos létrehozását a közös légtérben.
Továbbá, az európai légterek egyesítése, ahol ma 27 nemzeti műveleti rendszer létezik, veszélyezteti a légiirányítók és más specialisták munkahelyeit. Amennyire én tudom, ezzel kapcsolatban meglehetősen sikeres, hosszú távú párbeszéd zajlott le, és véleményem szerint szükséges összehangolni a látszólag egymásnak ellentmondó eljárásokat. Azt akarjuk, hogy repülőjárataink biztonságosabbak és hatékonyabbak legyenek, minimális járatkésedelmet akarunk és maximálisan meg akarjuk szüntetni a rendkívüli légiforgalmi események veszélyét. Emberi életekről van szó: azoknak az életéről, akik repülnek, de azoknak az életéről és sorsáról is, akik a légi forgalmat irányítják.
az IND/DEM képviselőcsoport nevében. - Elnök úr, nyugtalanít a légterek megnyitása folyamatának felgyorsítására tett javaslat. Úgy tűnik, még az előkészítési szakaszban sem ismerik fel a nyitott légtér által a regionális repülőtereknek okozott problémákat. Az egységes európai égbolt létrehozatala két fő csomópont - ez bizonyára Heathrow és vagy Frankfurt vagy a Charles de Gaulle lenne - és az alcsomópontok hálózatának kialakulását hozza majd magával.
Az elmúlt években a kizsákmányoló kényszermunka célját szolgáló embercsempészet folyamatosan növekedett az EU-ban. Az áldozatok, legyenek azok európaiak vagy bevándorlók, a rabszolgaság új formáinak alávetve szenvednek. A Bizottság milyen intézkedésekkel szándékozik véget vetni ennek a jelenségnek? Mivel az ilyen emberkereskedelmet a tagállamok is elősegítik azzal, hogy nem követelik meg a munkaadóktól a munkavállalók jogaira vonatkozó jogszabályok betartását, a Bizottság milyen intézkedéseket akar hozni a probléma megoldása érdekében?
a Bizottság alelnöke. - Elnök asszony, a kényszermunka és a kizsákmányolás céljából való emberkereskedelem az alapjogok súlyos megsértését jelentik, és teljes mértékben elkötelezettek vagyunk az ilyen bűncselekmények megelőzése és az ellenük való küzdelem mellett.
Nemzetközi munkajogi szervezetek becslései szerint 2005-ben világszerte legalább 12,3 millió ember végzett kényszermunkát. Körülbelül ötödük egyben az emberkereskedelem áldozata.
A kizsákmányolás célját szolgáló emberkereskedelem elsősorban a szervezett bűnözéshez kapcsolható tevékenység, amely 12 milliárd dollárt hoz évente. Azt is tudjuk, hogy az emberkereskedelem alacsony kockázatú bűncselekmény.
Az európai stratégia célja, hogy ezt az alacsony kockázat, magas jutalom felől a magas kockázat, alacsony jutalom felé mozdítsa el. A kizsákmányolás célját szolgáló emberkereskedelemmel szemben integrált stratégiára van szükség, amely összefogja a megelőzést, bűnüldözést, védelmet és az áldozatok megsegítését.
A Bizottság segíteni fog egy, érdekelteket és a megelőzési stratégiában résztvevő intézményeket összefogó hálózat kiépítésében. Ezek elsősorban a munkaügyi ellenőrző szolgálatok, a munkaadók szervezetei, szakszervezetek.
A megelőzéssel kapcsolatban fő cél a munkavédelmi törvények betartásának biztosítása minden munkahelyen, és ezáltal az illegális munkával szembeni küzdelem, különösen azokban a szektorokban, ahol nagy a kockázat, többet között a mezőgazdaságban, az építőiparban, az élelmiszeriparban és a háztartási munkákban.
Ugyancsak elkötelezett vagyok új jogszabály létrehozatala iránt az emberkereskedelemmel és a vendégmunkások kizsákmányolásával szembeni küzdelem terén. Példa erre a közelmúltban tett javaslat, amely az illegálisan harmadik országból származó személyeket foglalkoztatók elleni szankciókat megállapító irányelvre vonatkozott. A jelentés célja, hogy adminisztratív, és súlyosabb esetekben - többek között emberkereskedelem, vagy súlyosan kizsákmányoló munkafeltételek esetében - büntetőjogi szankciók segítségével szálljon szembe a migráns munkások kizsákmányolásával.
A nyomozásnak és a büntetőeljárásnak hatékonyabbá kell válnia. A jogalkalmazó hivatalnokoknak teljes körűen alkalmazniuk kell az emberkereskedelemre vonatkozó jogszabályokat a munkaerő kizsákmányolása terén, ideértve az emberkereskedelem elleni kerethatározattal összefüggő jogszabályokat, és az emberkereskedelem áldozatainak tartózkodási engedélyével kapcsolatos irányelvet.
Ahogyan a nemzeti jó gyakorlatok mutatják, az emberkereskedelem áldozatainak nyújtott segítséget előíró intézkedések kulcsfontosságúak az emberek alapvető jogainak védelme szempontjából, ugyanakkor elősegítik a sikeres bűnüldözést is. Az emberkereskedelem áldozatainak nyújtott segítség, a tartózkodásra jogosító státus és az alternatív munkalehetőség elősegíti a velük való együttműködést a bűnügyekben, és megkönnyíti az elkövetők megbüntetését.
Befejezésként, az első emberkereskedelem elleni nap alkalmával, a következő október 18-án a Bizottság javaslatokat fog tenni a tagállamokkal együtt és a tagállamok számára az emberkereskedelem áldozatainak - elsősorban a legsebezhetőbb csoportok, mint a gyerekek - azonosítása és támogatása érdekében, a jogalkalmazók, a vádhatóságok, az NGO-k és más szolgáltatókkal való szoros együttműködés alapján.
(RO) Elnök asszony, hadd köszönjem meg Frattini biztos válaszát. Mióta benyújtottam kérdésemet, találkoztam a biztossal, és megtárgyaltuk az emberkereskedelem különféle vonatkozásait. Nagyra értékelem az Európai Bizottságnak és magának a biztosnak a részvételét a jelenség elleni küzdelemben, és örülök, hogy október 18-án az Európai Bizottság tényleges akciókat indít útjára e jelenség leállítása érdekében, beleértve azokat is, amelyeket a biztos említett, azaz a büntetőjogi szankció bevezetését az éjszakai másodállások súlyos eseteire.
Szeretném megkérdezni, hogy a biztosnak szándékában áll-e az Európai Bizottság nevében felhatalmazást kérni a Tanácstól, hogy az Európai Közösség nevében aláírja az Európa Tanács emberkereskedelem elleni küzdelemről szóló egyezményét, amely az emberkereskedelem elleni fellépés igen hatékony jogi instrumentuma.
a Bizottság alelnöke. - (IT) Elnök asszony, hölgyeim és uraim, a válasz bizonyosan igen. Mi, és én személyesen is elkötelezettek vagyunk, hogy biztosítsuk: valamennyi nemzetközi instrumentum Európát szereplőként és szószólóként lássa.
Ami azt az instrumentumot, amelyre ön utal, és más konkrét kezdeményezéseket illeti, kétségtelen, hogy a Bizottság, hölgyeim és uraim, mindent egyedül nem tud megtenni. Szeretnék javaslatot tenni egy irányelvre a nyerészkedők, vagyis inkább rabszolga-kereskedők büntetőjogi felelősségre vonásáról, akik felhasználják és kihasználják az emberkereskedelem áldozatait, de akkor, ha a tagállamok nem adják beleegyezésüket, ha Európában a kicsi, nagy és közepes méretű vállalkozások hálózata nem támogat bennünket, az ilyen instrumentumok nagyon kevéssé lesznek hatékonyak. Én ezért önökhöz fordulok, hogy dolgozzunk együtt.
(DE) Jövőre Ausztriában és Svájcban tartják meg az EURO 2008-at. Az emberkereskedők és a nőkereskedők már felkészültek rá. A Bizottság is?
a Bizottság alelnöke. - Ez egy nagyon fontos kérdés. Egészen jó tapasztalataink voltak a Labdarugó Világkupa 2006. évi németországi rendezvényei idején. Nagyon szoros együttműködésben dolgoztunk az összes tagállammal, a rendőrhatóságokkal és a német hatóságokkal. Ezen időszak alatt legalább 3000-4000 fiatal áldozatot mentettünk meg attól, hogy Németországba csempésszék őket. Készek vagyunk arra, hogy ugyanezt megtegyük.
Most készítünk az európai együttműködés fontosabb eredményeiről egy jelentést, amelyet igen rövid időn belül kiadunk. Önök talán tudják, hogy legalább 12 tagállam vesz részt abban az együttműködésben, amelynek célja intézkedések elfogadása, hogy a határokon leállítsák és ellenőrizzék azokat a gyanús embereket, akik illegálisan próbálnak meg fiatal áldozatokat becsempészni. Készek vagyunk ugyanezt megtenni jövőre Németországgal, Ausztriával és Svájccal együttműködésben, amelyek szintén vendégül látnak bajnokságokat. Németország ezzel kapcsolatban nagyon jó munkát végzett.
(LT) Az a jelenség, hogy embereket elrabolnak és erőszakkal munkára kényszerítenek, hogy megfosztják őket a mozgás és bármilyen tevékenység szabadságától, hogy lehetetlen elhagyniuk a munkahelyüket, mint ha börtönben lennének, nagyon régi. Tudunk erről a sajtóból és a különféle vizsgálatokból. Van-e a Bizottságnak bármilyen általános érvényű statisztikai információja azokról az országokról, ahol ez előfordul, és úgy tartják, hogy ez nem büntetőjogi kérdés? A tagállamoknak nincs joguk nem megbüntetni azokat az elkövetőket, akik másokat a szabadságuktól megfosztanak.
a Bizottság alelnöke. - (IT) Elnök asszony, hölgyeim és uraim, minden bizonnyal tudunk a legaggasztóbb fejleményekről. Tudunk arról is, hogy néhány tagállam fokozza a megelőzéssel és a bűnüldözéssel kapcsolatos együttműködését. E bűncselekmények tényállásának meghatározása azonban nézetem szerint probléma Európa-szerte.
Amikor, amint ön mondja, embereket borzalmas feltételek mellett munkára kényszerítenek, túszul tartanak, akkor nem büntethetjük a felelősöket pusztán az illegális munkára irányadó szabályok szerint, mivel az ilyen bűncselekményeket más emberi lények rabszolgasorba kényszerítéseként kell értékelnünk. Csak így lehet a helyzeten javítani. Hogy egy példát hozzak fel, csak akkor tudjuk majd az európai elfogatóparancsot alkalmazni, ha az ilyen bűncselekményeket olyan súlyosnak tekintjük, mint amit szerintem kiérdemelnek.
Ez csak egy példa, de amint tudják, az európai elfogatóparancs a bűncselekmények egy kategóriájára, csak a súlyos bűncselekményekre vonatkozik, de úgy látszik, hogy a tagállamok, amelyekhez most fordulok, hajlandóak szigorítani nemzeti büntetőjogukat, hogy az ilyen bűncselekmények tényállását alapvetően úgy határozzák meg, hogy azok minősüljenek valóban súlyos bűncselekménynek - ami néhány tagállamban már megtörtént -, és tegyék lehetővé az európai együttműködés instrumentumainak alkalmazását, amelyeket most már működőképessé tettünk. Ez azonban alapvető előfeltétel.
Tárgy: Intézkedés a nemzetközi bűnözés ellen és az Európai Bíróság
Az Európai Unió fejlődése a jogalkalmazás alapján ment végbe, de az utóbbi időben a nemzetközi bűnözés elleni fellépés érdekében érzett aggodalom a harmadik pillér, azaz a kormányközi együttműködés alapján elfogadott határozatokhoz vezetett, a nélkül azonban, hogy ezek vizsgálatra az Európai Bíróság elé kerültek volna, ahogyan kellett volna. Mit gondol a Bizottság, lehetséges a harmadik pillérhez tartozó intézkedések bírósági vizsgálatának megerősítése, az unió nagyobb jogbiztonsága érdekében?
a Bizottság alelnöke. - Elnök asszony, az Európai Bíróság fontos szerepet játszik a harmadik pillér eszközei legalitásának és végrehajtásának biztosításában.
A tagállamokat az alkohollal kapcsolatos károk csökkentésében támogató uniós stratégia (vita)
A következő napirendi pont Alessandro Foglietta jelentése a Környezetvédelmi, Közegészségügyi és Élelmiszer-biztonsági Bizottság nevében, a tagállamokat az alkohollal kapcsolatos károk csökkentésében támogató uniós stratégiáról.
előadó. - (IT) Elnök úr, hölgyeim és uraim, nagy megelégedettséggel tölt el egy ilyen fontos jelentés betetőzését és lezárását látni. Őszinte köszönetet szeretnék mondani kollegáimnak, az árnyékelőadóknak, a képviselőcsoportoknak és azoknak a tisztviselőknek, akik ezt az eredményt lehetővé tették.
A káros alkoholfogyasztás csökkentése az utóbbi években az egész világ egészségügyi és szociális politikájában az egyik prioritássá vált, és az Európai Uniónak is van szerepe ebben. Az Európai Bizottság átadott nekünk egy olyan szöveget, amely komoly gondolkodásra késztetett, amire megpróbáltunk építeni, és megpróbáltuk azt kiegészíteni.
Az alkoholfüggőség okozta károk vizsgálata rendkívül sivár és aggasztó képet mutatott: nagyon magas a mortalitás fiatalok körében, különösen a közúti balesetek miatt, bántalmazás a családon belül, a magzati alkoholtünet eseteinek növekvő száma, a valamennyi tagállamban egyre inkább terjedő májbetegség és alkoholfüggőség a fiatalok között is. Európában mindezek orvosi ellátásnak költsége mintegy 17 milliárd eurót tesz ki, a kezelésre és prevencióra fordított 5 milliárd euró mellett.
Hangsúlyozni kell, hogy az alkoholfüggőség a probléma; az alkohol fogyasztása önmagában nem démonizálható, mert az része számos tagállam kultúrájának, történelmének és hagyományainak, és sok esetben néhány alkoholtermék kiváló minősége okán a termelő ország koronaékszerévé vált. A foglalkoztatási vonatkozásról sem szabad elfeledkezni. Becslések szerint az alkoholgyártás és -feldolgozás több mint egymillió embernek ad munkát Európában.
Az Európai Bizottság, amelynek köszönetet mondok, több prioritásra is összpontosító közleményt adott ki, amit magunkévá tettünk, miközben megkíséreltük hatókörét különféle kulcspontokon keresztül kiterjeszteni: a fiatalok alkoholfogyasztási problémájának mélységi vizsgálatára, az átfogó tájékoztatásra, a támogatásra és a prevencióra, a jobb lakossági tájékoztató kampányokra, tudatosítva a közösségeket a felelőtlen alkoholfogyasztás veszélyeiről, és az alkoholfogyasztással kapcsolatba hozható - különösen a családon belüli - erőszak problémáinak vizsgálatára.
Az alkoholfüggőségből származó károk elleni intézkedések közé tartoznak különösen a tudatosítás és veszélyekre oktató kampányok az iskolákban, megcélozva a szülőket is, az éjszakai szórakozóhelyeket elhagyó emberek számára az egyéni alternatívájaként a tömegközlekedés nagyobb mértékű rendelkezésre állása, és az egyes államok "ne igyon, ha vezet” elvre összpontosító kezdeményezéseinek támogatása, európai díj az iskolákban működtetett legjobb tájékoztató kampányért, a véralkoholszint figyelemmel kísérését lehetővé tévő eszközök elterjesztésének pénzügyi támogatása, és szigorú fellépés az úgynevezett "alcopopok” (gyümölcslével hígított alkoholos italok) ellen.
A jelentés egy másik újszerű pontja - amelyet a Bizottság is üdvözöl - az úgynevezett rövid intervenció alkalmazásának gondolata az alkoholfogyasztás felelős és tájékozottságon alapuló megközelítésének terjesztésére. A családi orvosok, aki napi és közvetlen kapcsolatban vannak betegeikkel, értékes erőforrást jelenthetnek az alkohollal kapcsolatos problémák megállapításához, még mielőtt a betegekben magukban tudatosodna: egy egyszerű kérdőív, egy úgynevezett audit, amelyet néhány európai városban már kipróbáltak, kiegészíthetné az ilyen személyes cselekvést.
Más intézkedések közé tartozik különösen az alkoholfüggőség miatt bekövetkezett közúti balesetek csökkentésére irányuló intézkedések előmozdítása, például az ittas vezetés ellenőrzésének fokozásával, olyan tesztek terjesztésével, amelyek lehetővé teszik az emberek számára, hogy maguk kísérjék figyelemmel véralkoholszintjüket, ösztönzők a ”kijelölt sofőr”-programokhoz, a megengedett véralkoholszint csökkentésével és az ittas vezetők számára súlyosabb büntetések bevezetésével.
A jelentés azt javasolja - és ebben, úgy tűnik, hogy az Európai Parlament valamennyi frakciójának támogatását bírja -, hogy az új gépkocsivezetők számára a 0-hoz lehető legközelebbi véralkoholszint-korlátot állapítsanak meg, amely konkrét alapot adna annak a stratégiának, amely túlmegy a Bizottság szövegében bemutatott egyszerű elvi kinyilatkoztatásnál és óvatosságnál, bár az alkoholfüggőséggel szembeni fellépés céljából elfogadható intézkedések közül sok az egyes tagállamok kompetenciájába tartozik, különösen az egészség és a biztonság terén.
Az Európai Unió megpróbálhatja serkenteni, ösztönözni, előmozdítani és javasolni az ilyen intézkedések elfogadását. Az egyik kérdés, amellyel kapcsolatban nem volt konszenzus, kétségtelenül a címkézés kérdése volt, amellyel rá lehetne világítani a túlzott alkoholfogyasztás kockázataira és veszélyeire. Személyesen én úgy érzem, hogy felkérném a Bizottságot egy részletes tanulmány elkészítésére, amely összeállíthatná a különféle tájékoztatási és kommunikációs rendszereket, ide értve a címkézést is.
Végezetül, a Parlament által módosított stratégia lényeges hozzáadott értéket biztosíthatna az egyes nemzeti politikákon túlmenően, különösen mivel lehetségessé válna a tagállamok munkáját közös célok felé irányítani.
A jelentés szövegében megpróbáltam a kérdést kiegyensúlyozottan és józanul kezelni, kerülve a mérsékelt alkoholfogyasztás bármilyen démonizálását, figyelembe véve a felelős alkoholfogyasztás évszázados hagyományait, és megkíséreltem olyan intézkedéseket javasolni, amelyek várhatóan szembeszállnak a sajnálatos módon ma már Európában és az egész világon oly gyakori problémákkal. Szeretnék köszönetet mondani mindenkinek támogatásáért és együttműködéséért.
a Bizottság tagja. - Elnök úr, azzal szeretném kezdeni, hogy köszönetet mondanék az előadónak kiváló munkájáért és az általa készített nagyon jó jelentésért, valamint a bizottság többi tagjának is, akik támogatták őt, és együtt dolgoztak vele egy ilyen érdekes, hasznos és pozitív jelentés előállításában.
Nem akarom megismételni mindazt, ami a közleményben vagy a jelentésben szerepelt, és azzal szeretném kezdeni, hogy nagyon örülök, hogy egyetértünk a tekintetben, hogy miként tudnánk megoldani és kezelni ezt a nehéz és fontos problémát. Ismerjük az aggasztó statisztikákat. Az Európai Unióban évente majdnem 200 000 ember hal meg túlzott alkoholfogyasztáshoz kapcsolódó betegségek következtében. Az Európai Unióban 43-45 millió ember iszik veszélyes mértékben, ami valamennyi rossz egészségi állapot és korai elhalálozás 70,4%-nak felel meg, és ez a fiatalok közötti elhalálozás egyik legfontosabb oka. Tehát a statisztika aggasztó, de már a kezdet kezdetén hangsúlyoznunk kell, hogy nem az alkohollal mint termékkel foglalkozunk: a túlzott fogyasztás, és az alkoholfüggőség az, ami ezeket a problémákat okozza. Néha még nehezebb az embereknek megtanítani, hogy hogyan fogyasszanak egy olyan terméket mérsékelt és felelősebb módon, amely már évszázadok óta velünk van; a túlzás vagy a függőség az, ami a problémákat okozza.
Nagyon örülök annak, hogy a Parlament egyetért az európai stratégia és az európai cselekvés szükségességével e tekintetben. Igaz, hogy nekünk ki kell egészítenünk a tagállami politikákat, amint azt a 152. cikk leszögezi, ez azonban nem jelenti azt, hogy nem teszünk semmit. Épp ellenkezőleg, azért vagyunk, hogy támogassuk a tagállamok intézkedéseit, kiegészítsük azokat, és tegyünk hozzá azokhoz. Az is igaz, hogy eltérő kultúrák és hagyományok vannak a tagállamokban, de sajnálatos módon azt látjuk, hogy azok a problémák, amelyek a közelmúltig csak néhány tagállamban jelentkeztek, az egész Európai Unióban szétterjedtek. Sajnálatos módon a rossz szokások gyorsan terjednek és azok nagyon könnyen másolhatók, különösen a fiatalok esetében.
Fennáll a legjobb gyakorlat cseréjének lehetősége együttműködéssel és együtt dolgozással, még mielőtt túl késő lesz. Elkezdhetünk cselekedni még mielőtt a probléma elszabadulna, és ez ennek a stratégiának az egyik legfontosabb vonatkozása.
A fiatalokra kell összpontosítanunk. A nagy ivászatokhoz kapcsolódó italozás ma az egyik fő aggályunk a fiatalokkal kapcsolatban, de az ittas vezetés ugyanakkor egyike a legsúlyosabb halálokoknak a fiatalok körében.
Ugyanakkor nagyon fontos a prioritásokra összpontosítani, és örülök annak, hogy a jelentés egyetért a Bizottsággal a fő prioritásokban, amint mondtam, különösen a fiatalok tekintetében, de a terhes asszonyok esetében is. Sajnálatos módon az Európai Unióban a mai napig is probléma, hogy gyermekek születnek a terhesség alatti alkoholfogyasztás miatti problémákkal. Az ember azt gondolná, hogy ma, ebben a korban, az Európai Unióban a legmagasabb szintű oktatással ez már nem történhetne meg, de sajnálatos módon megtörténik.
Nagy érdeklődéssel figyeltem fel a jelentésben az idősek közötti problémára történő utalásra. Ezt komolyan figyelembe kell venni a következő intézkedéseknél, mert látom, hogy ez is súlyos társadalmi és egészségügyi probléma lehet.
Az Európai Unió mint egész, két szinten fog dolgozni. Először is ott van a nemzeti politika és cselekvés bizottsága, amelyben a tagállamok képviseltetik magukat, és ez koordinálja majd a nemzeti alkoholpolitikákat, és kidolgoz újabbakat, különösen a közleményben meghatározottakat.
Ugyanakkor van nekünk egy Európai Alkohol és Egészség Fórumunk is, ahol valamennyi érintett jelen van, és ott kialakíthatjuk a konkrét intézkedéseket a megfelelő szinteken. Ez azonban nem lesz holmi vitakör, vagy "talk show”. Ezzel ellentétben, szilárd kötelezettségvállalásokat kérünk, amelyeknek nem csak konkrét eredményekkel kell járniuk, hanem nyilvánossá is kell tenni azokat, és szorosan figyelemmel kell kísérni, és ennek eredményeit is nyilvánosságra kell hozni. Optimisták vagyunk, hogy képes lesz néhány bonyolult kérdéssel megbirkózni, például a felelős marketing, a felelős reklámozás kérdésével - ezeket a jelentés meghatározza - és ugyanakkor más vonatkozásokkal is, mint a felelős kiszolgálás, mert nem csak a gyártóknak, hanem a kiskereskedőknek is komoly felelősségük van ezen a területen. És még erre is összpontosítani fogunk.
A jelentésben felvetett legtöbb kérdés megerősíti a Bizottság közleményében felvázolt stratégia fő irányait. Néhány pont megkísérli ezt a stratégiát tovább fejleszteni, és természetesen ezekre nagyon oda fogok figyelni; más pontok túlmennek a Bizottság közleményének ajánlásain bizonyos kérdésekben, ilyen például a címkézés és az adózás. Ezekre a kérdésekre is reflektálni fogunk.
Ami az alkoholos italokon elhelyezett figyelmeztető címkéket illeti, amelyről tudom, hogy nagy vita tárgya volt akkor, amikor a közleményt fogalmaztuk, és a Parlamentben is, tanulmányozni fogjuk az olyan tagállamok tapasztalatait, amelyek már az ilyen címkék bevezetésének folyamatában vannak, és a tagállamokkal együttműködésben megvizsgáljuk a hivatalos közös megközelítés kialakításának lehetőségét az egész Közösségben. Van bizonyítékunk arra, hogy a figyelmeztető címkék segítenek a tudatosításban - ezért vezették be őket a tagállamok - de ugyanakkor ezeknek egy tágabb stratégia részének kell lenniük, különben önmagukban nem érhetik el a kíván célokat. Ezért tudatosító kampányokra és oktatási programokra van szükségünk. Elhelyezhetjük például a figyelmeztető címkéket az üvegeken, de mi történik az éttermekben, a bárokban és az otthon felszolgált italokkal, amikor a fogyasztó nem látja az üveget és ezért nem látja a címkét sem. Így gondolatokkal kell előállnunk, erre példa lehet az alkoholos italok vásárlásokhoz mellékelt brosúra, illetve az orvosok tanácsa, amint a jelentés is említette. Ezek fontos vonatkozások. A felelős kommunikáció, a felelős értékesítés és a felelős marketing szintén fontos vonatkozások, és rendelkezésünkre állnak az audiovizuális szolgáltatásokról szóló jogszabály rendelkezései. A fórumon keresztül azonban kialakíthatunk egy magatartási kódexet, amelyet valamennyi érintettnek be kell majd tartania.
Azzal szeretném befejezni, hogy az alkoholhoz kapcsolódó kár kérdése súlyos kihívás pontosan azért, mert egy bizonyos vonatkozásával kell foglalkoznunk, a túlzott fogyasztással és nem magával a termékkel. Úgy vélem azonban, hogy a helyes irányba mozdultunk el még az előtt, hogy a probléma kezelhetetlenné válna.
Így már előre örülök a konkrét eredmények elérésének a korábban említett testületekben, de ami a legfontosabb, a Parlamenttel folytatott szoros együttműködésnek, és előre örülök az önök támogatásának ehhez a folyamatos erőfeszítéshez.
a PPE-DE képviselőcsoport nevében. - (DE) Elnök úr, biztos úr, hölgyeim és uraim, tény, hogy a káros és veszélyes alkoholfogyasztásnak lényeges egészségügyi, gazdasági és társadalmi hatása van. Az is tény azonban, hogy az alkohol az európai kulturális örökség részét képezi, és az európaiak többsége felelősséggel áll hozzá. Így nem akarjuk az alkoholt, mint olyat elítélni, sem pedig új jogszabályokat lefektetni. Amit tenni akarunk, az a veszélyeztetett csoportokra és a veszélyes helyzetekre való figyelem. Az a fiatal, aki eszméletlenre issza magát, az a terhes asszony, aki az alkoholfogyasztással meg nem született gyermekét károsítja, vagy az az ittas járművezető, aki magát és másokat veszélyezteti: pontosan ezek azok a területek, ahol cselekednünk kell.
Ez a jelentés ehhez kiváló alapot ad. Kiegyensúlyozott, célzott, magában foglalja valamennyi érintettet: a tagállamokat, a szeszesitalgyártókat, a kiskereskedőket, a vendéglátóipart, az orvosokat, az iskolákat és a szülőket. Világosan elhatárolja a különféle hatásköröket. A tagállamok a főszereplők. Az EU-nak csak támogató szerepe van. Feladata az adatgyűjtés, hogy rámutasson a jól megalapozott eljárásokra, és tájékoztató kampányokat állítson össze és támogasson. A tagállamok feladata a meglévő nemzeti jogszabályaik végrehajtásának javítása. Végül is, mi értelme a szigorú ifjúságvédelmi jogszabályoknak, ha azokat nem tartják be, és a jogsértéseket nem büntetik?
Mi is javasoljuk a 0,00% határt a fiatal, újonnan jogosítványt szerzett gépjárművezetők és a hivatásos tehergépjármű-vezetők számára. A szeszesitalgyártóknak vállalniuk kell, hogy tartózkodnak az alkohol fiatalokra irányuló reklámjától. Képviselőcsoportom azonban nem támogatja az alkoholos italokon szereplő kötelező figyelmeztetést, ezért kérem, hogy támogassák a jelentésből az ez irányú rendelkezéseket törlő módosítástervezeteket.
Emberi fogyasztásra szánt dehidrált tartós tej - a tej és tejtermék piac közös szervezése - a tej és tejtermékpiac közös szervezésének kiegészítő szabályai (vita)
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről az egyes emberi fogyasztásra szánt, részben vagy egészben dehidrált tartós tejről szóló, 2001/114/EK irányelvet módosító tanácsi irányelvre irányuló javaslatról - C6-0083/2007 -,
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről a tej- és tejtermékpiac közös szervezéséről szóló, 1255/1999/EK rendeletet módosító tanácsi rendeletre irányuló javaslatról - C6-0084/2007 -, és
Elisabeth Jeggle, a Mezőgazdasági és Vidékfejlesztési Bizottság nevében készített jelentéséről a tej- és a tejtermékpiac közös szervezésének kiegészítő szabályairól szóló, 2597/97/EK rendeletet módosító tanácsi rendeletre irányuló javaslatról - C6-0085/2007 -.
a Bizottság tagja. - Elnök úr, hadd kezdjem azzal, hogy megköszönjem a Parlamentnek, a Mezőgazdasági és Vidékfejlesztési Bizottságnak, és különösen az előadónak, Jeggle asszonynak ezt a konstruktív jelentést a tej minicsomagról.
A csomag három jogi aktus módosításairól rendelkezik. Az első a tartós tejről szóló irányelvet érinti, amelyben most már teljes mértékben megengedjük a fehérjetartalom szabványosítását, összhangban a Codex szabványaival. Ezzel teljesítjük tejiparunk és tejporexportőreink régi kérését, és az ő helyzetük harmadik országbeli versenytársaikkal szemben nyilvánvalóan javulni fog.
Ez nemcsak az ipar és a kereskedelem előnyére válik, hanem a tejtermelőkére - gazdáinkéra - is, mivel a fehérjeszabványosítás a tej magasabb valorizációjához vezethet. Ezen kívül, az előre jelzett erőteljes fehérjekereslet könnyedén felszívja majd a rendelkezésre álló fehérjemennyiség növekedését. Üdvözlöm, hogy önök teljes támogatásukat adták ehhez a javaslathoz.
A második javaslat a tej és tejtermékek piacának közös szervezésére vonatkozik. Itt kiigazítások egész sorozatára teszünk javaslatot, amellyel kapcsolatban az Európai Parlament teljes támogatásáról biztosított. Ezek közé tartozik az a javaslat, hogy csökkentsük a fölözött tejpor intervenciós árát a szabványosításból következő alacsonyabb fehérjetartalom matematikai eredményeként. Tartalmazza a tagállamonkénti aktiválási árrendszer megszüntetését is a vajintervenciós rendszerben. Ugyancsak tartalmazza a nemzeti vajmennyiségek támogatásra feljogosító kritériumként történő megszüntetését, a fegyveres erők elavult támogatásának megszüntetését, és az importengedélyek kötelező alkalmazásának felhagyását.
Az önök tejszín és sovány tejpor magántárolásának fenntartására irányuló módosítása meglehetősen meglepő, mivel ezeket a rendszereket a gyakorlatban soha sem használták és elavultnak tekinthetők. Továbbá, a vaj magántárolása fennmarad, így igazán nincs szükség ennek a rendszernek a tejszín esetében történő fenntartására.
Ami az önök iskolatejprogramjára vonatkozó módosításait illeti, ugyanazon a hullámhosszon vagyunk. Amint javasoltuk, a rendszer egyszerűsödik egyetlen átalánytámogatás bevezetésével. A Mezőgazdasági Főigazgatóság már vizsgálja az iskolatejprogram felülvizsgálatának különféle lehetőségeit, és javaslatokat kért a tagállamoktól a rendszer javítására, valamint további termékekre, amelyek a programba bevonhatók. A rendszer ebből adódó változásait hamarosan ismertetjük a Tejgazdálkodási Bizottságban. Remélem, hogy a Parlament, a Tanács és a Bizottság egyetértésre jut az iskolatej megnövelt támogatási szintjével kapcsolatban, amely 18,15 euró lenne 100 kilogrammonként.
Ami az önök azon módosítását illeti, amely egy tejalapot vezetne be a szerkezetátalakítási program finanszírozására, hangsúlyoznám, hogy a tej minicsomagban tett javaslatok igazán nem szerkezetátalakító jellegűek. Ezért nagy nehézséget okoz nekem ezeket az alapvető technikai és egyszerűsítő intézkedéseket összefüggésbe hozni egy új ”tejalap” költségvetési sor létrehozásának felismert szükségességével. A tejágazat számára a helyénvaló intézkedések szükségességéről a vitáknak a közeljövőben sorra kerülő Health Check-ről (KAP-felülvizsgálat) szóló vitákra, és a közös agrárpolitika jövőjéről szóló különféle vitákra tekintettel kell lefolynia.
A harmadik aktus a fogyasztói tejpiac liberalizálására vonatkozik, ahol megjegyzem, szintén ugyanazon a hullámhosszon vagyunk. Elfogadhatónak tűnik az a javaslat, hogy töröljük a zsírtartalomra vonatkozó 0,2%-os tűréshatárt. Önök azt is javasolják, hogy hivatkozzunk a 2000/13/EK irányelvre. Szíves tájékoztatásul közlöm, hogy ez az irányelv automatikusan alkalmazandó.
Így összességében örömmel állapítom meg, hogy nézeteink összhangban állnak. Köszönöm a munkájukat. Örömmel várom a ma este folytatódó vitát.
előadó. - (DE) Elnök úr, biztos asszony, hölgyeim és uraim, mindenki a tej és tejtermékek jó és stabil piaci helyzetéről beszél most, és az ebből adódó tejáremelkedésről. A tejárak emelkedése, amelyre a gazdáknak oly sürgető szüksége van, újra lángra lobbantja a kvóták sokat vitatott kérdését.
Ma a mini tejcsomagot kívánom megvitatni, és azzal kezdem, hogy megragadom az alkalmat, hogy köszönetet mondjak a biztos asszonynak és kollégáinak a jó együttműködésért. Három jó és alaposan végiggondolt javaslatot terjesztettek elő, és ezért a Parlament nem nyújt be sok módosítást. Úgy vélem azonban, hogy módosítástervezeteink elgondolkodtatóak, és remélem, hogy a Bizottság és a Tanács is jóváhagyják azokat, ugyanúgy mint a Mezőgazdasági Bizottság.
A Bizottság által benyújtott első jelentés az egyes emberi fogyasztásra szánt részben vagy teljesen dehidrált tartós tejekről szóló tanácsi irányelv módosításait tartalmazza. Ebben a jelentésben a Bizottság zsírmentes szárazanyagban kifejezve minimum 34%-on szabványosítaná a fehérjetartalmat. Ez a szabványosítás lehetővé teszi az európai gyártóknak, hogy ugyanolyan feltételek mellett versenyezhessenek harmadik országok gyártóival. A nemzetközi kereskedelem ilyen egyszerűsítése üdvözlendő, és ez az egyik indoka annak, amiért a Mezőgazdasági Bizottság jelentésmódosítás nélkül és csak egyetlen ellenszavazattal fogadta el.
Az ilyen szabványosítás pénzt takarít meg, és ezért van az, hogy a második jelentésben én javaslatot tettem egy tejalapprogramra, biztosítva, hogy a megtakarított pénz a tejágazatban maradjon. A Bizottságnak a tej- és tejtermékpiac közös szervezéséről szóló rendelet módosítására irányuló javaslata több fontos technikai kiigazításról rendelkezik, ami nyilvánvalóan szintén javuláshoz vezet.
Először is, átlagosan 2,8%-kal csökkenti a sovány tejpor intervenciós árát. Azzal, hogy megszünteti a vaj esetében az intervenciós aktiválást, megszünteti a nemzeti minőségi osztályokat a vajra, bevezeti a szabványos minőség meghatározását, megszünteti a fegyveres erőknek nyújtott támogatást, és felhagy az importengedélyek kötelező használatával, csökkenti a bürokráciát.
Én azonban nagyon határozottan a tejszín és sovány tejpor magántárolásának eltörlése ellen vagyok. Ez egy biztonsági hálót jelent, és úgy vélem, ezt a KAP-felülvizsgálat összefüggésében kellene megvitatnunk, és nem a mini tejcsomag keretében. Ettől függetlenül, kétségtelenül helyes az a javaslat, hogy az iskolatej támogatására egységes átalányt vezessünk be. Tekintve az iskolatej táplálkozásban betöltött fontos szerepét, lényegesen növelni kellene a rendelet hatókörébe tartozó termékek támogatását, 100 kilogrammonként 16,11 euróról 100 kilogrammonként 18,15 euróra. Sürgős szükség van a termékskála szélesítésére is.
Most már néhány fantasztikus új tej-, túró- és joghurttermék áll rendelkezésre, amelyek bárki ízlését és preferenciáit kielégíthetik, és ha innovatív iskolai programokat vezetnénk be, felkelthetnénk a gyermekek érdeklődését e termékek iránt, miközben tennénk valamit az egészséges táplálkozás érdekében is. A 2008-2013 közötti időszakra a fehérje szabványosításából eredő 117,3 millió euró megtakarítási lehetőséget, vagy a tejpiaci szervezetben lehetséges további megtakarításokat a tejágazat reformjának kísérésére és támogatására kellene felhasználni. Én készen állok erre, hogy ezt is az KAP felülvizsgálati vita összefüggésében vitassuk meg.
Ennek az intézkedésnek a célja az általunk javasolt tejalapprogram elősegítése. Ezeket a forrásokat a tejágazat értékesítésének előmozdítása összefüggésében táplálkozással kapcsolatos jobb tájékoztatásra és további kísérő intézkedésekre - például a tejtermelés modernizálására - lehetne fordítani olyan területeken, ahol a feltételek nehezebbek illetve a hegyvidéki régiókban. Ezt a második jelentést a bizottság egyhangúan fogadta el.
A harmadik jelentés a fogyasztói tejre vonatkozik. Nagyobb rugalmasságot javasol a fogyasztói tej meghatározásában. A jelenlegi rendelet a közösségben előállítható és forgalomba hozható fogyasztói tejnek három kategóriáját ismeri el. Ezek a fölözött tej (maximum 0,5%-os zsírtartalommal), félzsíros tej (1,5% -1,8% zsírtartalommal) és teljes tej (legalább 3,5% zsírtartalommal).
A Bizottságnak a javaslata, amely lehetővé tenné az olyan fogyasztói tej termelését és forgalomba hozatalát, amely nem felel meg ennek a három kategóriának mindaddig, amíg a címkén egyértelműen és könnyen olvashatóan jelzik a zsírtartalmat, helyes. Ez a liberalizációs intézkedés nem csak azt jelenti, hogy az átmeneti nemzeti mentesítések megszüntethetők, hanem a fogyasztók választási lehetőségeit is bővíti, ami minden bizonnyal segíthet a közösségen belüli kereskedelem újraélesztésében.
A bizonytalanságok elkerülése érdekében a tej zsírtartalom-százalékát jól láthatóan fel kell tüntetni a csomagoláson, és közvetlenül össze kell kapcsolni a termék megnevezésével. Én azonban azt gondolom, hogy szükségtelen +/-0,2%-os tűréshatárt megállapítani a zsírtartalom jelzésére, mert az nem javítana az egyértelműségen, inkább hátráltatná a megvalósítást.
Ezt a két módosítástervezetet, hasonlóan ehhez a harmadik jelentéshez, a bizottságban szintén egyhangúan fogadtuk el. Tekintettel a Mezőgazdasági Bizottság egyértelmű álláspontjára, bízom benne, hogy a holnapi plenáris szavazáson a teljes mini tejcsomagot egyértelmű többség fogja jóváhagyni.
Nem tudom azonban elfogadni az ALDE képviselőcsoportja három módosítástervezetét. Ezek lényegesen nem javítják a jelentést. A harmadik módosítástervezet csak az iskolatejre utal, ami szembemegy azzal, amit mi szeretnénk, nevezetesen, hogy javítsuk a teljes termékskála kínálatát. Sajnálatos módon ezért ezt a módosítástervezetet is el kell vetnem.
Őszinte köszönetemet szeretném kifejezni valamennyi kollégámnak a Mezőgazdasági Bizottságban és a képviselőcsoportban. Köszönöm nekik a bizalmat és a jó munkakapcsolatot.
a PPE-DE képviselőcsoport nevében. - Elnök úr, először is gratulálni szeretnék Jeggle asszonynak a három jelentéshez - a mini tejcsomaghoz. Már a kezdetben is nyilvánvaló volt, hogy jelentéseivel kapcsolatban általános az egyetértés, és ezt igazolta a biztos asszony is. Ezt a vitát a képviselők kérték, hogy Európa tejiparát érintő tágabb kérdéseket vitathassanak meg, és ez alól én sem vagyok kivétel.
Egészen a közelmúltig az Egyesült Királyság mezőgazdaságában a tejtermelő gazdaságok voltak a Hamupipőke-ágazat. A sötét gazdasági gyakorlatnak köszönhetően, amely lehetővé tette a szupermarketek számára, hogy a tej árát literenként 17 pennyre nyomják le, miközben azt a lakosságnak literenként 50 pennys áron adják tovább, sok tejgazdaság juttatott csődbe. Arra is emlékeztetni kell, hogy a tej a szupermarketekben még literenként 50 pennys áron is csak a palackozott víz árának a felébe kerül, pedig a palackozott vizet nem kell megelletni, és nem kell az állatorvosért küldeni, hogy foglalkozzon szükségleteivel.
A következő napirendi pont az alábbi, szóbeli választ igénylő kérdésekre vonatkozó együttes vita:
Weber úr által az Európai Néppárt (Kereszténydemokraták) és az Európai Demokraták nevében, Roure asszony által az Európai Parlament Szocialista Képviselőcsoportja nevében, Alvaro úr által a Liberálisok és Demokraták Szövetsége Európáért Képviselőcsoport nevében, valamint Muscardini asszony és Angelilli asszony által a Nemzetek Európájáért Unió Képviselőcsoportja nevében a Tanácshoz intézett, a terrorizmus elleni küzdelemről szóló. sz. kérdés (B6-0139/2007) és
Weber úr és Daul úr által az Európai Néppárt (Kereszténydemokraták) és az Európai Demokraták nevében, Roure asszony által az Európai Parlament Szocialista Képviselőcsoportja nevében, Alvaro úr által a Liberálisok és Demokraták Szövetsége Európáért Képviselőcsoport nevében, valamint Muscardini asszony és Angelilli asszony által a Nemzetek Európájáért Unió Képviselőcsoportja nevében a Bizottsághoz intézett, a terrorizmus elleni küzdelemről szóló. sz. kérdés (B6-0313/2007).
Elnök úr! Kérhetném, hogy ne kezdjünk bele addig, míg a Tanács meg nem érkezik, mert eléggé különösnek tartom, hogy szóbeli választ igénylő kérdéseket intézünk a Tanácshoz és a Bizottsághoz, mégis csak a Bizottsággal vitatjuk meg ezeket a kérdéseket. Ennek semmi értelme. Kérhetném, hogy - akármit is akartunk csinálni - hagyjuk abba mindaddig, amíg a Tanács nincs itt, hogy meghallgasson minket?
Buitenweg asszony - ha megbocsát -, ezt nem tartom célszerűnek, mivel fogalmunk sincs arról, hogy a Tanács mikor érkezik meg. Akár olyan hosszú ideig is várhatunk, hogy a végén meg sem tudjuk majd tartani a vitánkat. A vita ráadásul a képviselőcsoportok felszólalóinak beszédeivel indul. Ezért javaslom, hogy kezdjük el ezekkel.
Elnök úr, bizottsági elnök úr, hölgyeim és uraim! A terrorizmus elleni küzdelem olyan terület, ahol Európának az elméletről a gyakorlatra kell váltania. A terrorizmus globális dimenziója globális választ igényel. Egy politikai Európa kiépítése feltételezi azt a képességet, hogy meg tudjuk szüntetni a terrorizmus veszedelmét; még mindig gyakran melléfogunk. Képviselőcsoportunk azért kezdeményezte ezt a vitát, mert úgy véljük, hogy Európa még nem fogta fel teljesen az előtte álló veszélyek mértékét.
Az első, leginkább közvetlen fenyegetés a mindennapi biztonságunknak az iszlám és más terroristacsoportok - mint például a spanyolországi ETA - általi fenyegetettsége. Ezzel mindennap találkozunk, biztos úr. A második, éppolyan aggasztó fenyegetés az, hogy ezek az erőteljes hálózatok eltéríthetik az európai demokráciák politikai kultúráját, hogy aláássák alapvető értékeinket és azokat saját vallási elveikkel váltják fel. Biztosítanunk kell, hogy tagállamaink jobban együttműködjenek a nemzetközi terrorizmus elleni küzdelemben. Az EU terrorizmusellenes koordinátora, de Vries úr márciusi lemondása és az, hogy még mindig senki nincs helyette, rámutat arra, hogy még mindig mennyi munka van hátra. Igaz, hogy de Vries úr személyes okokból mondott le, de közismert, hogy a rendelkezésére bocsátott források elégtelensége miatt képtelen volt a rábízott nehéz feladat elvégzésére.
Arra kérjük a jelen nem lévő Tanácsot, annak elnökét, valamint a KKBP főképviselőjét, Solana urat, és a Bizottság elnökét, Barroso urat, hogy tegyenek eleget feladataiknak, és a lehető leghamarabb nevezzék ki az EU új, megfelelő forrássokkal rendelkező terrorizmusellenes koordinátorát.
Hölgyeim és uraim! A terroristaszervezetek elleni küzdelem a lehető legnagyobb határozottságot igényli, és nem terjedhet ki tárgyalásokra vagy engedményekre. A terroristaszervezetek nem olyan hagyományos, központosított alakulatok, amelyek hagyományos katonai műveletekkel leküzdhetők. Hálózatként működnek, bűncselekményeikhez pedig a legkifinomultabb technológiákat alkalmazzák. Csak akkor lesz esélyünk e hálózatok semlegesítésére, ha továbbra is jelentős pénzügyi, emberi és hírszerzési forrásokat vonunk össze. Azzal, ha tiszteletben tartjuk egymást, garantáljuk a jogszabályok végrehajtását és a nyilvánosság szabadságát, megerősítjük azt az elgondolásunkat, hogy a társadalomban mi tekinthető emberinek és az élethez szükségesnek, véget vetünk annak a terrorizmusnak, amelyet - jóllehet XXI. századi eszközöket használ - az emberiség legrosszabb időszakaiból származó előítéletek inspirálnak, és amely az akkori idők módszereit használja.
Ez nem a civilizációk összecsapása - ahogyan azt az emberek gyakran mondják -, hanem azok szembenállása, akik az emberek és a pluralizmus tiszteletben tartását mindenek fölé helyezik, és azoké, akik a dzsihád nevében megsemmisítenének mindenkit, aki tőlük eltérően gondolkodik vagy más meggyőződéseket vall magáénak. A szeptember 11-i támadás áldozatai, akikre a manhattani tragikus események után öt évvel egypár napon belül emlékezni fogunk, és a március 11-i madridi, valamint a londoni bombamerényletek áldozatai is arra buzdítanak minket, hogy tegyünk határozott lépést. Az európaiaknak biztonságra van szükségük, biztonságra a karrierjükben, biztonságra az energiaellátásuk terén és az élelmiszerellátásban is. A minimum, amit megtehetünk Európa számára - a béke garantálásán túl -, az az, hogy minden tőlünk telhetőt megteszünk a legalapvetőbb, személyes biztonság garantálása érdekében.
Elnök úr, soros tanácsi elnök úr, biztos úr! A tagállamok számos európai eszközt vezettek be a terrorizmus elleni küzdelem terén. Mégis sok európai ország szembesül továbbra is jelentős a terrorista fenyegetéssel, és ennélfogva - az említett eszközök hatálybalépése után jó néhány évvel - célszerű értékelni az e területen meglévő európai jogszabályok hatékonyságát.
A terrorizmus elleni küzdelemért felelős nemzeti hatóságokat az információk megosztására ösztönző intézkedések ellenére egyértelmű, hogy nagyobb mértékű kölcsönös bizalomra van szükség. Ahhoz, hogy a terrorizmus elleni küzdelem valóban hatékony legyen, nem a meglévő jogszabályokat kell kiegészítenünk, hanem azt kell ellenőriznünk, hogy a tagállamok helyesen alkalmazzák-e azokat. Véleményem szerint a tagállamok közötti együttműködés tényleges javítására kellene különösen összpontosítanunk.
Egy ilyen értékelés lehetővé tenné számunkra az érintett rendeletek felülvizsgálatát is. Szerintem szükséges az, hogy a folyamatban helyreállítsuk polgártársaink biztonság iránti igénye és a magánélet védelméhez való joguk közötti egyensúlyt. Elfogadtak egypár olyan intézkedést, amelyek igencsak korlátozzák polgártársainkat és - utólagos bölcsességgel - már láthatjuk, hogy egyik-másik intézkedést nem a várt eredményeket hozta, sőt, éppen ellenkezőleg, akár hamis képet is festhet a biztonságról.
A terrorizmus elleni küzdelem az Európai Unió és világszerte meglévő partnerei közötti jobb együttműködést is igényli. Transzatlanti kapcsolatainkban például ragaszkodnunk kellene egy, a terrorizmus elleni küzdelemre irányuló olyan közös stratégia kidolgozásához, amely tiszteletben tartja az alapvető jogokat és a magánéletet. Az Európai Uniónak e kérdésekkel kapcsolatban globális megközelítést kellene alkalmaznia annak érdekében, hogy meghatározza az információk egyesült államokbeli partnereinkkel való cseréjére, valamint e cserék keretében az adatvédelemre vonatkozó általános elveket.
Végül pedig, az Európai Parlamentet gyakran kihagyták a Tanácsban a terrorizmusról folyó tárgyalásokból. Szerintem fontos, hogy egy, az Európai Parlament és a nemzeti parlamentek által megvalósított jobb demokratikus ellenőrzéshez vezető, valódi vitát folytassunk.
Elnök úr! A 2001-2007-es időszak a terrorizmus elleni, politikailag motivált küzdelem hat éve volt. Az egyetlen dolog, amit e hat év során tapasztaltunk, az a minden egyes meghozott intézkedésre adott politikai reakció utáni kutakodás volt. Amit azonban képtelen vagyok megérteni, az az európai terrorizmusellenes politika globális összefüggésben való kialakítására irányuló megközelítés. Mi a szerepünk? Milyen szerepet kívánunk játszani világszerte? Van erre vonatkozó tervünk?
Eleddig nem láttam sem tervet, sem dokumentumot, sem a Bizottságtól, sem pedig a Tanácstól - vagy épp bármelyik tagállamtól -, amely rövid, közép- és hosszú távú terrorizmusellenes stratégiát javasolt volna. Rövid távú hatással rendelkező, a pénzügyi tranzakciókat leállító intézkedéseket indítottunk el - ami nagyszerű. A terrorizmus elleni küzdelmet középtávon megcélzó intézkedéseket indítottunk, beleértve a személyazonossági okmányokban a biometrikus adatokat is - amit én személy szerint nem tartok megfelelő megközelítésnek, de a politikai többség megszavazta.
Ami a hosszútávot illeti, nem látok semmiféle előrehaladást vagy elmozdulást a fejlesztési támogatás terén, ami biztonságpolitikai értelemben is felfogható. Nem látok továbbá elmozdulást az olyan kultúrák tekintetében sem, amelyekből állítólag a terrorizmus ered; mármint azon erőfeszítéseink megtételében, hogy globalizált keretek között létezzünk, tisztességesen éljünk egymás mellett egy globalizált világban, ahelyett, hogy megpróbáljuk átültetni társadalmunkat a világ többi részében. A kérdés tehát a következő: milyen szerepet vállal Európa?
2001. szeptember 11. óta a válasz sokrétű intézkedésekből állt: minden támadás alkalmával az adott kormányok arra törekedtek, hogy rövid távú intézkedések megindításával nyugtassák meg a lakosságot - legyen szó az a tekintetben tanúsított brit vehemenciáról, hogy keresztülvigyék az adatvisszatartást a londoni tragikus támadások közvetlen utóhatásaiban, vagy Németország azon törekvéseiről, hogy keresztülvigyék az online kereséseket. Nincs mögöttes terv. Hiányzik azonban az alapul szolgáló terv. Az alapvető jogok megsértése - például a szükséghelyzeti jogszabályok idején - nem fogják megoldani a problémákat. Ha sikeresen kívánunk küzdeni a terrorizmus ellen, meg kell határoznunk Európának e küzdelemben a világszíntéren játszott szerepét, ahelyett, hogy a nemzeti fellépések politikáját folytatnánk, amelyet azután csak Európában hajtanánk végre.
szerző. - (IT) Elnök úr, hölgyeim és uraim! Az, hogy ezt a vitát júliusról szeptemberre halasztva, a jelenlegi körülmények között - a Tanács nélkül - tartjuk az általunk felvetni kívánt kérdésekről, már önmagában is bizonyítja, hogy Európa tényleg nincs felkészülve arra, hogy a terrorizmus problémáját határozottan és átfogóan kezelje, továbbá arra, hogy ez a Parlament politikailag még mindig túl gyenge.
Amikor az EU különböző nemzeteiben léteztek terroristacsoportok, belső problémák voltak, Európa már nagy mértékben egyesült, és szó volt egy olyan közös stratégiáról, amely soha nem valósult meg. Elérkeztünk 2001-hez és megtudtuk, hogy a terrorizmus globális jelenség, hogy ez nem piramisjellegű szervezet, hanem főként az interneten és a legjobb információtechnológiai rendszereken keresztül összekapcsolt sejtekből áll, amelynek gyökerei az egész világot átszövik és amelyek úgy és akkor sújtanak le, ahogyan és amikor akarnak.
Ennek ellenére nincs uniós politika az internet ellenőrzésére vagy a polgárok számára határozott biztonsági szabályok biztosítására, akik nem értik, hogy az EU milyen intézkedéseket fogadott el vagy kíván elfogadni a közeljövőben. A legfontosabb intézkedés a terroristacselekményeket elősegítő, támogató vagy igazoló oldalakat biztosító szolgáltatók felelősségének megállapítása, például az olyan oldalak kötelező betiltásán keresztül, amelyek közvetlenül vagy közvetve olyan személykehez vezethetők vissza, akik erőszakot hirdetnek, arra buzdítanak vagy azt igazolják. Svájc már régóta ezt teszi, miközben Európa még mindig hezitál és a levegőbe beszél.
Nincs közös álláspont a színlelt vallási gyülekezőhelyek vagy álimámok nyomon követésére, akik - amint az nemrégiben Hollandiában és Olaszországban is történt - az imádságra szánt helyeket arra használták, hogy elhintsék a gyűlölet csíráját, a Nyugat, a demokrácia, az emberi jogok - beleértve a nők jogait - elleni erőszakra való buzdítással támadásokat tervezzenek, ténylegesen terrortámadásokat indítva városainkban.
Elnök úr, már nem elég csupán beszélni egy terrorizmus elleni közös stratégiáról; erőre és bátorságra van szükségünk ahhoz, hogy döntéseket hozzunk és hogy egyrészről a jövőbeli támadások megelőzésének céljával, másrészről pedig hogy az olyan terroristasejtek semlegesítése céljából lépjünk fel, amelyek az árnyékban bújnak meg, és a szabadsággal, vallásszabadsággal és szólásszabadsággal kapcsolatos értékeink felhasználásával arra térítenek, hogy magát a szabadságot támadják meg.
Dániában a nemrégiben, robbanóanyagokkal elkövetett támadás tervezésével gyanúsított személyek letartóztatása bizonyítja, hogy ez nem az az idő, amikor éberségünket alábbadhatjuk, és hogy a Dániában elfogadott terrorizmusellenes jogszabályok működnek, de ez ugyanakkor megnyomta a vészcsengőt az egész EU-ban. Többé már nem engedhetjük meg magunknak, hogy kizárólag a nemzeti jogszabályok hatékonyságára és az egyes országok nyomozóhatóságainak eredményességére támaszkodjunk, nagyobb mértékű koordinációra van szükségünk.
A politikai korrektség mögött túl gyakran rejtőzik döntésképtelenség vagy vonakodás. Ami veszélyben van, az a demokrácia, a szabadság és az egyének ahhoz való joga, hogy békében és szabadon éljenek. A szabadság szabályokon keresztül érhető el. Meg kell tennünk azt, ami politikailag helyes ahhoz, hogy nemcsak saját népeinket, de a világ azon népeit is megóvjuk, akik tiszteletben tartják jogaikat és tudatában vannak kötelezettségeiknek. A késlekedéssel bűnsegéddé válunk.
Zárjuk ezt a vitát egy azonnali lépések megtételére irányuló közös kötelezettségvállalással, amely nem feltételezett bal- vagy jobboldali álláspontokból áll, hanem erőteljes és egységes! Ez lesz a legmegfelelőbb formája annak, hogy lerójuk tiszteletünket azon emberek előtt, akik szeptember 11. óta világszerte életüket vesztették az atrocitásokban. Tartsuk mindannyian és mindenkor emberiség elleni bűncselekménynek a terrorizmust!
3. A tej- és a tejtermékpiac közös szervezésével kapcsolatos kiegészítő szabályok (szavazás)
Elnök úr! Mivel a karzaton a dél-afrikai parlament küldöttsége foglal helyet, megkérhetnénk őket, hogy adják a Ház zimbabwei Mugabe-rezsim elítélésére vonatkozó üzenetét és azon elvárásunkat, hogy Dél-Afrika tegyen megfelelő intézkedéseket, hogy az említett országban a dolgok jobbra forduljanak?
Kérését tudomásul veszem és személy szerint üdvözlöm, megpróbálunk foglalkozni ezzel a parlamenti szabályok betartása mellett a szavazás lefolytatásakor.
írásban. - (PT) A halászati erőforrások fenntarthatóságát létfontosságúnak tekintjük a halászati tevékenységek folytatása és a halászati ágazat életképessége szempontjából, de nem fogadjuk el az EU-ban elfogadott flottaigazgatási politikát vagy a flotta csökkentését, amelynek főbb következményei a termelés jelentős csökkentése és a munkahelyek drasztikus mértékű elvesztése.
A halászati kapacitás és a halászati lehetőségek közötti fenntartható egyensúly célkitűzésének elérése során figyelembe kell venni a halászati ágazat társadalmi és gazdasági helyzetét a környezetbarát halászati tevékenység és - különösen a halászati ágazattól függő, hátrányos helyzetű régiókban - a halászat csökkentésére irányuló intézkedések gazdasági következményeiben érintett halászok támogatásával vagy kártérítésével kapcsolatos mechanizmusok alkalmazásával.
Ehhez hasonlóan a halászati erőfeszítést a meglévő erőforrásokhoz és a tengeri környezet védelméhez kell igazítani, ami egyszersmind előmozdítaná a kisipari jellegű part menti halászatot és a nem ipari jellegű halászatot, valamint óvná a halászati közösségeket; ezzel összefüggésben különösen hasznos lenne a tagállamok kizárólagos halászati övezeteit a jelenlegi 12 tengeri mérföldről 24 tengeri mérföldre, a legkülső régiók esetében pedig 100 tengeri mérföldről 200 tengeri mérföldre növelni.
Kollégám, Casaca úr jelentése mellett szavaztam, mert az egyértelműen hangsúlyozza a jelenlegi rendszer hátrányos hatásait, ami olykor olyan döntések meghozatalához vezet, amelyek figyelmen kívül hagyják a helyi valóságot.
Vegyük például a thonaille-jal (tonhal halászására szolgáló háló) folytatott földközi-tengeri halászat esetét. Azokat, akik erőfeszítéseket tettek halászati módszereik fejlesztésére, de a nemrégiben elfogadott jogszabály aránytalan korlátozásokkal sújtja őket, ami megszűnésük veszélyével fenyeget. Valójában az Atlanti-óceán keleti részén működő, mind spanyol, mind francia kollegáik tisztességtelen versenyével szembesülnek. A jelentésben szereplő javaslatokkal összhangban a földrajzi halászati területeken alapuló és az alkalmazott technikák egyedi jellemzőit figyelembe vevő megközelítés lehetővé tette volna a halászati kapacitás és a halászati lehetőségek közötti fenntartható egyensúly garantálására képes halászati erőfeszítés tisztességesebb elosztásának biztosítását.
írásban. - Támogatom az 5/2007. sz. költségvetés-módosítási tervezetről szóló Elles-jelentést. Ennek kapcsán szeretnék kiemelni egy, a saját országomban jelentkező különös problémát, amely csökkentheti a további kiadásokra nyújtott támogatást.
Britannia problémája az, hogy Margaret Thatcher az 1984-es Fontainebleau-i Megállapodással a jövőbeli brit kormányoknak méregpirulát adott. A Fontainebleau-i Megállapodás éves hozzájárulásaink és az EU-tól érkező éves bevételeink közötti különbség kétharmadát téríti vissza Britanniának. Így bármely új, kiadással járó program a kétszeresében kerül Britanniának; először megfizetjük 50%-unkat, és aztán elveszítjük az uniós hozzájárulás kétharmadát, esetünkben - egyedülálló módon - az uniós hozzájárulást 50%-ról kevesebb mint 17%-ra csökkentve. Annak lehetővé tétele miatt, hogy Britannia hozzájárulásai épphogy csak a teljes költségvetés 15%-a alatt vannak, Britannia kifogy a pénzből bármely olyan új projektnél, amelynek esetében Britannia a juttatások egyharmadánál kevesebbet kap.
írásban. - (PT) The jelentés kimondja, hogy évente megközelítőleg 110 milliárd tonna/km veszélyes - a lakosságra és a környezetre veszélyes - árut szállítanak az EU-ban, ami a teljes áruszállítás csaknem 8%-át teszi ki. Ezek 58%-át vasúti, 25%-át légi, 17%-át pedig belvízi közlekedéssel szállítják.
Ezzel összefüggésben úgy véljük, hogy a hasznos és szükséges uniós szintű együttműködésnek óvnia kell a tagállamoknak a (veszélyes) áruk területükön belüli szállítása tekintetében meglévő teljes szuverenitását, például a jog szabályozási eszközével, a veszélyes áruk szállítására vonatkozó egyedi engedélyek és - különösen nemzetbiztonsági vagy környezetvédelmi okok miatti - tilalmak kiadásával.
Ez olyan elvi kérdés, ami a szállításnak az EU által támogatott zabolázatlan liberalizálásával összefüggésben egyre fontosabb.
A veszélyes áruk szállításáról szóló európai jogszabályok egyszerűsítésére és egységesítésére vonatkozó bizottsági javaslatot többek között a jobb szabályozás érdekében teljes egészében jóvá kellene hagyni.
Nemrégiben, 2007. augusztus 31-én hét közúti alagút közlekedésirányítási központjába látogattam el, köztük a leghosszabb németországi alagút irányítási központjába is, és rájöttem, hogy különösen a veszélyes áruk alagutakban történő szállítása terén harmonizációra van szükség.
Nemcsak maguknak az áruknak, hanem a veszélyes áruknak a szállítása is gyorsan nő, és ez tapasztalható az egész világon is, tehát még a növekedést sem tudja már egyetlen közlekedési mód felszívni. Ezért van értelme elfogadni nemcsak a közúti és vasúti, de a belvízi szállításra vonatkozó szabályokat is. Ez javítja az együttes modális megközelítés szállítási igényeink problémájára való alkalmazásának esélyeit. Különösen érdemes megemlíteni - hogy polgártársaink is megértsék -, hogy a jelenlegi jogi aktus nem csupán az Egyesült Nemzetek különös ajánlásait, hanem a tagállamok szubszidiaritással kapcsolatos követelményeit is figyelembe veszi. Az a tény, hogy az irányelv négy "régi” irányelvet foglal össze és megspórol 2000 oldal jogalkotási szöveget, a bürokrácia folyamatban lévő csökkentésének jó példájává is teszi azt.
A tagállamoknak továbbra is joguk lesz szabályozni vagy akár tiltani bizonyos veszélyes áruk területükön belüli szállítását, például nemzetbiztonsági vagy környezetvédelmi okokból. Végeredményben a nyilvánosság azt várhatja, hogy ez az irányelv hozzájárul mind a közlekedésbiztonság, mind pedig a környezeti biztonság javításához.
Végre egyszer a veszélyes áruk szállítására vonatkozó szabályok harmonizálására irányuló bizottsági javaslat egy helyes irányba tett lépésnek tekinhető. A javasolt szöveg valóban a meglévő közösségi jogszabályok egyszerűsítésére és egységesítésére irányul.
Jelenleg nem kevesebb, mint négy irányelv és számos bizottsági határozat szabályozza a veszélyes áruk szárazföldi (vasúti, közúti) és belvízi szállítását. Ez a nem egységes gyűjtemény azt jelenti, hogy a szabályok túl összetettek, a nemzeti jogszabályokba nehezen átültethetők és gyakran elavultak.
Ez különösen fontos téma, mivel az EU-ban a szárazföldi szállítás volumene folyamatosan nő, ahogy a veszélyes áruk mennyisége is. Évente kilométerenként közel 110 milliárd tonna ilyen árut szállítanak az EU-ban, ami az összes szállított áru 8%-át teszi ki. Európa útkereszteződéseiként betöltött stratégiai helyzete miatt Franciaország közúti, vasúti és vízi hálózatain gyakori a torlódás és ezért különösen ki van téve a közlekedési baleseteknek.
Épp ideje, hogy az e tárgyban valamennyi periférikus és túlzott mértékű uniós jogszabályt megszüntessék, hogy lehetővé váljon a különböző gazdasági szereplők, de a nemzeti hatóságok számára is e szállítási típus biztonságának garantálása és teljes mértékű megerősítése.
A teherszállítás folyamatos növekedése miatt a Gotthard-alagútban történt katasztrofális teherautótűz és más hasonló események minden bizonnyal nem az utolsók a tehergépjárművekkel kapcsolatos borzalmas történetek sorában. Különösen azért igaz ez, mert a tehergépjárművek aránytalanul sokszor szereplői az autópályákon bekövetkező baleseteknek, és mivel az egyre csökkenő árrések és az egyre növekvő versenynyomás miatt a pihenőidőket gyakran nem tartják be. Az alig-alig korszerűsített utak és a torlódások kialakulása is növeli a potenciális veszélyt.
Ha egy veszélyes árukat szállító jármű balesetet szenved, a következmények természetesen sokkal súlyosabbak. Ráadásul újra és újra előfordul, hogy illegálisan szállítanak radioaktív, maró vagy robbanóanyagot, életveszélybe sodorva a segélyhívó szolgálatokat a balesetek bekövetkezésekor. Igen helyes és megfelelő a biztonsági követelmények aktualizálása, és én is emiatt szavaztam a jelentés mellett, jóllehet ennek megfelelően az ellenőrzéseket is meg kellene erősíteni.
írásban. - (PT) Az EU egyik alapvető kötelessége és felelőssége az európai polgárok biztonságos életfeltételeinek megteremtése. Az EU-ban a szárazföldi áruszállítás volumene folyamatosan nő, és e növekedéssel együtt a szállított veszélyes áruk mennyisége is emelkedik.
Ezért biztosítanunk kell a veszélyes áruk szállítására vonatkozó jogszabályok egyszerűsítését és egyértelművé tételét. Az a szándék, hogy egyetlen irányelv szabályozza a veszélyes áruk vasúti, közúti és belvízi szállítását, talán ösztönözheti a különböző közlekedési módok hatékony alkalmazását, és - a megállapított szabályok alkalmazása révén - javíthatja a biztonságot és a sebességet az áruk gyorsszállításával és a vonatkozó szolgáltatások nyújtásával kapcsolatos új kritériumok elfogadása alapján. Ezért ennek egyik előfeltétele az egész EU területén a szállítás - beleértve a veszélyes áruk szállítását is - sokkal nagyobb biztonságossága; úgy vélem, hogy ez az ebben az irányelvben szereplő intézkedések végrehajtásával lehetséges lesz.
írásban. - (PL) Bogusław Liberadzki veszélyes áruk szárazföldi szállításáról szóló jelentése mellett szavazok.
Liberadzki professzor vezető szakember a szállítás területén. Az általa előterjesztett jelentés szakszerűen megírt, és mélyrehatóan elemzi a felmerült problémát.
Kétségtelenül az Európai Unió egyik prioritása annak biztosítása, hogy az európaiak biztonságos életfeltételeket élvezzenek. Ez az Unió egész területén a szállítás - és különösen a veszélyes áruk szállításának - biztonságát is magába foglalja. Az áruk és szolgáltatások megnövekedett forgalmával emelkedett a közúti, vasúti és folyami szállítás is. Ezért támogatom azt a kezdeményezést, hogy a szállítás e formáit egyetlen irányelvbe vonjuk össze. Úgy gondolom, hogy európai szinten olyan jogszabályok megállapítására kell törekednünk, amelyek a legnagyobb hozzáadott értékkel bírnak az uniós polgárok számára. A szabályozás egyetlen uniós dokumentumba való tömörítése fokozni fogja azok átláthatóságát és hozzáférhetőségét, valamint alkalmazásuk hatékonyságát.
(DE) Elnök úr! Azért szavaztam a Jeggle-jelentések mellett, mert remélem, hogy azok megkönnyítik mezőgazdasági termelőink fennmaradását. Végül is volt olyan idő, amikor a mezőgazdasági termelők igen jól meg tudtak élni a termelésükből. Manapság az élelmiszerárak folyamatosan emelkednek, de - míg a nagyvállalatok részesülnek ennek előnyeiből és csinos haszonkulcsra tesznek szert - az egyszerű mezőgazdasági termelőket egyre inkább koldulásra kényszerítik. A mezőgazdasági kistermelőknek gyakran kiegészítő jövedelemforrásra van szükségük a megélhetéshez, és a természet szeretete az egyetlen és mindent felülíró oka annak, hogy sokan miért vállalják ezt a kettős terhet. Azonban egyre többen dobják be a törölközőt, ami a gyümölcs-, zöldség- és takarmánytermelés területén máris az importtól való függéshez vezetett.
Az ország EU-hoz való csatlakozása óta az osztrák mezőgazdasági termelők 50%-a számolta fel vállalkozását; azaz fejezte be a tejtermelést. Így igen gyorsan haladunk afelé a pont felé, amikor már veszélyben van önellátásunk a friss tej és a friss tejtermékek terén.
(CS) Elnök úr, hölgyeim és uraim! A tejről szóló három jelentésre vonatkozó mai szavazás során kifejeztem támogatásomat a Bizottság javaslatai mellett, mivel úgy vélem, hogy ezek a helyes irányba tett lépéseket jelentenek.
A következő napirendi pont a pénzügyi instabilitásról és a reálgazdaságra gyakorolt hatásról szóló tanácsi és bizottsági nyilatkozatok.
Elnök úr, biztos urak, hölgyeim és uraim! Mint azt gondolhatják, még túl korai értékelni a pénzügyi piacokon bekövetkezett legújabb zavart. Specifikusabb gazdasági adatokra várunk még, és - mint tudják, a Tanács tavaly július óta nem ülésezett -, de egyetértek az Eurogroup elnökével, Jean-Claude Juncker úrral akkor, amikor azt mondja, hogy pillanatnyilag nincs a növekedési előrejelzésekre gyakorolt érezhető hatás az euroövezet egészében.
Az európai gazdaság továbbra is szilárd alapokon nyugvó, erőteljes növekedést mutat. Valójában az idén igen pozitív eredményeket mutatott a költségvetési hiányok csökkentése, az euro stabilitása, a gazdasági növekedés és a foglalkoztatás terén.
Ennek tükrében kell az általam korábban említett legújabb pénzügyi zavart szemlélni. Ez ügyben most csak ennyit tudok mondani. Biztos vagyok benne, hogy az Ecofin miniszterek szeptember 14-én és 15-én a portugáliai Portóban tartandó informális ülésén nagyobb részletességgel és sokkal teljesebb és aktuálisabb adatok alapján elemzik majd az Európai Unió gazdasági és pénzügyi helyzetét - ahogyan az a tanácsi üléseken szokott lenni.
Arról is szeretném biztosítani Önöket, hogy a portugál elnökség folytatja a pénzügyi szolgáltatások egységes piacának megszilárdítása terén végzett munkát. A felügyeleti gyakorlatok konvergenciájával kapcsolatos folyamatos, magas ráfordítások és a prudenciális keret folyamatos javulása is egyértelműen azt mutatja, hogy nem becsültük alá a pénzügyi stabilitást előmozdító keret fontosságát.
Végül pedig - általánosságban - az elnökség elkötelezett a lisszaboni menetrend folytatódó végrehajtása mellett. A menetrend végrehajtása a legmegfelelőbb hozzájárulás, amit csak tehetünk az európai gazdaság növekedési potenciáljának megerősítéséhez, valamint a szilárd alapok fenntartásához, a portugál elnökség pedig továbbra is erőteljesen elkötelezett e területen.
Bizottság. - (ES) Elnök úr, hölgyeim és uraim! Az utóbbi hetekben a pénzügyi piacokon súlyos zavart lehetett tapasztalni, amelyet eleinte az egyesült államokbeli másodrendű jelzálogpiac torzulása okozott.
Ez a torzulás aztán valamennyi pénzügyi piacra átterjedt az említett jelzálogokkal fedezett értékpapírokon és pénzügyi termékeken keresztül, amely jelzálogokat az utóbbi években óriási mennyiségben vásároltak fel pénzügyi intézmények az egész világon.
Ha megnézzük az elmúlt hetekben az értékpapírpiacokon végzett korrekciókat, azok nem voltak nagyobbak az elmúlt két évben végzett korábbi korrekcióknál; ami azonban nemrégiben történt, az annyiban szokatlan, hogy likviditási válságot okozott a bankközi piacokon, ami arra kötelezte a központi bankokat, hogy óriási pénzeket injektáljanak a rendszerbe. A likviditási problémák egyértelműen az információhiány miatti bizalomvesztésnek tudhatók be, mégpedig a piaci szereplők észak-amerikai magas kockázatú jelzálogokhoz kapcsolódó termékeknek való globális kitettségével kapcsolatban .
E zavar hatása jóval túlmutathat azon, amit eddig tapasztaltunk, ezért a részünkről teljes körű figyelmet érdemel és teljes mértékben indokolja a mai vitát. Még mindig túl korai számszerűsíteni a válság által a reálgazdaságra gyakorolt következményeket.
A végleges hatás alapjában véve három tényezőn múlik. Először is látnunk kell, hogy milyen közvetlen hatása van az észak-amerikai ingatlanpiac torzulásának az USA általános gazdaságára, noha nem kétséges, hogy az negatív lesz, az egyesült államokbeli növekedés pedig alacsonyabb lesz az eddig előre jelzettnél. Az USA gazdaságának a tágabb globális gazdaságra gyakorolt hatás miatt az egyesült államokbeli növekedés lassulása némiképp hatni fog a világ többi részére, különösen az európai gazdaságokra. E hatásnak - elviekben - korlátozottnak kellene lennie, mivel az uniós országok főként az EU-n belül kereskednek. Ezen túlmenően a globális gazdaság továbbra is nagy arányú növekedést tapasztal, a felemelkedő országok dinamizmusának köszönhetően. A felemelkedő országokat nyilvánvalóan nem nagyon érintette ez a válság.
A pénzügyi zavar esetleges hatásának értékelésekor egy második lényeges tényező a vállalkozások és háztartások finanszírozási feltételeiben bekövetkezett változás. Már látjuk azt, hogy a kockázati prémiumok újraértékelése még inkább összhangba hozza azokat az adott kockázat tényleges elemzésével. Itt egy olyan helyzet orvoslásáról van szó, amelyben a likviditás elégtelensége a kockázatértékelés bizonyos mértékű lazulásához vezetett. Ennek vannak pozitív aspektusai, de ha a finanszírozási feltételeket bizonyos határokon túlmenően szigorítják, a gazdasági tevékenységet kétségtelenül érintené a tőke csökkent mértékű rendelkezésre állása.
Talán a legfontosabb és legnehezebben előre jelezhető harmadik tényező a bizalomra gyakorolt hatás. A bizalom a befektetési és vásárlási döntések hajtóereje, de - az előbbiekben tárgyalt tényezőktől eltérően - szubjektív elem, amely az általános üzeneteken, felfogáson és a gazdasági szereplőknek nyújtott információkon alapul. Ezek közé tartoznak többek között az állami hatóságoktól érkező üzenetek, legyenek azok nemzeti kormányok, parlamenti képviselők vagy nemzetközi szervezetek.
Ezért úgy gondolom, hogy ez a vita kiváló alkalom nemcsak arra, hogy felmérjük a történéseknek az elmúlt hetekben a piacokra gyakorolt közvetlen következményeit, hanem arra is, hogy felidézzük és hangsúlyozzuk azt a tényt, hogy az európai gazdaság - amint azt a Tanács képviselője az imént mondta - továbbra is szilárd alapokon áll, amely gazdaságot nem szabadna, hogy jelentősen érintsen a legújabb zavar, valamint hogy ezért gazdaságunk jó helyzetben van ahhoz, hogy leküzdje a felmerült bizonytalanságokat.
Amint azt említettem, a globális gazdaság még mindig rendkívül dinamikus, és ennek köszönhetően külgazdaságunkban továbbra is kereskedelmi többlet van, amint azt az Eurostat által közzétett legfrissebb statisztikák bizonyítják. Különösen a termelőeszközökbe történő befektetés magas továbbra is, alátámasztva így a jelenlegi gazdasági tevékenységet és mintegy előre jelezve a termelékenység jövőbeli javulását. A magánfogyasztás részesül a folytatódó munkahely-teremtés előnyeiből, így legfrissebb statisztikáink azt mutatják, hogy az euroövezetben és az EU-ban csaknem történelmi mélyponthoz hasonlítható a munkanélküliségi ráta: az euroövezet esetében a munkanélküliség 7% alatt van. Az infláció továbbra is stabil.
Mindennek köszönhetően a társaságok pozitív eredményeket tudnak elérni, ami lehetővé teszi számukra, hogy anélkül birkózzanak meg a hitelezéssel kapcsolatos bármely megszorítással, hogy jelentősen felül kellene vizsgálniuk befektetési és növekedési terveiket. Röviden - hölgyeim és uraim - nem kétséges, hogy mivel megvalósult az egyik olyan hanyatlási tényező, amellyel kapcsolatban már egy ideje figyelmeztettek minket, amikor is közzétettük gazdasági előrejelzéseinket - ezek pedig az USA jelzálogpiacán bekövetkezett hanyatlással és annak az USA gazdaságára gyakorolt hatással kapcsolatos kockázatok -, az idei és jövő évi növekedés Európai Unióban és az euroövezetben nem fogja meghaladni az idén májusban adott előrejelzéseket.
Mindazonáltal jó okunk van arra, hogy bizakodóak maradjunk az európai gazdaság alapjai és annak a jelenlegi zavarokon való felülemelkedési képessége tekintetében. Jövő kedden, szeptember 11-én a Bizottság nevében közzé fogom tenni a 2007-re vonatkozó időközi növekedési előrejelzéseket, mind az euroövezet, mind pedig az EU vonatkozásában, amely kezdeti jelzéssel fog szolgálni számunkra a válság esetleges hatását illetően.
Még aznap alkalmam lesz Önökkel is ismertetni ezeket az előrejelzéseket, amikor megjelenek a Gazdasági és Monetáris Bizottság előtt. A 2008-ra és az azt követő évre szóló előrejelzésekre - mint tudják - mindaddig várni kell, míg szokás szerint novemberben közzé nem tesszük gazdasági előrejelzéseinket.
a Bizottság tagja. - Elnök úr! Az Egyesült Államok másodrendű jelzáloggal kapcsolatos válsága és annak Európában esetlegesen kifejtett hatása lekötötte figyelmünket az elmúlt hetekben. Az európai jelzálogpiac az Egyesült Államokétól eltérő jellemzőkkel bír, így a közeljövőben kevésbé valószínű bármily hasonló léptékű probléma felmerülése Európában. Az Európai Unióban a másodrendű hitelezés igen korlátozott az Egyesült Államokhoz képest, és vannak olyan biztosítékaink, mint például a hitelezési szabályok és a piaci értékhez kötött hitelösszeg korlátozása.
A legutóbbi zűrzavar azonban egyértelműen bizonyította a pénzügyi piacok egymáshoz kapcsolódását és globalizációját. A kockázatokat okosan megosztották. Ez pozitívum. A válság továbbterjedése azonban már kérdéses. Néhány európai bank és vagyonkezelő alap ki van téve a másodrendű jelzálogokhoz kapcsolódó értékpapírok kockázatainak. Voltak tényleges problémák, különösen az eszközfedezetű és kereskedelmi értékpapírok piacán jelentkező likviditási megszorításon keresztül.
Hogy mit tanulhat Európa ebből a válságból? Még túl korai határozott következtetéseket levonni, mivel még mindig túl sok a bizonytalanság a piacon. Az is fontos, hogy érzékenyen és a helyzet értékeléséhez szükséges időt kihasználva reagáljunk. A gyors politikai reakció valószínűleg rossz reakció.
Először is: a piacok egymáshoz való kapcsolódása azt mutatja, hogy mennyire fontos globálisan összefutó, szilárd prudenciális szabályokkal és a befektetőket védő megfelelő normákkal bíró szabályozási megközelítéssel rendelkezni. Ez a Bizottság által az Egyesült Államokkal és más joghatóságokkal folytatott szabályozási párbeszédét még kritikusabbá teszi. Az átgyűrűző hatások miatt szükség van a szabályozás jó minőségű normáira a globális pénzügyi piacok egészében.
Másodsorban: elkerülhetetlenül felmerülnek az egyesült államokbeli jelzálog-hitelezéssel kapcsolatos kérdések. Miközben támogatom azt az elgondolást, hogy könnyítsék meg az olyan emberek ingatlanpiachoz való hozzáférését, akik rendes körülmények között nem tudnának lakást venni, utólagos bölcsességgel elkerülhetetlen megvitatni a szabályozás és a fogyasztóvédelem megfelelősségét. A korrekció már zajlik, de a probléma megoldása időt vesz igénybe.
A válság egyik tanulsága a polgárok számára az egész életen át tartó pénzügyi oktatás biztosításának fontossága annak biztosítása mellett, hogy felelősségteljes hitelezés érvényesüljön. Mi, itt az Európai Unióban már vizsgáljuk ezeket a kérdéseket a fogyasztói és jelzáloghitelekkel, valamint a fogyasztói oktatással kapcsolatban jelenleg végzett munkánk keretén belül.
Harmadsorban: a jelzáloghitelek és kockázataik harmadik felekre való átruházása áll e válság középpontjában. E kockázatok olykor visszaszálltak a hitelezést elindító bankra akkor, amikor pénzügyi eszközeiket nem lehetett értékesíteni vagy nem tudták finanszírozni a bank által kibocsátott értékpapírokat.
Nyilvánvaló, hogy közelről meg kell vizsgálnunk a szóban forgó mechanizmusokat - azaz a továbbhitelezés és a céltársaságok szerepét, valamint az európai bankok vonatkozásában meglévő relevanciájukat.
Az összetett, értékpapírosított termékek és a feszült piaci helyzetekben a piackiegyenlítési mechanizmusok értékelésével kapcsolatos problémák is további elemzést igényelnek. A legutóbbi piaci válság a jó hírnévvel kapcsolatos - valamint likviditási - kockázatok jelentőségét is kiemelte, mint a bankok összetett ügyleteknek való kockázati kitettségének megfelelő értékeléséhez szükséges lényeges elemeket.
Negyedszer: mi a helyzet a Bázel II.-vel, a bankokra vonatkozó tőkekövetelményekről szóló új irányelvvel? A Basel II továbbfejlesztett lehetőségeket biztosít a bankok és a befektetőcégek számára arra, hogy megfelelően értékelhessék a kockázatokat és helyesen tudják kiszámítani szabályozási tőkéjüket. Ugyanezt teszi a Szolvencia II., amely a Bázel tágabb értelemben vett megfelelője a biztosítási ágazat vonatkozásában.
az elsivatagosodás elleni küzdelemről szóló egyezmény részes felei által 2007. szeptember 3-tól 14-ig Madridban tartandó konferencia célkitűzéseiről Miroslav Ouzký által a Környezetvédelmi, Közegészségügyi és Élelmiszer-biztonsági Bizottság részéről a Tanácshoz intézett szóbeli választ igénylő kérdés - B6-0140/2007), és
az elsivatagosodás elleni küzdelemről szóló egyezmény részes felei által 2007. szeptember 3-tól 14-ig Madridban tartandó konferencia célkitűzéseiről Miroslav Ouzký által a Környezetvédelmi, Közegészségügyi és Élelmiszer-biztonsági Bizottság részéről a Bizottsághoz intézett szóbeli választ igénylő kérdés - B6-0312/2007).
szerző. - (CS) Elnök úr! Először is szeretnék elnézést kérni a tolmácsoktól, mivel nem készítettem semmit írásban és ezért nem tudtam előre odaadni nekik felszólalásom írásbeli szövegét. Azonban a tőlem telhető legtöbbet megteszem, hogy lassan és röviden beszéljek, mivel a kérdés, amellyel foglalkozni fogok, egyértelmű.
A Környezetvédelmi, Közegészségügyi és Élelmiszer-biztonsági Bizottság elnökeként szeretném megdicsérni a portugál elnökséget, hogy programjának egyik legfőbb céljává tette az elsivatagosodás és vízhiány kérdését. Emiatt üdvözlöm különösen a korábban említett, közelgő konferenciát.
Jól tudják, hogy ez a Parlament és az egész EU is az előttünk álló időszak egyik legfőbb kihívásaként fogadta el az éghajlatváltozást és köztudott, hogy a vízhiány és az elsivatagosodás elhatalmasodása az éghajlatváltozás megfordíthatatlan következményei.
Azok közé tartozom, akiknek meggyőződése, hogy az éghajlatváltozás hatására kellene felkészülnünk, ahelyett, hogy kétségbeesetten próbálnánk feltartóztatni azt, mert az ebbe az irányba tett erőfeszítéseink valószínűleg kudarcot vallanak. Ma teljes bizonyossággal tudjuk, hogy Európának - különösen déli régióinak - meg kell majd birkóznia a vízhiánnyal és a talajdegradációval.
Az éghajlattal foglalkozó viták azt mondják, hogy az atmoszférában a vízveszteség további elsivatagosodást okoz, ami viszont a további éghajlat-felmelegedésért felelős. Nagyon nehéz lesz kitörni ebből az ördögi körből. A bizottságom részéről kérdésem a Bizottsághoz és a Tanácshoz a következő: milyen gyakorlati lépéseket tervez tenni a Bizottság és a Tanács? Egyértelmű ma már, hogy mi tehető tagállami szinten és mi tehető európai szinten?
a Tanács soros elnöke. - (PT) Elnök úr, hölgyeim és uraim, Ouzký úr! Először is szeretném megköszönni, hogy a portugál elnökségnek a környezetvédelemre - és különösen az aszállyal és az elsivatagosodással kapcsolatos kérdésekre - irányuló programját említette. Tényleg ez a portugál elnökség egyik prioritása, és szeretném hangsúlyozni az e területen a nemrégiben Portugáliában a környezetvédelmi miniszterek informális Tanácsán elért eredményeket.
Nem fogom felolvasni az Elnökségnek a témára vonatkozó következtetéseiben szereplő valamennyi érvet. Azonban igen érdekesnek tartom azokat, és ezért felhívnám figyelmüket az említett következtetésekre, különösen az aszállyal szembeni küzdelemre, valamint az aszály és a környezet közötti kapcsolatra, és azokra az intézkedésekre vonatkozóan, amelyeket ezen egyre súlyosbodó probléma kezelése érdekében megtehetnénk és meg is kellene tennünk.
Nagyobb részletességgel szeretném említeni az Egyesült Nemzetek elsivatagosodás elleni küzdelemről szóló egyezményében részes feleinek konferenciáját, amely szintén fontos jellemvonása ennek az ülésszaknak; az említett konferenciát - mint tudják - most tartják, szeptember 3-tól 14-ig Madridban.
A Tanács július 23-án hagyta jóvá az Európai Unió prioritásait meghatározó következtetéseket, azokat, amelyeket az EU-nak a részes felek említett konferenciáján fenn kell tartaniuk, amely konferencia a nyolcadik az egyezmény jóváhagyása óta. Jól tudják, hogy a Tanács támogatja az Egyesült Nemzetek Szervezete egyezménye végrehajtásának fokozásáról szóló, az ülésközi Kormányközi Munkacsoport által kidolgozott tízéves stratégiai tervnek és keretnek a felek nyolcadik konferenciája általi elfogadását, és alig várjuk, hogy azt végrehajtsák.
Tudjuk, hogy a civil társadalomnak fontos szerepet kell játszania ezzel összefüggésben - különösen helyi szinten - és ezt támogatjuk is; ezért ösztönöznünk kell valamennyi civil társadalmi szereplő nagyobb mértékű részvételét az ENSZ elsivatagosodás elleni küzdelemről szóló egyezményének végrehajtásában vagy annak folyamatában.
Azt is tudják, hogy a részes felek konferenciája a hangsúlyt a szegénység és az elsivatagosodás közötti kapcsolatra kívánja helyezni, hogy rámutasson arra, hogy az Egyezmény miként járulhatna hozzá a szegénység elleni küzdelemhez más fontos globális és a regionális szereplővel szorosan együttműködve. A Tanács úgy véli, hogy fontos konszenzusra jutni egy, az Egyezménynek a száraz területek megőrzésére, kezelésére és fenntartható használatára vonatkozó normákon alapuló, javított nyomon követési rendszeréről. Egy ilyen rendszerrel lehetséges lesz a múltbéli és jelenlegi előrehaladás mérése.
A Tudományos és Technológiai Bizottságnak alapvető szerepet kell játszania az Egyezmény ismeretalapjának javításában és annak lehetővé tételében, hogy szilárdabb alapokon lehessen intézkedéseket és határozatokat elfogadni. Az Európai Unió Tanácsa úgy véli, hogy az elsivatagosodással, éghajlatváltozással és a biodiverzitással kapcsolatos kihívások kiegészítik egymást, és azokat koordináltan, megfelelő politikákkal kell megközelíteni a szinergiák kialakítása és hatékonyabbá tételük érdekében. A Tanács továbbá úgy gondolja, hogy a többi létfontosságú tényező közé a következők tartoznak: megfelelő pénzügyi források rendelkezésre állása, az elsivatagosodás elleni küzdelem hatékony irányítása és finanszírozása, valamint az Egyezmény tevékeny és eredményes Titkársága.
Az aszály - az elsivatagosodáshoz hasonlóan - komoly aggályok forrása. A Tanácsnak szilárd meggyőződése, hogy ezek a fenyegetések - az aszály és az elsivatagosodás - hatékonyan csak szoros nemzetközi együttműködésen keresztül kezelhetők. Az Európai Unió ezért harmadik országokkal együttműködve követi az e területen meglévő célkitűzéseit. Ezzel kapcsolatban szeretném emlékeztetni Önöket arra, hogy az AKCS-EK Miniszteri Tanácsának idén május 25-én tartott éves ülésén elfogadtak egy, az aszályról és elsivatagosodásról szóló együttes nyilatkozatot.
Az AKCS-országok és az Európai Unió említett együttes nyilatkozata elismeri az ENSZ elsivatagosodás elleni küzdelemről szóló egyezményének jelentőségét a szegénység csökkentése és az ENSZ által kitűzött millenniumi fejlesztési célok követése szempontjából.
A nyilatkozat támogatja a tízéves stratégiai tervnek a részes felek konferenciája általi elfogadását is és arra ösztönöz valamennyi felet, hogy működjön együtt annak érdekében, hogy az ENSZ Egyezménye hatékonyabb lehessen. Ezért úgy gondoljuk, hogy igen fontos korlátozott számú prioritásnak tudományos adatok alapján történő meghatározása a végrehajtás tekintetében, valamint mutatók használata a megtett előrehaladás mérése érdekében.
Másfelől a civil társadalom nagyobb mértékű részvétele, valamint az összes szereplő közötti javított kommunikáció és tágabb párbeszéd szintén - és jelentősen - hozzá fog járulni az ENSZ elsivatagosodás elleni küzdelemről szóló egyezményének hatékonyságához.
Bizottság. - (ES) Elnök úr, hölgyeim és uraim! Az Európai Közösség óriási jelentőséget tulajdonított az ENSZ elsivatagosodás elleni küzdelemről szóló egyezménye által a szegénység mérséklésében, 1994-ben történt aláírása óta játszott szerepnek. Az Egyezményt az éhség és a szegénység elleni küzdelem érdekében a fenntartható talajhasználat célkitűzése elérésének elsődleges segédeszközeként dolgozták ki.
A Bizottság még mindig úgy véli, hogy ez az Egyezmény kulcsszerepet játszik a szegénység és az elsivatagosodás elleni küzdelemben; az Egyezmény még mindig megfelelő hatáskörökkel és tapasztalattal rendelkező, egyedülálló fórum arra, hogy tanulságokat vonjunk le és új megközelítéseket alakítsunk ki a talajromlás kezelése tekintetében, valamint hogy az Egyezmény rengeteget ért már el, de - amint azt mindannyian tudjuk - még sok minden van hátra.
Az Egyezmény jelenlegi munkája az intézkedések végrehajtásával kapcsolatos kulcskérdésekre - mint például az együttműködés stratégiai keretén belül az integrációra és a koherenciára - összpontosít. Az érintett országoknak, valamint az adományozó országoknak biztosítaniuk kell, hogy az Egyezmény alakulása szorosan kapcsolódik más kulcsfontosságú fejlesztési kezdeményezésekhez és különösen azt kell biztosítaniuk, hogy az érintett országé a folyamat és azt maga működteti.
Az Európai Uniónak a Madridban megrendezendő konferencia tekintetében meghatározott célkitűzései tekintetében először is a Bizottság különösen örül annak, hogy négy európai parlamenti képviselő részt vesz a konferenciára kiküldött közösségi delegációban. Az Egyezmény most lép be a második évtizedébe és alkalmazkodnia kell annak érdekében, hogy reagálhasson az új kihívásokra és kihasználhassa az új lehetőségek nyújtotta előnyöket. Ez az Egyezményen keresztül megtett intézkedések felülvizsgálatát jelenti, a talajdegradáció és a szegénység elleni küzdelem mellett végzett munkák hatékonyságának és eredményességének maximalizálása érdekében.
Mindezt szem előtt tartva az EU madridi konferenciával kapcsolatos legfőbb célkitűzése az Egyezmény alkalmazásának javítására irányuló, tízéves stratégiai terv elfogadása, amelyet egy munkacsoport a felek 2005-ben tartott legutóbbi konferenciájának következtetéseivel összhangban dolgozott ki. Ez - az Európai Unió által erőteljesen támogatott - terv képviseli a felek közös, felülvizsgált elgondolását a következő tíz évben követendő stratégiai irányra vonatkozóan. Ha - reményeink szerint - ezt a közös elfogadást elfogadják, akkor annak alkalmazására hatékony keretet kell létrehoznunk, hogy maximalizáljuk az Egyezmény titkársága és más intézmények munkájának hatékonyságát.
Végül pedig ezt a reformcsomagot egy, valamennyi fél számára elfogadható realisztikus költségvetés fogja kísérni, amely megállapítja azokat a kiadásokat, amely összhangban vannak a tervezett tevékenységekkel, megfelel valamennyi szigorú normának és az egyértelműségnek. Júliusban - amint azt a Tanács soros elnöke mondta - az Általános Ügyek és Külkapcsolatok Tanácsa következtetéseiben elfogadta azt az általános megközelítést, amelyről beszélek.
a PPE-DE képviselőcsoport nevében. - (ES) Elnök úr! Büszke vagyok arra, hogy a Parlamentben képesek voltunk egy, az ENSZ által szervezett és Madridban már zajló, következő egyezmény alkalmával benyújtandó állásfoglalást kidolgozni. Büszke vagyok arra is, hogy - amint azt az imént megtudtam - a spanyol parlament igen kivételes módon engedélyt adott számunkra és ezért köszönet a spanyol kongresszus elnökének, Marín úrnak; hangunk van és hallatni is fogjuk ezt a spanyol parlament plenáris ülésén.
Azonban igen szkeptikus vagyok az elsivatagosodás kérdésével kapcsolatban. Az Európai Bizottság saját dokumentumai is bizonyítják, hogy az elmúlt években adott támogatás és követett politika nem hozta a szükséges eredményeket. Hogy miért? Mert az elsivatagosodással kapcsolatos politika integrált rendszereket és valamennyi nézőpont elegyítését igényelné, a hatóságok pedig - sajnos - önállóan működnek: a mezőgazdaság nem működik együtt a környezettel, a vízügyi politika önállóan működik és az elsivatagosodással kapcsolatos problémák - például a földközi-tengeri térség esetében a megművelés nélküli, elhagyatott, óriási földterületek - pedig tényleg rendkívüliek.
Ugyanez az európai agrárpolitika okozza délen és Európa-szerte a földterületek elhagyását, a KAP pedig jelentős hatást fog gyakorolni az elsivatagosodásra. Nem említve például az éghajlatváltozást, amely olyan terület, ahol semmit nem tesznek a vízhiány problémájával és a gleccserek olvadásával kapcsolatban, amely már zajlik és amely mindenképpen hatni fog a talaj helyzetére.
Szeretném ezért az országok figyelmét felhívni arra, hogy észrevételek megtétele helyett inkább egyedi politikai intézkedéseket kellene tenniük és programokat kellene végrehajtaniuk, mivel ez tényleg olyan integrált projektek kérdése, amelyekben az államoknak kezelniük kell az integrált politikákat és az aktív politikákat. Szerintem mindent tudunk az elsivatagosodásról, de nagyon keveset teszünk.
A Luxemburgban 2007. június 17-én és 18-án tartott Általános Ügyek Tanácsának a bevándorlásra irányuló globális megközelítés kiterjesztéséről és megszilárdításáról, valamint az e területen meglévő kormányközi együttműködési intézkedések végrehajtásával kapcsolatos problémákról szóló következtetéseinek tükrében, milyen intézkedéseket tud a Tanács előirányozni hatékonyabb uniós politikák kidolgozása céljából, beleértve különösen tényleges döntéshozatali hatásköröket a Bizottság vagy a Frontex számára olyan kérdésekben, mint például kísérleti társulási projektek létrehozása?
, a Tanács soros elnöke. - (PT) Az uniós intézmények hajtják vége a 2007. június 18-i tanácsi következtetésekben előírt intézkedéscsomagokat a Szerződéssel rájuk ruházott hatásköri korlátokon belül, a tagállamokkal és adott esetben az érintett harmadik országokkal együttműködve.
A külső határok ellenőrzésével és felügyeletével kapcsolatos felelősség a tagállamokat terheli. Azonban nemcsak a külső határokkal rendelkező tagállamok, hanem a Schengeni Megállapodásba tartozó valamennyi tagállam érdeke annak biztosítása, hogy a külső határok ellenőrzése hatékony; tettek ezért bizonyos intézkedéseket ezen a területen a szolidaritás és a tagállamok közötti együttműködés előmozdítására.
Az Európai Unió Tagállamainak Külső Határain Való Operatív Együttműködési Igazgatásért Felelős - általánosságban Frontexként ismert - Európai Ügynökségnek a 2007/2004/EK rendelettel történt létrehozása fontos lépés volt e szolidaritás előmozdításában.
Ehhez hasonlóan a Frontex Ügynökség kapacitása továbberősödött a gyorsreagálású határvédelmi csapatok felállítására vonatkozó mechanizmus megállapításáról szóló európai parlamenti és tanácsi rendeletre irányuló javaslat idén június 12-én történt elfogadásával, valamint a rendelkezésre álló technikai berendezések - "szerszámosládaként” ismert - központosított nyilvántartásának 2007 során való létrehozásáról, amelyeket a tagállamok vezetnek és más tagállamok rendelkezésére tudnak bocsátani.
A közös tevékenységeket és kísérleti projekteket az érintett tagállamok egyetértésével indítják. A gyorsreagálású határvédelmi csapatokat egy vagy több tagállam kérésére hozzák létre. E tevékenységeket a Frontex koordinálja.
Jelenleg nem tervezik a Bizottság vagy a Frontex döntéshozatali hatáskörének bővítését ezzel összefüggésben. Ezen túlmenően a Szolidaritás és a migrációs áramlások igazgatása általános program keretében a 2007-2013-as időszakra a Külső Határok Alap létrehozásáról szóló 574/2007/EK európai parlamenti és tanácsi határozat jóváhagyása szintén fontos lépés a szolidaritás előmozdításában és létrehozza a pénzügyi támogatás azon tagállamokra való kiterjesztésének új eszközét, amely tagállamok külső határaikon alkalmazzák a Schengeni Megállapodás rendelkezéseit.
(ES) Soros elnök úr! Nagyon köszönöm az Ön által adott tájékoztatást. Tudok az ezen együttműködési intézkedések fejlesztésével kapcsolatos alkotmányos korlátokról, valamint számos tagállam amiatti vonakodásáról, hogy nagyobb kötelezettségeket vállaljanak, de mindig is fennáll annak a kockázata, hogy az Európai Unió szavait nem támasztják majd alá a tények és ez különösen igaz a Frontex mechanizmus működésére. A szigorúan kormányközi és önkéntes jellegű együttműködés eredményeként az Európai Unió szavai gyakran csak szavak, vagy másként fogalmazva: egy program működni kezd és azt megszakítják azt azért, mert vagy a kormányok nem biztosították az anyagi források vagy pedig miután felajánlották, visszavonják azokat, ami azt jelenti, hogy a végén csak ismételt nyilatkozatok maradnak, amelyek csalódást okoznak a nyilvánosságnak, bejelentve a pénzeszközök visszavonását, alighogy a működtetést megkezdték vagy igen korlátozott vagy rövid időszak után.
Remélem, hogy az elnökség ösztönözni fogja a rendszer megszilárdítását, ami nagyobb mértékű állandóságot fog biztosítani az e fajta műveletnek.
, a Tanács soros elnöke. - (PT) Értem az aggályát. Mindenesetre szerintem itt is pozitívan kell szemlélnünk az elért előrehaladást. Ha szemügyre vesszük, hogy honnan indultunk és hol voltunk, akkor szerintem a Frontex Ügynökség létrehozása már előrehaladás és előrelépés a külső határok igazgatására vonatkozó kérdésekkel kapcsolatos, Európai Unión belül együttműködés terén.
Ahogy Ön mondja, fejleszthetjük a Frontex képességeit és hatáskörét, ha a tagállamok ezt kívánják. Itt azonban egy olyan kifejezésre is gondolnunk kell szerintem, amely nem kormányközi kifejezés, hanem egy alapvető kifejezés, egy olyan kifejezés, amelyre azt mondanám, hogy az Unió alapul - ez a kifejezés pedig a szolidaritás.
Itt is a szolidaritására kell támaszkodnunk, az olyan tagállamok szolidaritására, amelyeknek arra ekkor vagy akkor szükségük van. Ez a kifejezés - és erre nincs más szó - nem kormányközi helyzetet, hanem uniót jelöl.
(DE) Soros elnök úr! Szeretnék egyértelműbb lenni. A Frontex elgondolása nagyszerű, a végrehajtás azonban gyenge. Ennek egyik oka, hogy a tagállamok nem biztosítják az általuk megígért személyzetet vagy berendezéseket. Frattini úr megállapította, hogy csak 10%-ot nyújtottak. Szeretném, ha megmondaná nekem - és a Parlamentnek -, hogy az egyes tagállamok által megígért személyzet és technikai berendezések közül valójában mennyit biztosítottak eleddig és mennyi esedékes még, valamint hogy milyen intézkedést tervez tenni annak biztosítására, hogy valamennyi tagállam vége biztosítsa azt, amit megígért, hogy lehetővé váljon a Frontex számára, hogy egész évben működjön.
Értem én is a tisztelt képviselő kérdését. Szem előtt kell tartanunk azokat a kötelezettségvállalásokat, amelyeket a Frontex területén tettünk, akár a berendezések, a finanszírozás, akár a személyzet tekintetében és teljesítenünk is kell kötelezettségvállalásainkat, és hangsúlyoznám, hogy az elnökség nem mulasztja el felhívni a figyelmet ezekre az aspektusokra.
Ha nem teljesítjük kötelezettségvállalásainkat, akkor azt sürgősen orvosolnunk kell. Ez az egyetlen módja annak, hogy lehetővé tegyük a Frontex Ügynökség számára, hogy hatékonyan gyakorolja a rá ruházott szerepet és feladatokat.
(DE) Szeretném hallani, hogy hogyan vették figyelembe a kis- és középvállalkozások közreműködését, miután ezek jelentősen hozzájárulnak a foglalkoztatáshoz Európában. Azt is szeretném tudni, hogy - amint az az Egyesült Államokban történt - mennyiben egészült ki különösen a nők foglalkoztatásával a lisszaboni menetrend. Tett a Tanács valamiféle vonatkozó elővigyázatosságot, hogy ennek megfelelően integrálja a munkásokat?
, a Tanács soros elnöke. - (PT) A Frontex Ügynökség igazgatása és a bevándorlás általánosabb kérdése tekintetében szeretném elmondani, hogy a portugál elnökség alapvető célja az illegális bevándorlás elleni hatékonyabb küzdelem, valamint a közöttünk dolgozó és gazdasági és társadalmi fejlődésünkhöz legálisan hozzájáruló személyek alkalmazkodásának, integrációjának és életminőségének javítása.
A portugál elnökség különböző kezdeményezéseket tervez e tekintetben. Szem előtt kell tartanunk azokat az intézkedéseket, amelyek ezen a területen alapvetőek és létfontosságúak a harmadik országokkal meglévő kapcsolataink tekintetében. A bevándorlás mindig is az elnökség és a Tanács napirendjén lesz a harmadik országokkal folytatott párbeszédeikben.
A férfiakkal és nőkkel való bánásmód terén milyen különbségeket azonosított a Tanács a kereső foglalkoztatás tekintetében?
Hogyan oszlanak meg az említett különbségek földrajzilag a tagállamok között?
A munkajogi jogszabályok naprakésszé tételére irányuló tárgyalások keretében hogyan fog a Tanács hozzájárulni a megkülönböztetés elleni küzdelemhez, hogy a férfiak és a nők rugalmasságot és biztonságot kínáló, minőségi munkahelyekhez férhessenek hozzá?
Lehetséges megállapodni az anyaság védelmére vonatkozó védzáradékokról, valamint a munka és a családi élet összeegyeztetéséről a magánszférában?
, a Tanács soros elnöke. - (PT) A kereső foglalkoztatásban a férfiakkal és nőkkel való bánásmódbeli különbségek tekintetében már jóváhagytak alapvető jogszabályokat, beleértve bizonyos olyan irányleveket, amelyek egyenlő bánásmódot írnak elő a fizetések, a munkához való hozzáférés, a szakképzés, az előléptetés és a munkafeltételek tekintetében.
Ezen túlmenően a Bizottság és az Eurostat felelős az e szektorbeli helyzet nyomon követéséért az Európai Unió különböző részein. Egyértelmű, hogy a politikák kialakításához az Európai Unió egészét lefedő jó minőségű adatok elengedhetetlenek. Nagy örömmel emlékeztetek arra, hogy nemrégiben megállapodás jött létre a Tanács és a Parlament között a Nemek Közötti Egyenlőség Európai Intézetének létrehozásáról, amely pontosan e területen tevékenykedik.
A harmadik országokkal folytatott emberi jogi párbeszédek és konzultációk működése (vita)
A következő napirendi pont a Külügyi Bizottság nevében Valenciano Martínez-Orozco asszony jelentése a harmadik országokkal folytatott emberi jogi párbeszédek és konzultációk működéséről.
előadó. - (ES) Elnök asszony! Az Európai Unió létrejöttét elidegeníthetetlen értékek inspirálták. Ugyanúgy, ahogyan szorosan rajta tartjuk szemünket tagállamainkon, hogy biztosítsuk, nem sértik meg a szabadsághoz vagy az élethez vagy a demokráciához való jogot, ugyanúgy - párbeszéden keresztül - határozott befolyást kell gyakorolnunk azokra az országokra, amelyekkel politikai, kereskedelmi, gazdasági vagy partnerségi kapcsolataink stb. vannak, annak érdekében, hogy ők is tiszteletben tartsák az emberi jogokat.
Az EU külkapcsolatainak összességén és terjedelmén belül a harmadik országokkal folytatott emberi jogi párbeszéd és konzultációk által elfoglalt hely talán észrevétlen maradhat vagy a háttérbe szorulhat. Ha ez volna a helyzet és mi ezt megengednénk, akkor óriási hibát követnénk el.
Ez a jelentés azokkal az aspektusokkal foglalkozik, amelyekre egy olyan feladat javítása érdekében van szükség, amely az EU-Szerződés 11. cikke értelmében uniós kötelezettség és amely a politikai etika részét is képezi. Az emberi jogokat az EU külpolitikájának zászlajára kell tűzni és az EU-nak használnia kell befolyását annak érdekében, hogy javítsa az emberek életkörülményeit azokban az országokban, amelyekkel kapcsolatokat tart fenn. Ez a jelentés egyik kulcsfontosságú politikai eleme.
Amikor olyan országokkal ülünk le gazdasági vagy kereskedelmi megállapodásokról tárgyalni, amelyekben alapvető jogokat sértenek, nem tudunk számokat, megállapodásokat és szerződéseket letenni az asztalra, ha szégyenteljesen a szőnyeg alá söpörjük azt a helyzetet, amelyben az ország polgárai vannak.
Ha a tárgyalótermen kívül hagyjuk az emberi jogokat, akkor a leghátborzongatóbb cinizmust követjük el. Alaposan meg kell néznünk a civil társadalom és az emberi jogvédők által játszott szerepet is, akiknek kiemelkedő hangja létfontosságú az előrehaladáshoz valamennyi elnyomott társadalomban.
Az a jelentés, amelyet ma tárgyalunk, az egyik olyan legfőbb eszközt értékeli, amellyel az Európai Unió az általam említett célkitűzések eléréséhez és azon szerep egyértelmű meghatározásához rendelkezik, amelyet a világrendben játszani akarunk. Csak a tiszteleten és a viszonosságon keresztül érhetünk el előrehaladást az emberi jogok előmozdításával kapcsolatos feladatban.
Egyáltalán nem kérdés, hogy büntetések kiszabásával vagy atyáskodva kell-e cselekednünk. Nem vagyunk abban a helyzetben, hogy kioktassunk akárkit is, de kötelességünk fenntartani a következetességet külpolitikai intézkedéseinkben előmozdítani az olyan országokkal meglévő kapcsolatokat, amelyek előrehaladást érnek el, elkerülik az egy egyensúlyhiányt és a hitelességünket aláásó egyenlő bánásmódot.
Az a jelentés, amelyet ma a Parlament elé terjesztek, három szinten szólít fel cselekvésre: több következetesség a párbeszédek és konzultációk lefolytatásában, amely nagyobb mértékű koordinációt igényel a Tanács - amely sajnálatos módon nem vesz részt a vitában - a Bizottság és Parlament között, a gördülékeny kommunikációt elősegítő és a különböző közösségi intézmények közötti ellentmondásokat elkerülő mechanizmus alkalmazásával. Ez tényleg arról szól, hogy tényleg minden szempontból egyetlen és világos álláspontot képviseljünk.
Arról is szó van, hogy az emberi jogok terén folytatott párbeszédek és konzultációk kezelése tekintetében az átláthatóságnak főszabálynak, nem pedig kivételnek kell lennie. A különös eredmények eléréséhez szükséges rugalmasság és pragmatizmus nem homályosíthatja el a menetrendet, a célkitűzéseket vagy a párbeszéd eredményét ábrázoló képet.
Felszólítunk az Európai Parlament szerepének megerősítésére, ami - hölgyeim és uraim - olyasvalami, ami valóban hiányzik ezen eszköz irányításából, anélkül, hogy ennek jogi vagy formális indoka lenne.
Az Európai Parlament kész arra, hogy felelősségteljesen járjon el külügyi hatásköreinek területén. Ez a Parlament magát az emberi jogok területén kulcsfontosságú európai intézményként határozta meg, az emberi jogokat figyelmének központjába állítva, és eltökélt az iránt, hogy valamennyi rendelkezésére álló módszert felhasználjon ahhoz, hogy ellássa az Unió külpolitikai intézkedésének politikai értelemben vett biztosítékaként meglévő szerepét.
Az Európai Parlament arra sürgeti a Bizottságot és a Tanácsot, hogy hallgasson az e jelentésben szereplő, az e Parlament valamennyi politikai képviselőcsoportja által nagy mértékben támogatott ajánlásokra és ültesse át azokat a gyakorlatba.
Hölgyeim és uraim! A Parlament szavát meg kell hallani. Tudjuk, hogy amit kérünk, az óriási erőfeszítéseket igényel és ezért mérlegeljük annak szükségességét, hogy a mind a Bizottságban, mind pedig a - vita során jelen nem levő - Tanácsban helyet kapó emberi jogi egységekhez rendelt forrásokat megnöveljük.
Azonban ez minimumkövetelmény egy olyan Európai Unió számára, amely a világ előtt azt akarja fenntartani, hogy az emberi jogok elidegeníthetetlen európai jogot képeznek. Ha hitelesek akarunk lenni, együtt kell ezen dolgoznunk.
a Bizottság tagja. - Elnök asszony! Az előadó, Valenciano Martínez-Orozco asszony által készített jelentés és a Parlament elé terjesztett állásfoglalás az Európai Unió emberi jogi külpolitikájának igen fontos, de egyszersmind egyre összetettebb eszközével foglalkozik.
Ferrero-Waldner biztos úr (aki sajnálja, hogy nem tud részt venni a mai vitán) ennek megfelelően utasította szolgálatait, hogy adjanak meg minden támogatást az előadónak a harmadik országokkal folytatott emberi jogi párbeszédek és konzultációk működésének átvizsgálásával kapcsolatos nehéz feladatában.
A jelentés további építőkövévé válik a Parlament által az emberi jogok uniós eszköztárának értékelésével kapcsolatban végzett jelentős munkájának, a rendszeres éves jelentésein, az emberi jogi záradékokról szóló Agnoletto-jelentésen, az Európai Egyetemközi Központnak a Parlament által az emberi jogok területén végzett tevékenységek hatásáról szóló tanulmányán, valamint kínzásra vonatkozó iránymutatásokról szóló tanulmányon keresztül. A jelentés továbbá hasznosan egészíti ki az emberi jogi párbeszédek és konzultációk Tanács és Bizottság által végzett rendszeres felülvizsgálatát.
A Bizottság szeretne gratulálni az előadónak és a Parlamentnek a jelentés miatt, valamint a részletes elemzés és az Európai Unió emberi jogi párbeszédeire és konzultációira irányuló ajánlások miatt.
A Bizottság azon a véleményen van, hogy a rendelkezésére álló valamennyi emberi jogi eszköz közül valószínűleg a párbeszédek azok, amelyek a lehető legjobb eséllyel biztosítják a pozitív, hosszú távú eredményeket az emberi jogok tiszteletben tartásának világszerte történő kialakításában, mindaddig, amíg készek vagyunk elegendő időt és energiát fektetni azokba.
Szilárd meggyőződésünk, hogy az Európai Unió csak a hídépítési és a meggyőzési célú, kitartó munkáján keresztül érhet el sikereket harmadik országok emberi jogi eredményeinek előmozdításában, és ez nemcsak a kétoldalú kapcsolatokra, hanem a többoldalú szervek keretére nézve is igaz, amint azt az Emberi Jogi Tanáccsal kapcsolatos fejlemények igazolják.
Az Európai Unió harmadik országokkal folytatott emberi jogi párbeszédeinek és konzultációinak óriási sokfélesége és száma - amely országok száma folyamatosan növekszik - a globális értékelést igencsak megnehezíti.
A - például Kínával folytatott - strukturált párbeszédek; a megállapodáson alapuló párbeszédek, mint például a számos szomszédos országgal folytatottak; a hasonló gondolkodású partnerekkel - mint például az USA-val és Kanadával folytatott konzultációk vagy éppen a helyi trojka által országok széles körével folytatott párbeszédek mind-mind különböznek sok tekintetben, akár időszakos jellegüket, akár politikai szintjüket, akár a közvetítő feleket, akár a tárgyalások mélységét vagy akár azt a tényt tekintve, hogy némelyikük civil társadalmi eseményekkel vegyül, mások pedig nem.
Szó sincs arról, hogy ez az eszköz hiányossága lenne, a Bizottság ezt a sokféleséget inkább a párbeszéd eszköze dinamizmusának és potenciáljának bizonyítékaként és olyan értéknek látja, amelyet meg kell őrizni. Az emberi jogi párbeszédekről és a Cotonou-i (AKCS-EU) Megállapodásról szóló uniós iránymutatások hangsúlyozzák az azzal kapcsolatos rugalmasság fontosságát, hogy figyelembe kell venni az országokban uralkodó különböző helyzeteket, azok időközbeni alakulását, valamint bármely harmadik ország és az Európai Unió közötti dinamikus kapcsolatokat.
Ezért tehát - a párbeszédre vonatkozó közös alapvonalak és célok megtartása mellett - nem volna tanácsos azok valamennyi jellemvonását szigorúan egymáshoz igazítani. Ahhoz, hogy ez az eszköz hatékony legyen, annak személyre szabottnak és a változó körülményekhez való igazodásra képesnek kell lennie.
Szem előtt kell tartani, hogy a különböző párbeszédek és konzultációk az érettség különböző szintjein vannak. A Kínával folytatott párbeszéd vagy a hasonló gondolkodású országokkal folytatott konzultációk többé-kevésbé szilárd jellemvonásokat fejlesztettek ki az évek során és ezért felettébb intenzív és mélyreható tárgyalásokat tesznek lehetővé.
Más esetekben - mint például a szomszédos országokkal folytatott párbeszédek esetében - még mindig csiszolgatjuk az eszközt és a valóban értelmes cserék lehetővé tételéhez szükséges bizalom kiépítésének szakaszában vagyunk.
Ezért ezekben az esetekben is bizakodunk abban, hogy a szakminisztériumok szakértőinek kívánatos részvételével, a civil társadalom részvételével vagy az egyes esetek vizsgálatával kapcsolatos kérdések valóban lehetségessé válnak, amint a gyakorlat szilárd talajra lel.
Végül pedig biztosíthatom Önöket, hogy a Bizottságnak címzett ajánlásokat gondosan meg fogjuk vizsgálni, és számíthatnak elkötelezettségünkre azt illetően, hogy javítjuk a Parlament tájékoztatását az emberi jogi párbeszédek és konzultációk fokozott átláthatóságának lehetővé tétele érdekében.
A fenntarthatóság elvének végrehajtása az Európai Unió halászatában a legnagyobb fenntartható hozamon keresztül (vita)
A következő napirendi pont a Halászati Bizottság nevében Fraga Estévez asszonynak az Európai Unió halászatában a legnagyobb fenntartható hozamon keresztül a fenntarthatóság elvének végrehajtásáról szóló jelentése.
előadó. - (ES) Elnök asszony! Először is engedje meg, hogy elmondja, hogy ma egy spanyol halászhajó elsüllyedt az andalúziai partoknál, amelynek következtében három ember meghalt, öt pedig eltűnt. Kérem a Parlamentet, hogy osztozzon a családok gyászában és fejezze ki azon kívánságát, hogy az eltűnt halászok megmeneküljenek.
Most pedig rátérek arra a jelentésre, amelyet ma tárgyalunk. Az első dolog, amit szeretnék hangsúlyozni - ahogyan azt maga a Bizottság is elismeri és a Parlament is kimondta sok alkalommal - a közösségi halászati irányítási rendszer egyértelmű kudarca, amely fennállásának sok-sok évében nem biztosította a források fenntarthatóságát és még kevesebbet tett, hogy támogasson a hatékony és nyereséges halászati ágazatot.
Paradox módon az irányítási rendszer az egyetlen, amely nem képezte a 2002. évi nagyobb reformok alapvető részét és emiatt a Bizottságnak itt-ott szépítenie kell a hibákat, kezelve a nem fenntartható visszaengedéseket, nap mint nap ellenőrzési intézkedéseket találva ki és helyreállítási terveket állapítva meg, anélkül azonban, hogy a lényeggel foglalkoznának: a halászati irányítási modell koherens és naprakész keretének kialakításával.
Ilyen keretben kaptuk meg a Bizottság közleményét, amely a legnagyobb fenntartható hozamot választja a hosszú távú halászati tevékenységek mércéjéül, amely olyan elméleti modell, amely megpróbálja kombinálni a fajok leghatékonyabb kiaknázását a biológiai fenntarthatóság garantálásával. A probléma az, hogy a legnagyobb fenntartható hozamról - amely esetleg szellemi és elméleti koncepcióként feddhetetlen - megállapították, hogy több ellentmondással is bír a gyakorlati alkalmazásban és valójában a tudományos közösség nagy része úgy véli, hogy az már jórészt tárgytalan.
A feladat tehát a modell oly módon való újrafogalmazása, hogy az a halászati közösségek realitásához tudjon igazodni. Ez az a pont, ahol egy sor kérdés vetődik fel arra vonatkozóan, hogy hogyan is lehetne ezt megtenni, amelyre az általunk ma előterjesztett jelentés megpróbált rávilágítani és amelyet a Bizottság - igen kétértelmű és homályos - közleményében semmilyen módon nem válaszoltak meg.
Világos, hogy nem kritizáljuk a Bizottságnak az új irányítási modell meghatározására irányuló szándékát, de a legnagyobb fenntartható hozam jelenlegi kialakításában az a baj, hogy nem képes kifejteni, hogy hogyan fog felülkerekedni a gyakorlatba való átültetésével kapcsolatos nehézségeken és hogyan fogja elkerülni a buktatókat. Tudjuk, hogy ezek között a legnagyobb fenntartható hozam egy sor megbízható, pontos tudományos adatot igényel, holott a fajok nagy többsége esetében nem lehetséges egy ilyen mérvű bizonyosság megszerzése.
Másodsorban a modellt egyetlen populáció kiaknázására alapozva dolgozták ki, míg a közösségi halászat nagy többsége több fajon alapul, ami sok faj túl- vagy alulhalászását jelenti, ami viszont természetesen ellentétes a legnagyobb fenntartható hozam jelenlegi fogalommeghatározásával. Nem működik a mélytengeri fajokkal kapcsolatban sem és tudjuk azt is, hogy más tényezők is befolyásolják a populációk státuszát - mint például a toborzási tévedések vagy a környezeti tényezők -, amelyek a legnagyobb fenntartható hozam helytelen meghatározását eredményezhetik.
Ami biztos az az, hogy a legnagyobb fenntartható hozam szigorú alkalmazása rövid távon a halászati lehetőségek - ennélfogva pedig a közösségi flotta tevékenységének, jövedelmének és foglalkoztatásának - olykor drasztikus csökkentését fogja eredményezni.
Elnök asszony! Hadd köszönjem meg valamennyi kollegámnak segítségüket és hadd kérjem annak a jelentésnek az elfogadását, amelynek segítségével a Halászati Bizottság fel kívánja hívni az Európai Bizottságot először is arra, hogy tisztázzon valamennyi ilyen bizonytalanságot mielőtt néhány óriási gazdasági jelentőségű fajra kényszerítené egy olyan típusú modell bevezetését, amelynek hatékonysága - sok halászat számára - tudományosan és gazdaságilag is megkérdőjelezhető. A bizottság szintén szeretné felszólítani a Bizottságot, hogy először komolyan vizsgáljon meg egy ökoszisztéma alapú megközelítéssel bíró egyértelmű halászati irányítási rendszert és csak azután döntsön arról, hogy hogyan igazítsa ki a referenciapontokat és a kiválasztott modellt, függetlenül attól, hogy ez a legnagyobb fenntartható hozamon vagy valami máson alapul-e. Ezt nem szabad anélkül megtenni - és ezt hangsúlyoznom kell -, hogy először elvégeznék az annak végrehajtásával és a hatásával szemben tett intézkedésekkel járó utóhatások társadalmi és gazdasági elemzését. Ezek a kérdések jelenleg igencsak aggasztják ágazatainkat és minket is.
a Bizottság tagja. - Elnök asszony! Először is engedje meg, hogy megköszönjem az előadónak, Fraga Estévez asszonynak és a Halászati Bizottság valamennyi tagjának a legnagyobb fenntartható hozamon alapuló fenntartható halászat végrehajtásáról szóló, igen alapos jelentést.
Örömmel látom, hogy az egyetértés széles körű, különösen azt illetően, hogy el kell mozdulnunk az éves döntéshozataltól, ami fokozatosabb megközelítést és az ágazat részéről jobb tervezést tesz lehetővé. Egy hosszabb távú megközelítés több stabilitást és fenntarthatóságot is lehetővé fog tenni a halászati erőforrások kiaknázásában.
Biztos vagyok benne, hogy egyetértünk azokkal a célkitűzésekkel, amelyek szerint sürgősen intézkedéseket kell tenni az európai halászati erőforrások igen gyenge állapotának javítása céljából annak érdekében, hogy az állományokat fenntartható szintekre hozzuk, ami ugyanakkor hosszú távon javítani fogja a halászati iparág nyereségességét.
Az ipar részére származó előnyök mellett van egy teljesítendő nemzetközi politikai kötelezettségvállalás is. Különösen értékelem és osztom a Halászati Bizottság azon nézetét, miszerint a közös halászati politikának új irányítási modellre van szüksége a halászati lehetőségek, a kimerült állományok helyreállításának és a halászati erőfeszítési szintek fenntartható és nyereséges szintekre való igazításának meghatározásához.
Továbbá - és ez igen fontos - a halászati erőfeszítések legnagyobb fenntartható hozamszintekre való felhozatala az egyetlen és legfontosabb intézkedés, amely megtehető annak érdekében, hogy csökkenjen a visszaengedés mértéke az európai vizekben.
Tudom, hogy vannak aggályok is. Sok aggályt osztok is és tudom, hogy azokkal foglalkozni kell. Először is: tudom, hogy a legnagyobb fenntartható hozam értékelése nem egyszerű feladat. Vannak tudományos bizonytalanságok és a az ökoszisztémára gyakorolt hatások és a vegyes halászattal kapcsolatos kérdések miatt is bonyolult.
A halászati tudomány még nem képes pontosan jelezni előre, hogy egy adott állomány vagy állományegyveleg tekintetében mekkora lesz a legnagyobb fenntartható hozam. Azonban nemcsak a nehézségeket kell néznünk. A tudomány meg tudja mondani, hogy a halászatnak melyik irányba kell elmozdulnia a hozamok növelése és a költségek csökkentése érdekében. Még akkor is, ha a cél nem egész pontos, az irány elég jól ismerhető.
El kellene kezdenünk elmozdulni a helyes irányba és fokozatosan értékelni és felülvizsgálni a legnagyobb fenntartható hozammal kapcsolatos referenciapontokat, ahogyan a halászat fejlődik.
A vegyes halászati helyzeteket körültekintően kell tanulmányozni és meg kell határozni a lehető legjobb megoldásokat a teljes halászati rendszer potenciális hozamával kapcsolatban.
Ez a progresszív megközelítés lehetővé fogja tenni a környezeti, gazdasági és társadalmi aspektusok feltárását. Ez az a megközelítés, amelyet az északi-tengeri sima lepényhalra és nyelvhalra vonatkozó hosszú távú terv tekintetében is elfogadtak az idén és amelyet az e megközelítés végrehajtása tekintetében helyes modellnek tartok. Amint a jelentés is hangsúlyozza, sürgős megkezdeni a helyes irányba való elmozdulást.
Hadd hangsúlyozzam itt, hogy a hosszú távú irányítási tervek a gyakorlati értelemben a halászat irányítását a helyes irányba terelik: azaz elfordítják a túlzott mértékű kiaknázástól és nem szükségszerűen egy, a legnagyobb fenntartható hozammal kapcsolatban rögzített cél felé.
A tervek rendelkezéseket tartalmaznak a célok rendszeres felülvizsgálataira vonatkozóan, amelyek lehetővé teszik a legnagyobb fenntartható hozammal kapcsolatos célok kiigazítását például akkor, amikor a természetes környezet változik vagy amikor a tudományos tanácsot vizsgálták felül.
Másodsorban egyetértek, hogy fontos a halászati kérdések helyi szinten történő kezelése és az érintetteknek az olyan fontos döntésekbe való bevonása, mint a célkitűzések megválasztása, az a lépték, amellyel e célkitűzések felé haladni kell, valamint az intézkedések - például adó, erőforrás-gazdálkodás és technikai kiigazítások - megfelelő kombinációja.
A Bizottság csak regionális alapon fogja elkészíteni a legnagyobb fenntartható hozammal kapcsolatos terveket és csak azt követően, hogy részletes konzultációt folytatott az érintett ágazatokkal. A regionális tanácsadó testületek fontos szerephez jutnak majd itt, munkájukat pedig már megkezdték. A gazdasági és társadalmi elemzések szintén fontosak ebben a folyamatban, a Bizottság pedig az irányítási tervekre vonatkozó valamennyi javaslatot hatásvizsgálattal fogja kísérni, amelyben elemzik majd a javaslatok gazdasági, társadalmi és környezeti aspektusait.
A halászati kutatás megnövekedett mértékű támogatása szükségszerűen része a legnagyobb fenntartható hozammal kapcsolatos tervek kidolgozásának. A keretprogramok, a halászati tudományos, műszaki és gazdasági bizottságok és a halászati gazdasági bizottság, valamint a Nemzetközi Tengerkutatási Tanács munkája mind lényeges ebben az összefüggésben, ami prioritást képező terület lesz a követező években.
A legnagyobb fenntartható hozammal rendelkező halászat felé való elmozdulás sok esetben a flottakapacitás kiigazítását és a halászati erőfeszítés csökkentését jelenti majd. Az Európai Halászati Alapot azért hozták létre, hogy a tagállamok meg tudják tervezni a nemzeti flottakapacitás kialakítását és fel tudják használni a flottaméret hosszú távú célkitűzéseknek megfelelő módon történő kiigazításának elősegítésére és a megfelelő társadalmi és gazdasági rendelkezések figyelembe vételére a közösségi költségvetésből érkező társfinanszírozást.
Szeretnék egypár szót szólni a Schlyter úr által javasolt három módosítással kapcsolatban is. A Bizottság úgy véli, hogy a legnagyobb fenntartható hozammal kapcsolatos feltételek irányába való elmozdulásra vonatkozó fokozatos megközelítésnek kellene az általános szabálynak lennie. Semmi szükség arra, hogy minden esetben drasztikusan mozduljunk a legnagyobb fenntartható hozam irányába. Ami a legnagyobb fenntartható hozam elérésére vonatkozó tudományos módszertant illeti, a Bizottság eseti alapon fog tudományos tanácsot kérni. Nem lehetünk elfogultak a tudományos vitával szemben azzal, hogy előre megítéljük, hogy mely módszerek lehetnek jobbak a többinél.
Végül - mint már említettem -, helyes azt mondani, hogy az Európai Halászati Alap a tagállamok rendelkezésére bocsát állami támogatásokat, hogy a halászati flottáik szerkezetét a legnagyobb fenntartható hozamra vonatkozó stratégiákkal összhangban alakítsák át. Ezt azonban nem szabad kompenzációnak tekinteni, hanem egy, az átmenetet lehetővé tevő pénzügyi ösztönzőnek, mivel a halászati ipar lesz az új politika tényleges kedvezményezettje.
A Bizottság folytatni fogja a párbeszédet a halászati ágazattal és elkezdi majd megvitatni az egyedi hosszú távú terveket számos halászat vonatkozásában a legnagyobb fenntartható hozam perspektívájával. Ez ilyen tervek végrehajtása javítani fogja az állományok és az ipar stabilitását és termelékenységét.
A következő napirendi pont a Patrie asszony által a Belső Piaci és Fogyasztóvédelmi Bizottság nevében készített, a fogyasztóvédelmi vívmányok felülvizsgálatáról szóló zöld könyvről szóló jelentés.
előadó. - (FR) Tisztelt biztos asszony, elnök úr, hölgyeim és uraim! Azzal szeretném kezdeni, hogy köszönetet mondok Kuneva biztosnak asszonynak az eredményes eszmecserékért.
Mi célt is szolgál ez a zöld könyv és ez az európai parlamenti jelentés? Három tényező indokolja ezt a gyakorlatot, amely arra irányul, hogy az európai fogyasztóvédelmi vívmányokat - azaz az 1985 és 1999 között elfogadott nyolc irányelvet - következetesebbé és korszerűbbé tegye.
Először is az új marketingfogások, elsősorban az e-kereskedelem gyors fejlődése következtében egyes európai jogszabályok elavulttá váltak.
Másodsorban, sok ellentmondás fedezhető fel a jelenlegi vívmányokban, amelyek ugyanarra a fogalomra különféle jogi meghatározásokat adnak.
Harmadsorban, korábban a minimális harmonizációra vonatkozóan hozott döntés - ami lehetővé teszi a tagállamok számára, hogy egyedi nemzeti rendelkezéseket tartsanak fenn - a jogi környezet széttagoltságához vezetett, mivel a hatályos szabályok európai minimumszabályt állapítanak meg, de nem határoznak meg egységes módszert annak teljesítésére. A 2006. szeptemberi Eurobarometer szerint ennek következménye, hogy a polgárok 50%-a bizalmatlan a határokon átnyúló vásárlásokkal szemben, míg 71%-uk úgy gondolja, hogy nehezebb fenntartani jogaikat, ha másik tagállamban letelepedett eladóktól vásárolnak.
Hasonlóképpen mindez a gazdasági szereplők számára is fontos, mivel ily módon részesülnek a biztonságos szabályozói környezet előnyeiből, és a lehető legteljesebben ki tudják használni a közel 500 millió fogyasztóból álló belső piac kínálta lehetőségeket. A felülvizsgálat egyik feladata, hogy egy minőségi szakasz kezdődjön el, amely bizonyos mértékig megteremti egy európai fogyasztóvédelmi kódex alapjait. Ugyanakkor milyen módszert kellene alkalmazni? Az Európai Parlament teljes mértékben támogatja a Bizottság által javasolt módszertant, azaz egy vegyes vagy kombinált megközelítést: ez egyrészt a maximális harmonizáció biztosítására szolgáló horizontális eszközön alapul, azonos jogi fogalmakat alkalmazva a jelenlegi irányelvekben; másrészt, amennyiben szükséges, azon ágazati irányelvek felülvizsgálatát írja elő, amelyek esetében továbbra is a minimális harmonizáció alkalmazandó.
A horizontális eszközt az európai fogyasztók alapvető jogainak összegyűjtése céljából kell kialakítani. Először is magában foglalja majd a "fogyasztó” egységes fogalommeghatározását, amely a Parlament véleménye szerint minden olyan természetes vagy jogi személyre alkalmazandó, aki a kereskedelmi, üzleti vagy szakmai tevékenységének keretein kívül eső célokért tevékenykedik, míg a "szakmai szereplő” minden olyan személy, aki a szakmai, üzleti vagy szakmai tevékenysége keretében kitűzött célok érdekében tevékenykedik. Felvetődhet Önökben a kérdés, hogy miért van szükség a "fogyasztó” fogalmának ilyen korlátozó jellegű meghatározására? Ez tulajdonképpen a fogyasztók saját érdekeit szolgálja. Nagy a kockázata annak, hogy a fogyasztóvédelmi jog által biztosított meghatározott védelemnek a kedvezményezettek szélesebb körére való kiterjesztése alacsonyabb szintű védelemhez vezetne, amit szeretnénk elkerülni.
Másodszor, a horizontális eszköz garantálni fogja a fogyasztók számára az elállási jogot az internetes vásárlások és a házaló kereskedelem esetében. Sor fog kerülni az elállási határidő tartamának kiszámítására vonatkozó szabályok harmonizálására: jelenleg az elállási határidő például a távollévők között kötött szerződések esetében legalább hét nap, egyes országokban, például Németországban és Finnországban azonban 14 napos időtartamot vezettek be. Az elállási jog gyakorlásának módját is harmonizálni fogjuk.
Harmadszor, a horizontális eszköz tisztázni fogja, hogy a szakmai szereplők és a fogyasztók közötti szerződésekben mit kell érteni a "tisztességtelen szerződési feltételek” alatt. Létre fog jönni a tiltott feltételek feketelistája, a feltételezetten tisztességtelen feltételek szürke listája, valamint egyéb olyan feltételek listája, amelyek tisztességtelen jellegét a fogyasztó a kereseti jog keretében bizonyíthatja.
Negyedszer, a kétéves jogi garancia meghosszabbodik azzal az időtartammal, amíg az áru a javítás miatt nem használható.
Ötödször, sor kerül a jogorvoslathoz való jog újbóli megerősítésére, és a szabályok tisztázására; a horizontális eszköz mindenekelőtt képes lesz alkalmazkodni a változáshoz. Bizonyos jogi kérdésekkel továbbra is az úgynevezett ágazati irányelvek foglalkoznak majd, és ezekre a kérdésekre a továbbiakban is többnyire a minimális harmonizáció és - véleményünk szerint - a kölcsönös elismerési záradék vonatkozik, amelynek mechanizmusát még meg kell határozni, és amelynek elő kell segítenie a jogi konfliktusok megoldását.
Végül, a jelentésem kihangsúlyozza, hogy információk nélkül, valamint ha nem tudják igénybe venni az említett jogorvoslatot, a fogyasztók csupán virtuális jogokkal rendelkeznek. Jogaik hatékony érvényesítéséhez nemzeti és európai szintű tájékoztató kampányokra, nagyobb nyilvánosságra és az európai fogyasztóvédelmi központok aktívabb szerepvállalására, valamint a bírósági és bíróságon kívüli jogorvoslati lehetőségek előmozdítására van szükség.
Végezetül a Parlament emlékeztet a kollektív jogorvoslattal kapcsolatos vitára. Előadóként úgy vélem, hogy a kollektív jogorvoslat, amely több vita egyszerre történő megoldásának sajátos eszköze, fontos módszer, amely további megfontolást érdemel. Felkérem a Bizottságot, hogy az elkövetkező néhány hónapban pontos tanulmányokat és jogi javaslatokat terjesszen elő. Ugyanakkor világosan ki kell jelentenem, hogy a kollektív jogorvoslat európai formája különbözni fog az amerikai csoportos keresetekkel kapcsolatos eljárásoktól, amelyek rendkívül proaktív filozófiája - amely magában foglalja a fogyasztók gátlástalan jogászok általi agresszív védelmét, valamint az olyan módszereket, amelyek különösen a gazdasági szereplőket terhelő büntető kártérítés kiszabását írják elő - teljesen idegen az európai országok igazságügyi kultúrájától.
Ezzel szemben úgy gondolom, hogy az európai eljárásnak lehetővé kell tennie, hogy a szövetségek mindazok nevében eljárhassanak, akik ugyanazon tisztességtelen szakmai szereplő által okozott, hasonló veszteségeket szenvedtek, annak érdekében, hogy egy egységes eljárás révén és anélkül, hogy ők maguk kifejezetten intézkednének, megkapják a nekik járó kártérítést.
Végezetül szeretném elmondani, hogy ez a zöld könyv nagyra törő célokat védelmez, és én személy szerint azt remélem, hogy a parlamenti szavazás egyértelműen jelzi a fogyasztók Európájának kialakulása felé vezető utat.
a Bizottság tagja. - Tisztelt elnök úr, igazán nagyon örülök, hogy ma itt lehetek, hogy megvitassam Önökkel a fogyasztóvédelmi vívmányok felülvizsgálatáról szóló zöld könyvben felvetett rendkívül fontos kérdéseket.
Azzal szeretném kezdeni, hogy legőszintébb köszönetemet fejezem ki Patrie asszonynak, a Belső Piaci és Fogyasztóvédelmi Bizottság valamennyi árnyékelőadójának és Wallis asszonynak, aki a Jogi Bizottság véleményét ismertette. Kiváló csapatmunkát végeztek, és igen szoros együttműködést folytattak ezzel a nagyra törő jelentéssel kapcsolatban. Ezt nem csupán az udvariasság mondatja velem: őszinte elismeréssel adózom a Parlament által végzett kemény munka előtt.
A felülvizsgálat tárgyát képező nyolc fogyasztóvédelmi irányelv az értékesítési, illetve szolgáltatásnyújtási folyamatok szerződéses szakaszára helyezi a hangsúlyt. A nyolc hatályos irányelv például a fogyasztási cikkek értékesítésével, a távollévők között kötött szerződésekkel, a házaló kereskedelemmel és a tisztességtelen szerződési feltételekkel foglalkozik. Azonban mindegyik a minimális harmonizáción alapul, így a közösségi előírásokra épülő, de sokféle különböző nemzeti szabály alakul ki. Ez a szabályozási széttagoltság zavaró a fogyasztók szempontjából, és költséges a vállalkozások számára.
Ezért a Bizottság 2007. február 8-án jelentős konzultációt kezdett - a fogyasztóvédelmi vívmányok felülvizsgálatáról szóló zöld könyv kiadását. A felülvizsgálat célja a meglévő szabályok egyszerűsítése és átdolgozása a szabályozási széttagoltság csökkentése révén. Ennek végül is növelnie kell a fogyasztók belső piacba vetett bizalmát, és lehetővé kell tennie a vállalkozások, különösen a kis- és középvállalkozások számára, hogy könnyebben kereskedhessenek az EU-n belül.
E folyamat segítségével lehetőségünk nyílik arra, hogy hozzájáruljunk egy valóban integrált uniós belső kiskereskedelmi piac létrehozásához, amely alacsonyabb árakat és több választási lehetőséget biztosít a fogyasztók számára, valamint kimutatható ösztönzést ad a növekedéshez és a munkahelyteremtéshez.
Örülök, hogy a Bizottság és az Európai Parlament egyetért e nagyon lényeges és nehéz kérdéssel kapcsolatos közös irányvonalakban. Az Önök támogatása fontos hivatkozási pont lesz a későbbi munkák és a konkrét javaslatok szempontjából.
Azt követően, hogy az Európai Parlament elfogadja a zöld könyvről szóló jelentését, a konzultáció végeredményét közzéteszik az Egészségügyi és Fogyasztóvédelmi Főigazgatóság honlapján. Erre majd októberben kerül sor. Én azonban néhány kulcsfontosságú kérdéssel kapcsolatban már most vázlatosan ismertethetem az eredményeket.
Először is, a Bizottság örvendetesnek tartja, hogy a Parlament támogatja a felülvizsgálat vegyes megközelítését, amely az egyes eltérő irányelvekben közös, horizontális eszköz által szabályozott szempontokat egyesíti, bizonyos szempontokat pedig az ágazati irányelvek számára tart fenn. Már most tájékoztathatom Önöket arról, hogy a zöld könyvre reagálók nagy többsége támogatja ezt a vegyes megközelítést.
Ami a harmonizációt illeti a Bizottság örvendetesnek tartja, hogy a Parlament támogatja a célirányos teljes harmonizáció elvét, azaz a fogyasztóvédelmi irányelvek azon kulcsfontosságú szempontjainak teljes harmonizációját, amelyek szükségesek a vállalkozások és a fogyasztók belső piacának megvalósításához.
A fogyasztóvédelmi vívmányokkal kapcsolatos teljes harmonizáció - avagy a célirányos teljes harmonizáció - támogatásában a zöld könyvre reagálók többsége osztozik, különösen a vállalkozások és a tagállamok. Mindazonáltal számos területen továbbra is megmaradnak a minimumszabályok. A Bizottság egyetért a Parlamenttel abban, hogy e területeken a kölcsönös elismerési záradékot kell alkalmazni annak biztosítása érdekében, hogy a tagállamok által előírt további követelmények nem hoznak létre indokolatlan belső piaci akadályokat.
Konkrétabb kérdésekkel, mint például az elállási jognak a fogyasztóvédelmi vívmányok terén való harmonizációja, az áruk leszállítása fogalmának meghatározása, illetve a tisztességtelen szerződési feltételek egyesített szürke- és feketelistájának uniós szintű összeállításával kapcsolatban a zöld könyvre reagálók többsége által kifejezett vélemények jórészt összhangban vannak a mai napon szavazásra kerülő jelentéssel.
Végezetül szeretnék köszönetet mondani annak elősegítése iránti elkötelezettségükért, hogy az európai polgárok élvezhessék a belső piac minden előnyét. Előre örülök annak, hogy együtt dolgozhatok Önökkel közös céljaink elérése és a polgárok belső piacának megteremtése érdekében.
(IT) Tisztelt elnök úr, hölgyeim és uraim! Tulajdonképpen nem tudok egy bizonyos cikkre hivatkozni. Szeretnék azonban emlékeztetni arra, hogy Ön tegnap azt mondta, hogy az Európai Unió nem avatkozhat az egyház adórendelkezéseibe. Ön azt is kijelentette, hogy saját nevében beszél. Úgy vélem, hogy az Európai Parlament elnöke nem saját nevében beszél az Európai Unió Bizottságának hatáskörébe tartozó ügyekről. Ezért szerettem volna elmondani, hogy nem találtam helyénvalónak az Ön által mondottakat, mert Ön az én elnököm is, és úgy vélem, hogy az egyház adórendelkezéseivel kapcsolatos ügyet az európai szabályok figyelembevételével kell tisztázni.
Tisztelt Frassoni asszony! Elmondhatom Önnek, hogy semmilyen drámai dolog nem történt. Egy sajtóinterjú során arra kértek, hogy mondjam el véleményemet néhány kérdésről, amelyeket Ön is említett, és a sajtóinterjú során kifejtettem, hogy mindig nagyon gondosan figyelembe kell vennünk a szolidaritás elvét, mielőtt az Európai Unió szintjén intézkedéseket teszünk. Ennél részletesebben nem fejtettem ki a kérdést.
(IT) Tisztelt elnök úr, hölgyeim és uraim! Elnézést kérek, hogy erőltetem ezt a kérdést, de hivatkoznék arra a cikkre, amely alapján Ön a Parlament képviselője, valamint azon cikkekre, amelyek az európai intézmények közötti kapcsolatok helyességéről szólnak.
Az Ön által az imént mondottakkal ellentétben a probléma az, hogy az Európai Bizottság által folytatott vizsgálat még tart, és a Bizottság tájékoztatást kért az olasz kormánytól a versenyjog megsértésének kockázatával kapcsolatban; ez a gyakorlat pedig nem a szubszidiaritással kapcsolatos, hanem az EU rendeleteivel. Ön szó szerint azt mondta, hogy ezt az olasz hatóságokra kell hagynunk, de hogyan mondhat ilyet, amikor a vizsgálat pontosan azzal kapcsolatos, hogy az olasz hatóságok esetleg megsértették a közösségi jogot? Az Ön nyilatkozatában épp ebben rejlik az ellentmondás.
Tisztelt Cappato úr! Más kérdéseket is megvitattunk már, amelyekkel kapcsolatban Önnek konkrét aggályai merültek fel. Itt most az a lényeg, hogy néhány általános elvet közvetítsünk. Semmilyen részletet nem vitattunk meg. Azt javaslom, hogy ne ragadjunk le ennyire ennél a kérdésnél. Mellesleg senki nem fogja olyan eltökélten védeni az európai jogot, mint én. Számomra mindig az európai jog a mérce. Úgyhogy azt szeretném, hogy maradjunk ennyiben.
(IT) Tisztelt elnök úr, hölgyeim és uraim! Csupán azt szerettem volna kihangsúlyozni, hogy a Parlament elnökének, Pöttering úrnak teljesen igaza volt, amikor azt mondta, hogy saját nevében beszél. Emlékeztetném Cappato urat arra, hogy az Európai Unió nem rendelkezik hatáskörrel a közszolgáltatások nyújtásával kapcsolatos verseny vonatkozásában.
Köszönöm, Tajani úr, de most már szeretnénk lezárni ezt a napirendi pontot.
írásban. - (FR) Örülök, hogy az Állampolgári Jogi, Bel- és Igazságügyi Bizottság kollégám, Inger Segelström ajánlásával összhangban egyhangúlag jóváhagyta a Tanácsnak az "Alapvető jogok és jogérvényesülés” általános program keretében a "Drogprevenció és felvilágosítás” egyedi programról szóló közös álláspontját.
Sajnálatosnak tartom, hogy a Tanács - miközben elfogadta a Parlament álláspontjait - elutasította azokat a módosításokat, amelyek arra irányultak, hogy a Parlament lehetőséget kapjon a program végrehajtására vonatkozó bizottsági határozatok blokkolására, különösen az éves prioritások megállapításakor. Azt is sajnálom, hogy a plenáris ülésen elhangzott nyilatkozatában az Európai Bizottság helyénvalónak találta kijelenteni, hogy az éves munkaprogram-tervezetekkel kapcsolatos szükséges információknak az Európai Parlament részére történő továbbítására vonatkozó kötelezettségvállalása kivételes intézkedésnek minősül. Ezt a programot sürgősen el kell indítani, és szerencse, hogy a bizottság jóváhagyta a közös álláspontot.
írásban. - (PT) A drogprevenciós program szükségessé teszi egy sor átfogó politika elfogadását, amelyek többek között magukban foglalják a megelőzést, a kezelést és az újrabeilleszkedést, valamint a kábítószer-kereskedelem, a szervezett bűnözés és a pénzmosás elleni küzdelmet.
Ezek a közcélú politikák kiemelt fontosságúak, mivel a kábítószer-függőségnek súlyos emberi és társadalmi következményei vannak, különösen a fiatalabb nemzedék körében.
Ezekhez más közcélú politikáknak kell csatlakozniuk, amelyek az emberek életkörülményeinek javítására irányulnak az egészségügyi ellátáshoz, az élelmiszerekhez, a lakhatáshoz, az iskoláztatáshoz, a tanulmányi előmenetelhez és a stabil foglalkoztatáshoz való hozzáférés garantálása, valamint a tisztességes bérekhez, az alkotás szabadságához, a kultúra élvezetéhez, valamint a sportoláshoz való jogok védelme révén.
Szem előtt tartva a célkitűzéseit és intézkedéseit az uniós szinten kidolgozott "Drogprevenció és felvilágosítás” egyedi program elősegítheti az ismeretek növelését, az információcsere javítását és a kábítószer-használat megelőzését az egyes tagállamok által hozott intézkedések támogatása és kiegészítése révén. Ezenkívül a 2007-2013 közötti időszakra vonatkozóan a 27 tagállamnak szánt (nem kielégítő) közel 21 millió eurót célzottan és teljes körűen hasznosítják majd.
írásban. - (FR) Én a kiváló cseh kollégám, Miroslav Ouzký által összeállított, a nemzetközi egészségügyi rendszabályokról szóló kitűnő jelentés mellett szavaztam, amely rendszabályokat az Egészségügyi Világszervezet (WHO) közgyűlése 2005-ben felülvizsgált. E rendszabályok célja, hogy megakadályozzák a betegségek elterjedését és megvédjék a polgárokat e betegségekkel szemben anélkül, hogy szükségtelen és költséges zavart keltenének a nemzetközi kereskedelemben. A nemzetközi egészségügyi mechanizmust sürgősen és összehangolt módon kell végrehajtani az Európai Közösségen belül, mert a fertőző betegségek, ahogy arra kiváló francia kollégám, Françoise Grossetête is rámutat, minden ország számára veszélyt és kihívást jelentenek.
Ezek az egészségügyi kérdések ismételten felvetik a külső határainkon történő személy- és áruellenőrzések minőségének problémáját. Alapvető fontosságú a 2004-ben létrehozott Európai Betegségmegelőzési és Járványvédelmi Központ (ECDC), valamint a közegészségügyi veszélyekkel kapcsolatos korai figyelmeztető és gyorsreagáló rendszer fejlesztésének támogatása, aminek elő kell segítenie a nemzetközi közegészségügyi rendszabályok (IHR) uniós tagállamokban történő gyors és egységes alkalmazását.
írásban. - (SK) Mivel nem tartottunk vitát a kollégánk, Ouzký úr által összeállított, a nemzetközi egészségügyi rendszabályokról szóló jelentésről, legalább ezúton szeretném kifejezni a témával kapcsolatos véleményemet.
A növekvő nemzetközi kereskedelem és az EU-n belüli nagyobb mértékű mobilitás fokozzák a fertőző betegségek nemzetközi szintű kitörésének veszélyét az EU-n belül, illetve azok távolabbi kontinensekről Európába történő átterjedésének veszélyét. Az ilyen járványokkal kapcsolatos, védekező módszereket alkalmazó válaszlépéseket integrálni és koordinálni kell ahhoz, hogy hatékonyan működhessenek. Jelenleg az Európai Unióban működik az Európai Betegségmegelőzési és Járványvédelmi Központ (ECDC): feladatának részét képezi a tömeges járványok elleni küzdelem. Ugyanakkor a tagállamok tagjai az Egészségügyi Világszervezetnek, amely kiadta a nemzetközi közegészségügyi rendszabályokat: ezek az egyik országból a másikba átterjedő betegségek elleni küzdelemmel is foglalkoznak.
Létrejött a fertőző betegségek megelőzésével és ellenőrzésével kapcsolatos korai figyelmeztető és gyorsreagáló rendszerről szóló bizottsági határozat. Ezenkívül az EU-nak rendelkezésére áll néhány pénzügyi eszköz is, például az Európai Unió Szolidaritási Alapja és a közegészségügyi cselekvési program, amely súlyos vészhelyzetek esetén a korai figyelmeztetés és gyorsreagálás új eszköze. Ugyanakkor a szubszidiaritás elvével összhangban a tagállamok ellenőrzést gyakorolnak az egészségügyi szolgáltatások felett.
Tekintettel a rengeteg, különböző szintű jogszabály bonyolult rendszerére, járványok kockázata esetén nehéz lesz gyorsan és egyhangúan reagálni. Az EU és a tagállamok rendszereit jobban össze kell kapcsolni, hogy ne kerüljünk olyan helyzetbe, amikor is az európai jogszabályok nincsenek összhangban a tagállamok gyorsreagálásra való felkészültségével.
írásban. - (PT) A WHO (Egészségügyi Világszervezet) által elfogadott nemzetközi egészségügyi rendszabályok a nemzetközi egészségügy védelmére szolgáló új eszköznek tekintendők. Az egykori, háború utáni rendszabályokat váltják fel, amelyek a határellenőrzésre, kiváltképpen a hajók és a legénység egészségügyi ellenőrzésére helyezték a hangsúlyt, és amelyek magukban foglalták a sárgaláz elleni nemzetközi védőoltást, amely később más védőoltásokkal egészült ki. Az újonnan megjelenő egészségügyi problémák, például a tuberkulózis és malária, sőt a még újabbak, mint például a madárinfluenza és a járványos influenza még sürgetőbbé tették a közegészségüggyel kapcsolatos együttműködést és tájékoztatást.
A legújabb járványok és járványveszélyek bebizonyították, hogy egyetlen ország vagy térség sem védett az egészségügyi problémákkal szemben, és a védettséget nem is lehet garantálni. Ezek az új rendszabályok ösztönzik az információcserét, és sürgetik az országokat, hogy hangolják össze a globális fenyegetésekkel kapcsolatos válaszlépéseiket, elismerve, hogy minden ország fontos, és hogy a kölcsönös segítségnyújtás elengedhetetlen.
Portugáliában a határok egészségügyi felügyelete, a nemzetközi védőoltások és az utasoknak nyújtott tanácsadás egyre kevesebb figyelmet kap mindenekelőtt amiatt, hogy a jelenlegi kormány bezáratta a regionális közegészségügyi központokat. Megfelelő nemzeti felügyeleti rendszer nélkül e területekre továbbra is mérsékelt figyelem irányul majd.
írásban. - (FR) Én a jelentés mellett szavaztam. Húsz évvel ezelőtt a fertőző betegségeket nem tekintették jelentős veszélynek. Napjainkban azonban minden ország számára kockázatot és kihívást jelentenek. Az olyan fenyegetések, mint például a járványos influenza, a malária és a tuberkulózis a vírusok mutációja miatt jelentenek egészségügyi kockázatot, növelve az antibiotikumokkal szembeni ellenállást és gyenge egészségvédelmi rendszereket eredményezve.
Az új egészségügyi kockázatok magukban foglalják az élelmiszerből származó megbetegedéseket, a vegyi, biológiai vagy nukleáris baleseteket, illetve támadásokat, az ipari szennyezést és az éghajlatváltozást is. Ezek a fenyegetések számtalan országban több millió ember életét veszélyeztethetik.
A globalizáció terjedése, valamint a növekvő nemzetközi forgalom és kereskedelem súlyosbító tényezők. Ezért a fertőző betegségek ellenőrzésére irányuló nemzetközi együttműködés létfontosságú. E célból elengedhetetlen, hogy minden szükségtelen, a nemzetközi forgalmat és kereskedelmet zavaró tényezőt megszüntessünk.
Ez a jelentés egy újabb ösztönzést ad a tagállamoknak, hogy a helyes gyakorlatok cseréjén alapuló, további együttes fellépéseket dolgozzanak ki. A korai figyelmeztető rendszerek bevezetése a szomszédos országokban és harmadik országokban megjelenő súlyos járványok esetén hasonlóképpen döntő fontosságú.
írásban. - (SK) A kollégám, Ouzký úr által készített, a nemzetközi egészségügyi rendszabályokról szóló jelentéshez szeretnék észrevételeket fűzni, amely jelentést a szavazatommal támogattam.
Erre a jogi eszközre a betegségek terjedése esetén a megelőzés, védelem és különösen az ellenőrzés koncentrált biztosításához van szükség. Ugyanakkor ez az eszköz biztosítja, hogy a közegészségügyi ágazat által adott válaszlépés megfeleljen a kialakult kockázatoknak.
Ezt az előírást, amelyet először az Egészségügyi Világszervezet tagországai fogadtak el (1951), azóta négyszer módosították. Jelenlegi formájában történő fokozatos végrehajtása 2007 júniusában kezdődött.
Ez a szöveg tartalmazza az EU-nak a Bizottság által elfogadott álláspontjával kapcsolatos világos értelmezést és tisztázza az EU által a nemzetközi egészségügyi előírások végrehajtásában betöltött szerepet. Az Európai Betegségmegelőzési és Járványvédelmi Központ (ECDC), valamint a közegészségügyi fenyegetésekkel kapcsolatos uniós korai figyelmeztető és gyorsreagáló rendszer (EWRS) létezését és szerepét is megvizsgálja.
Ez meg inkább hozzá fog járulni a polgárok egészségének védelméhez, és ezért örvendetesnek tartom az elfogadását.
írásban. - (FR) A több képviselőcsoport, többek között az Európai Néppárt (Kereszténydemokraták) és az Európai Demokraták Képviselőcsoportja (PPE-DE) által benyújtott, a sivatagosodás elleni küzdelemről szóló ENSZ egyezményt (UNCCD) aláírók nyolcadik, 2007. szeptember 3-14-én Madridban tartandó konferenciájára vonatkozóan az EU célkitűzéseiről szóló állásfoglalásra irányuló indítvány mellett szavaztam. A Föld jelenlegi felmelegedésének egyik jelentős következménye, hogy a párolgás miatt a források elapadnak, valamint csökken a folyók vízáramlata és a felszín alatti vízmedencék vízszintje, ami ily módon tönkreteszi a talaj felszíni szerkezetét. Az ENSZ környezetvédelmi programja (UNEP) szerint a sivatagosodás jelenleg a föld szárazföldi területeinek mintegy 25-30%-át érinti, és legalább 100 országban 1,2-2 milliárd ember van veszélyben. A sivatagosodás globális szinten növekszik, ami szegénységhez, kényszerű migrációhoz és konfliktusokhoz vezet. Véleményem szerint az Európai Uniónak sürgősen meg kell valósítania egy európai vízügyi politikát, nem csupán a minőség, hanem a mennyiség tekintetében is.
írásban. - Támogatom a sivatagosodás elleni küzdelemről szóló ENSZ egyezménnyel és a madridi találkozóval kapcsolatos közös állásfoglalást. Amint az ismeretes, a sivatagosodás a föld szárazföldi területeinek mintegy 20-30%-át érinti, és legalább 100 országban 1,2-2 milliárd emberre hat ki, akik közül sokan nagy szegénységben élnek.
Az éghajlatváltozás és az erdőirtás révén történő emberi beavatkozás és a túlzott mértékű gazdálkodás következtében a világ egyre nagyobb része válik sivataggá. Ennek következménye a növekvő szegénység, a kényszerű migráció és a konfliktusok kialakulása. Az egyik legszemléletesebb példa Dárfúr, ahol az elsivatagosodás bonyolult konfliktus kialakulásához vezetett az állattenyésztők és a mezőgazdasági termelők között, mivel a mezőgazdasági termelőket kelet felé űzték az utóbbiak földjére, több százezer menekült generációjával, nemi erőszakkal, súlyos testi sértésekkel és gyilkosságokkal. Csak egy határozott és gyors nemzetközi fellépés akadályozhatja meg, hogy Dárfúrt számos hasonló konfliktus kövessen, amelynek kiváltó oka az elsivatagosodás.
írásban. - (PT) Eltekintve attól, hogy a környezeti problémákkal kapcsolatban nem alakult ki tudományos egyetértés, kétségtelen, hogy - amint azt az állásfoglalás is megállapítja - a szélsőséges éghajlati események, mint például az éghajlatváltozáshoz köthető árvíz és aszály, egyre gyakoribbá és drasztikusabbá válnak a kifejtett hatások szempontjából, tovább növelve az elsivatagosodás kockázatát és annak negatív gazdasági és társadalmi következményeit.
Az is kétségtelen, hogy ezeket a negatív következményeket mind a közvetlenül érintett, mind pedig a szomszédos országokban érzékelik. Legalábbis ezért az Európai Uniónak szem előtt kell tartania, hogy olyan területekkel határos, ahol elsivatagosodás megy végbe, így a következő EU-Afrika csúcstalálkozón lelkiismeretesen és kitartóan kell foglalkozni ezzel a kérdéssel.
A következő napirendi pont a Mianmarról szóló állásfoglalásra irányuló hat indítvánnyal kapcsolatos vita.
szerző. - (LT) E vita és a rövidesen szavazásra kerülő állásfoglalás segítségével az Európai Parlament felhívja az EU-tagállamok, más uniós intézmények és a nemzetközi közösség figyelmét a mianmari emberi jogi helyzetre. Az országot gyakran emlegetik a turisták paradicsomaként, de az ott élő emberek számára távolról sem paradicsomi a helyzet. A hatalmon lévő rezsim legutóbbi, az emberek körében erős méltatlankodást kiváltó tette az üzemanyagárak 500 százalékos emelése volt a múlt hónapban. Nem csoda, hogy ez a döntés elégedetlenséget és általános tiltakozásokat váltott ki, amelyeket - a múltban is és mind a mai napig - brutálisan elfojtanak. Rengeteg tiltakozót megvertek és bebörtönöztek, és csak hogy el tudjuk képzelni a rezsim által az emberekre gyakorolt elnyomás mértékét, és hogy mire is képes a rendszer, elegendő felidézni az 1988-as eseményeket, a Nobel-békedíjas http://nobelprize.org/nobel_prizes/peace/laureates/1991 helyzetét, az ellene 2003-ban elkövetett gyilkossági kísérletet, valamint azt, hogy 1996 óta a rezsim több mint 3000 falut lerombolt és több mint egymillió embert erőszakkal eltávolított. A rezsim jellemzője a rendkívüli brutalitás; az általa elkövetett bűncselekmények lajstromába tartozik a nemi erőszak, a kínzás, a kényszermunka és a gyermekkatonák bevetése. A nemzetközi közösség kétségtelenül látja mindezt, és nem engedhetjük meg, hogy a közelmúltbeli események még nagyobb méretű elnyomássá fejlődjenek.
A hatalmon lévő mianmari rezsim által elkövetett bűncselekmények és az emberi jogok megsértése erős rosszallásunkat érdemlik. Együttérzésünket fejezzük ki a mianmari emberek felé, és követeljük, hogy a letartóztatott tiltakozókat haladéktalanul bocsássák szabadon, valamint hogy http://nobelprize.org/nobel_prizes/peace/laureates/1991teljes életet élhessen és cselekvési szabadsággal rendelkezzen. Napjainkban a térség bizonyos országainak, például Kínának és Indiának is komoly felelőssége van, amelyek befolyást gyakorolhatnak a mianmari konfliktus civilizált módon történő rendezésére.
szerző. - (PT) Tisztelt elnök úr, biztos asszony, hölgyeim és uraim! Négy évvel ezelőtt ebben az ülésteremben lehetőségem volt arra, hogy tiltakozzak az emberi jogok botrányos mianmari megsértése ellen, és reményemet fejeztem ki azzal kapcsolatban, hogy a jövőben a helyzet javulását tapasztalhatjuk.
Sajnos nem ez történt: jóllehet az emberi jogok mianmari megsértése bizonyos mértékig változott, valójában azonban jelentősen romlott a helyzet. A Nemzetközi Vöröskereszt kiutasítása igen jelképes ebben a tekintetben, és azt bizonyítja, hogy ez egy teljességgel elfogadhatatlan rezsim. Az Európai Unióban azonban azt kell megvizsgálnunk, hogy milyen politikát alkalmazunk az említett jogsértésekkel szemben: nehéz elhinni, hogy hét év alatt egyetlen csúcstalálkozót sem tartottunk Afrikával Zimbabwéről, ahol egy rendkívül erőszakos rezsim van hatalmon, amely nem tartja tiszteletben az emberi jogokat. Mianmarral kapcsolatban azonban nem mondható el ugyanez: az ázsiai kereskedelmi érdekek nyilvánvalóan sokkal fontosabbak az afrikai érdekeknél! Ez elfogadhatalannak tűnik számomra.
szerző. - Tisztelt elnök úr! Mianmart szégyenletes módon a világ egyik legtartósabb katonai diktatúrája irányítja. Mianmarban 45 éve uralkodik totalitárius katonai rezsim. A korábbi brit gyarmat, Mianmar a gyarmati rendszer felszámolását követően megrázó időszakon ment keresztül, ami táptalaja volt a katonai junta szilárd létrejöttének.
1962 óta hadseregtábornokok irányítják az országot, és a mianmariak súlyos emberi jogi sérelmeket szenvedtek el. Ráadásul a tábornokok hozzá nem értése miatt Mianmar Ázsia egyik legszegényebb országává vált, és egy olyan nemzetté, ahol a korrupció hatalmas méreteket ölt. Ezenfelül Mianmar tüske a világ szemében, mivel komolyan részt vesz a nagymértékű heroinkereskedelemben: Mianmar az egyik fő exportőre ennek a halálos kábítószernek.
Napjainkban Mianmarban a legfőbb hatalmasság Than Shwe tábornok, egy kétes pszichés stabilitással rendelkező személy, akiről azt állítják, hogy betegesen befelé forduló és babonás, és aki gyakran asztrológusokkal való konzultációkat követően hoz fontos állami döntéseket. Ugyanakkor Mianmar páratlan természeti szépségekkel, egyedülállóan termékeny földdel és gazdag ásványi nyersanyagokkal, valamint jelentős olaj- és gázkészletekkel megáldott ország. Mindezek az országba vonzották a külföldi befektetőket. Sajnálatos módon azonban a befektetésekből származó előnyökből a mianmariak nem részesültek, a haszon jórészt a diktátorok és a velük együttműködők zsebébe került.
1990-ben remény mutatkozott a demokratikus kormányzáshoz való visszatérésre, amikor a Nemzeti Liga a Demokráciáért párt (NLD) nyerte meg az országos választásokat. De a tábornok minden demokratizálódásra irányuló törekvést elfojtott, és az NDL vezérét, Aung San Suu Kyit nem csupán megfosztották a hatalomgyakorlástól, hanem a nemzetközi tiltakozás ellenére házi őrizetbe is vették.
Korábban Mianmar számos alkalommal képezte a Parlament emberi jogokról szóló állásfoglalásainak tárgyát, és bizonyos szankciók évekig érvényben voltak. Mindez azonban hiábavalónak bizonyult, különsen mivel a hatalmon lévő mianmari rezsim Kína támogatását élvezi. Az igazság az, hogy amennyiben valóban demokratikus változásokat akarunk kiváltani Mianmarban, a kínai kormánynak kell szemrehányást tennünk és a figyelmünket rá kell irányítanunk. Nyomást gyakorolhatunk a kínaiakra, például azáltal, hogy kereskedelmi szankciókkal és Kínára vonatkozó beruházási tilalommal fenyegetjük meg őket. Ha elég bátrak vagyunk ehhez, jó esélyünk van arra, hogy a dolgok jobbra fordulnak Mianmarban. Ha nem merjük megtenni, akkor tartok tőle, hogy ez az állásfoglalás a korábbiakhoz hasonlóan Than Shwe tábornok szemetes kukájában végzi.
szerző. - (PL) Tisztelt elnök úr! Csütörtök délután szokás szerint az emberi jogok megsértésének világszerte előforduló eseteivel foglalkozunk. Ha azt a sok országot, társadalmat és nemzetet felsorolnánk, ahol megsértették az emberi jogokat, így azok következésképpen vitáink tárgyát képezik, bolygónk jelentős részét tennék ki. Meg kell jegyezni, hogy az emberi jogok megsértése nem csupán a szegény országokban fordul elő. Ez gyakran megtörténik a fejlődő országokban is, amelyek talán nem különösebben gazdagok, de a fejlődés útján haladnak, mint például Oroszország. Közülük egyes országok demokratikus választások révén még legitimizációt is nyernek. Az emberi jogok megsértése például Kínában is előfordulhat, amelynek gazdagodása egyre gyorsabb ütemű. Ugyanakkor a legszegényebb országokkal is foglalkoznunk kell.
Tisztelt elnök úr, véleményem szerint meg kell fontolnunk, hogy egyetlen alkalommal nem kellene-e lemondani a vitáról, és felkérni az Európai Bizottságot, hogy terjesszen elő elképzeléseket az emberi jogok világszerte előforduló megsértésének kezelésére vonatkozóan. Azért terjesztem elő ezt a javaslatot, mert minden egyes csütörtökön megvitatjuk ezeket az eseteket, örökké csak panaszkodunk, de mi az eredménye? Az emberi jogok megsértésének esetei nyilvánvalóan a következmények bonyolult szövevényét alakítják ki. Meg kell jegyezni, hogy az egyik ilyen következmény a különböző, általában teljesen legális, nagy pénzügyi és gazdasági intézmények, valamint az érintett országokban hatalmon lévő bűnös rezsimek közötti együttműködéssel kapcsolatos.
Kiderült, hogy létezik egy nagy pénzügyi táraságokból álló csoport, amely összejátszik a "fejesekkel” és a helyi diktátorokkal, hogy elnyomják saját népüket. Sajnálatos módon gyakran az a helyzet, hogy ezek az országok a gyarmati időszakban jobban éltek. Igaz ugyan, hogy gyarmati hatalmak kormányozták őket, de kevésbé voltak gyakoriak a nagy külföldi pénzügyi szervezetek és a helyi rezsimek közötti kétes kapcsolatok. Ahogy arra Matsakis úr helyesen rámutatott, ilyen jellegű kapcsolatok állnak fenn Mianmarban is, hogy csak egy példát említsünk. Tehetünk-e ez ellen valamit?
szerző. - (DE) Tisztelt elnök úr, ma délutáni vitánk három állammal - Mianmarral, Sierra Leonéval és Bangladessel - foglalkozik, amelyek a világ legszegényebb országai közé tartoznak, bár ez valójában inkább a lakosságra, és nem magukra az államokra érvényes. Az okot természetesen a demokrácia hiányában kereshetjük - jóllehet ebben a tekintetben a három ország helyzete lényegesen eltérő -, és a lakosság kizsákmányolásában, valamint mindenekelőtt az emberi jogok megsértésének különböző eseteiben. A Mianmarról szóló első állásfoglalás preambulumbekezdéseinek tartalma különösen megrázó. Sőt mi több borzalmas, és számunkra, akik kiváltságos helyzetben lévő európaiak vagyunk, ébresztőt kell fújniuk. A katonai rezsim által az egyéneknek, és különösen a különböző kisebbségeknek okozott sérelmek - különösen a karen népet szeretném megemlíteni - megdöbbentőek. Nem tehetjük meg, hogy egyszerűen csak elfordítjuk a fejünket.
Szeretnék még valamit hozzátenni, amit az indítvány nem igazán emel ki. A Zöldek örömmel támogatják az indítványban foglaltakat, mivel azok szociálpolitikai tekintetben és az emberi jogok szempontjából teljesen indokoltak. Úgy gondolom azonban, hogy a katonai rezsim tevékenységéből fakadó környezeti katasztrófákat is erőteljesebben ki kellene hangsúlyozni. Hadd mondjak egy példát: vannak tervek egy masszív gát megépítésére, ami 10 millió ember - gondoljunk csak bele - áttelepítését jelentené. A szóban forgó katonai rezsim tevékenységei csak az EU, az ENSZ és a világ nemzeteinek legszigorúbb közös intézkedéseivel hiúsíthatók meg.
a PPE-DE képviselőcsoport nevében. - (GA) Tisztelt elnök úr! Örülök annak, hogy a Parlamentben első alkalommal egy olyan fontos témáról beszélhetek, mint az emberi jogok.
Ma ismét ott tartunk, hogy hevesen reagálunk a mianmari katonai junta elfogadhatatlan intézkedéseire. A Mianmarról szóló legutóbbi sürgősségi állásfoglalásra nem is olyan régen, júniusban került sor. A legutóbb azon békés tüntetőkkel szemben tanusított bánásmód, akik az egyesülési jogért demonstráltak, ismét kiváltotta az Európai Parlament rosszallását. Annak ténye, hogy a hatalmon lévő Állami Béke és Fejlődés Tanács (SPDC) mennyire kevéssé törődik az emberekkel, mindennél nyilvánvalóbbá vált, amikor nemrégiben 500%-os üzemanyagár-emelkedést vezettek be. Az SPDC egyértelműen az emberek még további kizsákmányolására törekszik. A mianmari polgárok azonban hatalmas bátorságról tettek tanúbizonyságot, amikor demonstrálni kezdtek. Nem csak az történt, hogy a rendőrség brutálisan megvert tüntetőket, hanem több letartóztatásra is sor került, és a 88-as generáció diákjainak csoportjához tartozókat újra bebörtönözték. Követelem mindazok azonnali és feltétlen szabadon bocsátását, akiket a tiltakozások kezdete óta tartanak fogva, valamint Aung San Suu Kyi, a világ talán leghíresebb bebörtönzött demokratikus vezetőjének elengedését. Ezenfelül a mianmari Nemzeti Konvent által nemrégiben megfogalmazott új alkotmány nem legitim azon egyszerű oknál fogva, hogy kidolgozásának folyamatába nem vonták be az ellenzék demokratikusan megválasztott tagjait. Ez a Parlament immáron élen jár abban a felhívásban, hogy az ENSZ Biztonsági Tanácsa tartson sürgősségi ülést a jelenlegi mianmari helyzet megvitatása céljából. Ezen a szinten egy erőteljes és kötelező érvényű állásfoglalásra van szükség Mianmarral kapcsolatban, mivel ez a válság most már a térség általános biztonságára is kihat. Kínának és Oroszországnak - amelyek megakadályozták az ENSZ Biztonsági Tanácsa Mianmarral és Kínával kapcsolatos ez évi határozatának elfogadását - felelősebb szerepet kell játszaniuk Mianmar tekintetében, és támogatást kell nyújtaniuk minden jövőbeni ENSZ-határozathoz.
A gonosz győzelméhez csak annyi kell, hogy a jók tétlenek maradjanak. A nemzetközi közösség igen keveset tesz, miközben a mianmari junta atrocitásokat követ el saját népe ellen. Meddig engedhetjük még, hogy a gonoszság uralkodjon?
a PSE képviselőcsoport nevében. - Tisztelt elnök úr! Abban a kiváltságban volt részem, hogy közel tíz éve Rangoonban meglátogathattam a házi őrizetben lévő Aung San Suu Kyit, aki teljesen egyértelművé tette, hogy Mianmar számára a kivezető utat abban látja, hogy az EU szigorú szankciókat vet ki a rezsimmel szemben. Tíz év telt el, és nem sok minden változott. Szankcióink nem vezettek eredményre. Aung San Suu Kyi még mindig börtönben van, és ahogy tapasztaltuk, a gazdasági helyzet tovább romlik.
Üdvözlöm Gordon Brown múlt heti, arra vonatkozó nyilatkozatát, hogy vezető szerepet kíván vállalni a Minamarral szembeni fellépésben, és örvendetesnek tartom az állásfoglalásban szereplő (10) bekezdést, amely elismeri az ASEAN által Mianmarral kapcsolatban betöltött fontos szerepet, a (14) bekezdést, amely megköveteli, hogy Kína, Oroszország és India minden tőlük telhetőt tegyenek meg annak érdekében, hogy nyomást gyakoroljanak a jelenlegi rezsimre, valamint a (20) bekezdést, amely az ENSZ Biztonsági Tanácsa új határozatának meghozatalára szólít fel. Ez az egyetlen módja annak, hogy megerősíthessük a globális válaszlépést, amely arra irányul, hogy nyomást gyakoroljunk a rezsimre annak érdekében, hogy az végül meghátráljon és megtörjön.
az IND/DEM képviselőcsoport nevében. - (PL) Tisztelt elnök úr! Ebben a parlamenti ciklusban már harmadik alkalommal kérek szót az emberi jogokkal kapcsolatos vita során, hogy a mianmari társadalmi és politikai helyzetről beszéljek. Ebben az országban évek óta megsértik az emberi jogokat. Rendkívül nagy mértékű az üldözés, nem csupán a demokráciát támogató aktivisták körében, hanem a lakosság többi részének esetében is, akiknek 30%-a a szegénység küszöbén él. Az emberek arra kényszerülnek, hogy kényszermunkát végezzenek, és erőszakkal telepítik át őket.
Ez alkalommal a tiltakozások és az üldözések azt követően erősödtek fel, hogy az állami támogatás visszavonása miatt az üzemanyagárak 500%-kal emelkedtek. Az emberi jogokat védő szervezetek nyugtalanító beszámolókat küldenek mintegy 100 aktivista letartóztatásáról, valamint Aung San Suu Kyi, Nobel-békedíjas újabb egyéves törvénytelen fogva tartásáról.
Támogatjuk az állásfoglalásokat. Ezek azonban nem fognak kihatni a mianmari helyzetre. A jelenleg hatalmon lévő rezsim semmilyen nyomásra nem reagál, ezért radikálisabb intézkedésekre van szükség.
(PL) Tisztelt elnök úr! Ez nem az első és bizonyára nem az utolsó vita az emberi jogok, a demokrácia és a jogállamiság megsértésének Mianmarban előforduló eseteivel kapcsolatban. Amikor tegnap a PPE-DE képviselőcsoportban megvitattuk a Mianmarról szóló állásfoglalást, arra a következtetésre jutottunk, hogy az állásfoglalásra irányuló indítvány nagyon jó, de a mianmari helyzet igen rossz. Biztos vagyok abban, hogy közülünk sokan azt szeretnék, hogy ez éppen fordítva legyen: olyan minamari helyzet álljon fenn, ami nem teszi szükségessé bármiféle állásfoglalás elfogadását.
Mianmarban a hadsereg teremt rendet az etnikai kisebbségek által lakott térségekben. A hadsereg rendszeresen letartóztat ellenzéki aktivistákat és zaklatja a hétköznapi embereket, akik az áremelkedések és a már most is rémisztően alacsony életszínvonal további csökkentése ellen tiltakoznak. Mit tehetünk ez ellen? Az Európai Tanácsnak részletes vizsgálatot kellene végeznie a szankciórendszer gyengeségeivel kapcsolatban abból a célból, hogy a rendszer valóban hasznos és hatékony eszköz lehessen a mianmari politikai rezsim elleni küzdelemben.
Alapvető fontosságú, hogy további nyomást gyakoroljunk Kínára és Oroszországra, hogy a mianmari helyzetet végül megvitathassuk az ENSZ Biztonsági Tanácsában. Ezenfelül minden tőlünk telhetőt meg kell tennünk annak biztosítása érdekében, hogy az uniós segélyek, amelyek a következő néhány évben elérik a 65 millió eurót, közvetlenül a mianmariakhoz jussanak el, és ne a rezsim támogatására szolgáljanak.
(DE) Tisztelt elnök úr! A mianmari katonai diktatúra problémája rendszeresen szerepel az Európai Parlament napirendjén az emberi jogok megsértésének súlyos és komoly esetei miatt. Az előző felszólalókhoz hasonlóan, sajnálatosnak tartjuk a békés tüntetésekkel szembeni bánásmódot, amelyek a hatalmas, 500%-os üzemanyagár-emelkedés ellen irányultak. Ez az üzemanyagár-emelkedés a szállítási költségek megkétszereződéséhez és az alapvető termékek és szolgáltatások árának erőteljes növekedéséhez vezetett, mindez pedig katasztrofális szociális körülmények között következett be Mianmarban, ahol a lakosság 90%-a a napi egy dolláros szegénységi küszöb alatt él, és minden harmadik ötévesnél fiatalabb gyermek súlyosan alultáplált.
Sajnálatosnak tartjuk a polgárok elleni erőszakos támadásokat, a nőkkel szembeni különösen brutális támadásokat, valamint több mint 100 ember fogva tartását, és felszólítunk azonnali és feltétel nélküli szabadon bocsátásukra, beleértve a 88-as generáció diákjainak csoportját vezetők elengedését. Szeretném kihangsúlyozni, hogy emellett fokozottabb nyomást kell gyakorolni Kínára, Indiára és Oroszországra, hogy ezek az országok vessék latba befolyásukat annak érdekében, hogy hatást gyakoroljanak a mianmari rezsimre, és állítsák le a Mianmarba irányuló fegyverszállításokat, hogy jelentős eredményeket lehessen elérni.
Tisztelt elnök úr! Ismét előttünk van egy újabb állásfoglalás, amely az emberi jogok megsértésének borzalmas eseteiről számol be, amelyek továbbra is bekövetkeznek Mianmarban. Elfogadhatatlan ez a legújabb eset, amikor is egy ártatlan nőt hosszú távra törvénytelenül házi őrizetben tartanak. Mianmar tulajdonképpen börtönország, amelyet egy elnyomó katonai rendszer ural.
A következő napirendi pont a Bangladesről szóló állásfoglalásra irányuló hat indítvánnyal kapcsolatos vita.
szerző. - Tisztelt elnök úr! Banglades azon országok közé tartozik, ahol már többször jártam, és amelyet nagyon kedvelek. Sőt, Londonban több bangladesi származású barátom is van, és szorosan nyomon követem az ottani politikai helyzet alakulását.
Ez az állásfoglalás elismeri, hogy az utóbbi hónapokban lényegesen romlott a helyzet, olyannyira, hogy most már tényleges aggályok merültek fel a közrenddel, az emberi jogokkal, sőt a demokrácia ezen országban való puszta fennmaradásával kapcsolatban, amit az állásfoglalás mindvégig kiemel.
Úgy gondolom, hogy amikor januárban felfüggesztették a választási folyamatot, többségünk abban reménykedett, hogy ez csak hetek kérdése, és sor kerülhet a választásokra, de a hetekből hónapok, a hónapokból évek lettek, mielőtt az új demokratikusan megválasztott kormány megkezdheti működését.
Időközben egy alkotmányellenes és nem kielégítő helyzet alakult ki, létrejött egy civil ügyvivő kormány a hadsereg támogatásával, amely a közrend megőrzésére törekszik egy mindinkább elmérgesedő és erőszakos légkörben. Két volt miniszterelnök börtönben van. Az egyetemen lázongások törtek ki, több száz embert letartóztattak (egyetemi oktatókat is), és az állítások szerint tettlegességre és kínvallatásra is sor került.
Ez nem lehet előrevezető út, és, ahogy azt a (11) bekezdés is egyértelművé teszi, biztos vagyok abban, hogy mi itt az Európai Parlamentben készen állunk arra, hogy segítséget és támogatást nyújtsunk ahhoz, hogy Banglades minél hamarabb visszatérjen a demokráciához.
szerző. - Tisztelt elnök úr! Banglades területe körülbelül megegyezik Görögországéval, de a lakosok száma majdnem kétszer annyi, mint Németországban. Banglades csak 1971-ben vált nemzetté, több évig tartó polgárháborút követően, amelyben részt vettek a szomszédos volt brit gyarmatok, Pakisztán és India is. Bangladesben 15 évig katonai diktatúra uralkodott, és annak ellenére, hogy 1990-ben újra civil kormányt alapítottak, az országban korántsem fejlődött ki igazi demokrácia.
Napjainkban Banglades rendkívül szegény nemzet, ahol széles körben elterjedt a korrupció, a hadsereg politikai beavatkozása, az emberi jogok súlyos megsértése, a politikai tevékenységek tilalma, a nőkkel szembeni megkülönböztetés, a vallási szélsőségek és még hosszan sorolhatnánk az egyéb kétes dolgokat, amelyek közül néhányat említ az állásfoglalás. Mégis, az N. preambulumbekezdésben világosan kimondottak értelmében "az EU és Banglades régóta jó kapcsolatot ápolnak és egymás fontos gazdasági partnerei”. Ez igaz, de ennyit a barátaink és a partnereink megválasztásáról, és ennyit arról, hogy mennyire vagyunk eredményesek a baráti nemzeteknek való segítségnyújtásban annak érdekében, hogy egyre inkább, a demokrácia kiteljesedjen és a jogállamiság elve érvényesüljön.
Ha korrektek akarunk lenni, az EU törekedett arra, hogy a dolgok jobbra forduljanak Bangladesben, de vajon elég erősen próbálkozott-e? A Bangladesnek nyújtott segélyek rendben elérték-e céljukat, azaz a nemzet termelő infrastruktúrájának fejlesztését, vagy korrupt tisztviselők zsebébe vándoroltak? Vajon a nemzet politikai életébe való beavatkozás leállítása érdekében a hadseregre gyakorolt nyomás kellően szigorú és határozott volt-e, vagy inkább gyengének és eredménytelennek bizonyult?
Mindenki maga válaszolhat ezekre a kérdésekre. Az én véleményem azonban az, hogy távolról sem azt tesszük, amit kellene; sürgősen felül kell vizsgálnunk a Bangladessel kapcsolatos politikánkat, beleértve a szankciók végrehajtását és természetesen a szomszédos Pakisztánnak és Indiának szóló szigorú figyelmeztetéseket is, hogy álljanak ellen a kísértésnek és ne avatkozzanak be Banglades belügyeibe.
szerző. - Tisztelt elnök úr! Kollégámhoz, Robert Evanshez hasonlóan, Londonban, régiónkban én is több mint 150 000 bangladesi származású választópolgárt képviselek.
Banglades nagy és stratégiai fontosságú dél-ázsiai ország, és sajnos ismét szerepel a hírekben, mégpedig az augusztusi diáktüntetések miatt, valamint azért, mert egy olyan eljárás során, amely a korrupció leküzdésére irányult, de sajnálatos és visszás módon láthatóan éppen a demokratikus, bár mélyen megosztott politikai osztályok elnyomására törekedett, letartóztattak három volt miniszterelnököt.
Az ügyvivő kormány biztosította az EU-t és az Amerikai Egyesült Államokat arról, hogy 2008 végén demokratikus választásokat tart, amint a választási jegyzék összeállítása befejeződik, és kellően megerősödik a választási csalásokkal szembeni küzdelemhez. Addig azonban még nagyon hosszú idő telik el, és félő, hogy a hadsereg - amelynek a politikai megítélése az utóbbi időben sokat javult - arra törekszik, hogy radikálisan megváltoztassa az ország politikai színezetét azáltal, hogy kivonja a forgalomból a két ellenséges főszereplő, Sheikh Hasina és Khaleda Zia volt miniszterelnököket. Nehezen érthető, hogy a tárgyalásig miért nem engedik őket szabadon óvadék ellenében, továbbá hogy miért öltöttek az első letartóztatások olyan drámai jelleget, és miért nem annak rendje és módja szerint zajlottak a szükségkormány alatt - amely elmozdítására ez az állásfoglalás is nagyon helyesen felszólít, valamint felkéri az EU diplomáciai megfigyelőit, hogy legyenek jelen a két hölgy tárgyalásán.
A nyugati segélyadományozók természetesen igen szorosan nyomon követik a bangladesi helyzetet, tekintettel az elmúlt néhány évben sokat romló emberi jogi helyzettel kapcsolatos aggályokra, valamint a társadalom növekvő iszlám radikalizációjára, továbbá arra, hogy rendkívül sajnálatos módon az ország egyre távolodik a világi többpárti demokrácia eredeti irányától - egy olyan modelltől, amelyet az EU-nak továbbra is határozottan támogatnia kell.
szerző. - (PL) Tisztelt elnök úr! A ma délutáni vita során Banglades a következő ország, amelynek helyzetét megvitatjuk, ahol az alapvető jogokat is megsértik. Ezen egyedi esetek hallatán önkéntelenül is elgondolkodunk: hogyan alakulhat ki ilyen helyzet egy olyan világban, amelyet egyre inkább az úgynevezett globalizáció jellemez, amelyet gazdasági, sőt még inkább politikai szervezetek hálózata kapcsol össze, valamint egy olyan világban, ahol létrejött az Egyesült Nemzetek Szervezete, kontinensünkön pedig az Európai Unió és egy olyan világban, ahol oly sok szervezet hirdeti az emberi jogok tiszteletben tartását. Joggal tehetjük fel magunknak a kérdést, hogy az alapvető humanitárius elvek globalizációja miért nem következett be.
Úgy tűnik, hogy ez egy olyan probléma, amely hatással van korunkra és szervezeteinkre. A politika és a gazdaság mindenkit érdekel, de amikor arról van szó, hogy egészítsük ki a politikát és a gazdaságot az emberi dimenzióval azért, hogy az egyszerű, hétköznapi embereket ne érje több sérelem, tehetetlennek tűnünk.
Reding biztos asszony mondta kicsivel korábban, amikor Mianmar helyzetét vitattuk meg, hogy fennáll annak a veszélye, hogy ismét tehetetlenek leszünk és nem lépünk fel az igazságtalanságokkal szemben. Meg kell azonban értenünk, hogy bizonyos lépéseket meg kell tenni, és hogy egyenlőtlenségek tapasztalhatók a politikai és gazdasági tevékenységeink mértéke, valamint az alapvető jogok tiszteletben tartásának mértéke között.
Egy másik kérdésre is szeretném felhívni a figyelmet. A nyilatkozatban utalás történik többek között a vallási okokból történő üldöztetésre. Szeretnék rámutatni arra, hogy a vallási üldözés nem mindig, de általában a keresztények, különösen a katolikusok ellen irányul. Globális szinten jelenleg a katolikusok képezik azt a csoportot, amelynek a leggyakrabban van része üldöztetésben és akik hitükért mártírhalált halnak. Ragaszkodnunk kell a tényekhez, és ha üldöztetésről beszélünk, nem szabad elfeledkeznünk arról, ki is üldöz kit.
szerző. - (SV) Tisztelt elnök úr! Úgy gondolom, hogy Banglades nagy reményű ország volt. Volt vallásszabadság, a vidéki térségekben a nők mikrohitelhez jutottak, láthattunk egy fejlődésnek indult helyi gazdaságot.
Ezek a pozitív tendenciák azonban gyorsan ellenkező irányt vettek egy olyan országban, ahol terjed a terror. A kormány által a korrupció elleni küzdelemnek tekintett fellépés során újságírókat, jogászokat, politikai szereplőket és diákaktivistákat börtönöznek be. Ha mondhatok ilyet, a korrupció problémájának enyhén szólva nagyon rossz megoldása, ha mindenkit bebörtönöznek. Megígérjük, hogy segíteni fogjuk Bangladest abban, hogy a demokrácia útján járhasson, de a kormány részéről is ki kell nyilvánítani az erre irányuló akaratot.
Mielőtt befejezem, szeretnék felvetni valamit, ami az állásfoglalásban is szerepel, de amiről valószínűleg nem sokan fognak beszélni, és amit én fontosnak tartok azok után, hogy sok időt töltöttem a nyomornegyedekben élő emberekkel. A régi rendszerben voltak olyan emberek az uralkodó osztályon belül, akik földet szereztek, de amikor a kormány megpróbálta visszavenni azokat, több millió szegény ember, szegény parasztok és a szegénynegyedekben élők otthonukból az utcára kerültek, megfosztva őket az életben maradás reményének utolsó darabkájától, amelyet egy parányi földdarab jelentett számukra. Akkor is ezekre az emberekre kell gondolnunk, amikor a bangladesi demokráciáért küzdünk, mivel ők tudják legkevésbé hallatni a hangjukat. Ők rendelkeznek a legkevesebb hatalommal.
a PPE-DE képviselőcsoport nevében. - (PL) Tisztelt elnök úr, a bangladesi helyzet természetesen aggasztó. Intézkedésre került sor azonban abból a célból, hogy a választásokat a kijelölt időben megtartsák. Mindazonáltal aggályok merültek fel azzal kapcsolatban, hogy a választási bizottság 2007 júliusában benyújtott munkaprogramja nem fejeződik be időben. Emlékeztetnünk kell arra, hogy az Európai Unió megfigyelő küldöttsége január 22-én befejezte tevékenységét, amikor az Egyesült Nemzetek is visszavonta támogatását.
Most nem hagyhatjuk cserben Bangladest. Átfogó feladatkörrel megfigyelőket kell küldenünk az országba. A megfigyelőknek a folyamatban lévő büntetőeljárásokat és az egyszerű emberek letartóztatását is figyelemmel kell kísérniük. Rendkívül fontos, hogy nyomást gyakoroljunk a hatóságokra annak érdekében, hogy biztosítsák a 2007. augusztus 28-i tiltakozások során letartóztatott diákok szabadon bocsátását. Gyorsan kell reagálnunk, széles körű támogatást kell nyújtanunk; ha ez nem sikerül, nem számíthatunk arra, hogy a választásokra a kijelölt időben sor kerül.
a PSE képviselőcsoport nevében. - (PL) Tisztelt elnök úr! Majdnem egy év telt el a Bangladesről szóló legutóbbi európai parlamenti állásfoglalás óta. Nagy reményeink ellenére romlott az ország helyzete. Az ez év januárjára tervezett választások elmaradtak, megtartásukat 2008 végéig elhalasztották. A hadsereg támogatásával az ideiglenes kormány kihirdette a szükségállapotot.
A jelenlegi vezetés nyíltan korlátoz mindenféle politikai tevékenységet, valamint korlátozza a sajtó- és médiaszabadságot. A letartóztatottak között van két volt miniszterelnök, 160 vezető politikus és több mint 100 000 civil. A Dhakai Egyetemen ez év augusztusában a hadsereg ellen szervezett diáktüntetések brutális leverése nemzetközi szinten is komoly aggodalmat keltett.
Tekintettel a fent említett eseményekre a Tanácsnak és az Európai Bizottságnak gondosan figyelemmel kell kísérnie a helyzetet. Mindenekelőtt követelniük kell, hogy a bangladesi független intézmények és politikai pártok folytathassák tevékenységüket. Elengedhetetlen, hogy újabb megfigyelő küldöttséget küldjünk és technikai segítséget nyújtsunk, ami kedvezően hozzájárulhat a demokratikus szabad választások előkészületeihez. Csak akkor lehet eredményesen stabilizálni a bangladesi helyzetet, ha minden érdekelt fél hajlandó együttműködni.
Tisztelt elnök úr! Nyilvánvalóan jó dolog az, hogy itt az északi féltekén felfedjük a bangladesi emberi jogi helyzetet. Elvégre láthattuk, ahogy a jelenlegi rezsim önkényes letartóztatások és őrizetbe vételek segítségével megpróbálta elfojtani a diákok és az újságírók törvényes politikai tiltakozását. Az új kormány 2007. januári hatalomra kerülése óta már több mint 250 000 embert börtönöztek be. A szükségállapot kihirdetése óta a hadsereg számtalan kínvallatásért és gyilkosságért okolható.
Valójában azonban egy másik problémát szeretnék felfedni, egy olyan problémát, amely Bangladesben különösen jellemző, és amely a kormányváltásoktól függetlenül mindig fennáll. Ez egy olyan probléma, amelyet a különböző emberi jogi szervezetek gyakran figyelmen kívül hagynak, mert nyilvánvalóan olyan dologról van szó, amiről egyszerűen nem lehet beszélni. A Bangladesben tömeges méretekben és módszeresen elkövetett csoportos nemi erőszakról van szó. A nők és a fiatal lányok elleni erőszak az emberi jogok egyik legszörnyűbb megsértésének számít ebben az iszlám országban. Az ilyen jellegű erőszak magában foglalja a szexuális és családon belüli erőszakot, a csoportos nemi erőszakot, a nők savval való leöntését és a becsületbeli gyilkosságokat. Akár akarunk tudni erről, akár nem, tagadhatatlan, hogy a szélsőséges muzulmánok az említett atrocitások segítségével akarják megtisztítani Bangladest a vallási kisebbségektől annak érdekében, hogy az ország egységes iszlám állammá váljon. Egyetlen bangladesi kormánynak sem sikerült ez ellen fellépni, és ez kétségtelenül szégyenteljes dolog. Banglades 1984-ben ratifikálta a nőkkel szemben alkalmazott hátrányos megkülönböztetés minden formájának kiküszöböléséről szóló ENSZ-egyezményt. Legfőbb ideje, hogy a Parlament igen egyértelmű jelzést küldjön a bangladesi kormánynak annak érdekében, hogy felvilágosítsa a kötelezettségeiről.
(ET) Hölgyeim és uraim! Sem az Európai Unió, sem az ENSZ nem függeszti fel könnyen a választási megfigyelő küldöttségének működését; sajnos Bangladesben ezt kellett tennünk. Januárban a hadsereg támogatásával felfüggesztették a demokrácia működését egy olyan országban, ahol a két legjelentősebb pártot - a világban egyedüli példaként -nők vezetik.
A következő napirendi pont a Sierra Leonéval foglalkozó különleges bíróság finanszírozásáról szóló hat állásfoglalásra irányuló indítvánnyal kapcsolatos vita.
Szeretnék rámutatni arra, hogy néhány kollégánk jelenleg Sierra Leonéban tartózkodik az ottani választások ellenőrzése céljából.
szerző. - (PL) Tisztelt elnök úr! A nemzetközi humanitárius jog fejlődése, valamint az emberiség ellen elkövetett háborús bűncselekmények elkövetőinek ügyeit tárgyaló bíróságok létrehozása a II. világháború után a nemzetközi közösség által elért jelentős eredménynek számít. Az említett intézmények szerepe még inkább megnövekedett a globalizáció következtében, főleg olyan térségekben, ahol a nemzeti vezetők a kormány környezetében nem képesek megteremteni egy olyan központi hatóságot, amely a jogállamiságon alapul és biztosítja az érintett lakosság alapvető biztonságát.
A Sierra Leonéval foglalkozó különleges bíróság fontos szerepet játszik a béke és az igazságszolgáltatás biztosításában Nyugat-Afrika Mano River régiójában. Szeretném kiemelni a bíróság által kezdeményezett, a munkájával kapcsolatos dokumentumok archiválását és fordítását magába foglaló programot. Ezenkívül szeretném megemlíteni, hogy a bíróság az áldozatok védelmére szolgáló programokat alakított ki. Az ilyen jellegű tevékenységek döntő fontosságúak abból a szempontból, hogy Nyugat-Afrikában hosszabb távon jogállamiságon alapuló kormányok jöhessenek létre.
A Sierra Leonéval foglalkozó különleges bíróság finanszírozásáról szóló mai állásfoglalásban az Európai Parlament felkéri a Bizottságot, valamint valamennyi európai és tagállami intézményt, hogy biztosítsák a pénzügyi alapot ahhoz, hogy a bíróság megfontoltan és felelősen tudja véghezvinni munkáját.
szerző. - (PL) Tisztelt elnök úr! Sierra Leonéban a parlamenti választások következő fordulójára épp ezen a hétvégén kerül sor. El sem tudom mondani, mennyire sajnálom, hogy az Európai Parlament küldöttsége a korábbi tervekkel ellentétben nem lesz jelen a választásokon.
Joggal tehetjük fel a kérdést magunknak, hogy miért tölt be olyan fontos szerepet a Sierra Leonéval foglalkozó különleges bíróság. Itt nem egyszerűen arról van szó, hogy sok afrikai ország mellett van egy újabb, amelynek a történelmét nemi erőszak és gyilkosságok jellemzik. Sokkal inkább a nemzetközi büntető igazságszolgáltatás tekintélyéről és fejlődéséről van szó.
Nemrégiben voltunk szemtanúi a rendszer két látványos kudarcának, és ha őszinték akarunk lenni magunkkal szemben, akkor el kell ismernünk, hogy ez igenis kudarc volt. Arra utalok, hogy nem sikerült elítélni Slobodan Miloševićet, valamint a Saddam Hussein halálával kapcsolatos szerfelett vitás körülményekre célzok. Amennyiben újabb fiaskó következik be ezen nagy nyilvánosságot kapott események nyomán, azaz, ha a bíróságnak pénzügyi források hiányában be kell szüntetnie működését, az kegyelemdöfést jelentene a nemzetközi büntető igazságszolgáltatás számára.
Részletesebben kifejtve, arról van szó, hogy a következő két és negyedévre kevesebb mint 90 millió dollárt kellene biztosítani, amely összeg több mint egyharmadát ebben az évben kell átutalni. Erre a bíróság folyamatos működésének biztosításához van szükség. A nemzetközi igazságszolgáltatás tekintélye valóban a Sierra Leonéval foglalkozó különleges bíróságtól függ, amely vádat emelt Charles Taylor, volt libériai elnök ellen 17 rendbeli, emberiség ellen elkövetett bűncselekményért és háborús bűnért, beleértve a gyilkosságot és a nemi erőszakot.
Innen az ülésteremből nyilvánosan szeretnék köszönetet mondani két országnak, az Egyesült Királyságnak és Hollandiának, amelyek jelentős pénzügyi támogatást nyújtottak a bíróság tevékenységeihez. Az Egyesült Nemzeteknek szintén jelentős szerepet kell vállalnia. Nem viselkedhet Poncius Pilátusként, nem viselkedhet úgy, mint akinek semmi köze az ügyhöz. Örvendetesnek tartom, hogy az Európai Parlament egy emberként szólal fel e kérdéssel kapcsolatban.
szerző. - Tisztelt elnök úr! Azok, akik határozottan támogatják az emberi jogok tiszteletben tartását - többek között a Tisztelt Ház képviselői is - keményen küzdöttek annak biztosításáért, hogy a Sierra Leonéval foglalkozó különleges bíróság létrejöjjön, és hogy a hírhedt gyilkosokat, például Charles Taylort és bűntársait bíróság elé állítsák, és méltó büntetésben részesüljenek. Ugyanezek az emberek hitetlenkedve szemlélik az azzal kapcsolatos gyászos kilátásokat, hogy a Charles Taylor felelősségre vonására irányuló erőfeszítések egy bohózathoz hasonlóan végződhetnek, mert a hágai különleges bíróságnak a tárgyalás felénél elfogyott a pénze. Egy ilyen eshetőség kétségtelenül súlyos csapást jelent a nemzetközi igazságszolgáltatásra nézve, és emiatt az emberek elveszthetik a jogállamiságba és a közrendbe vetett minden hitüket. Továbbá ez világszerte egyértelmű biztatást jelent a bűnözök számára, hogy félelem nélkül folytassák a népirtást, valamint az emberiség elleni egyéb aljas bűncselekményeket.
Bárhogy is végződik a Sierra Leonéval foglalkozó különleges bíróság életben tartásával és működésének fenntartásával kapcsolatos törekvés, kénytelen vagyok felvetni a következő kérdéseket.
Először is, a bíróság által a működésének biztosításához kért 89 millió dollár mindenképpen hatalmas összeg. Hogyan lett ez az összeg ilyen hatalmas? Mindannyian jól tudjuk, hogy a jogászok hatalmas összegeket keresnek, de nem ekkorát! Nem lehetséges-e, hogy egy bíróság gazdaságosabban működjön? Talán szertelen költekezés áll fenn és durva szakszerűtlenségek, amelyek hatalmas pazarláshoz vezetnek?
Másodsorban, mennyibe került egy nagyon hasonló hágai bíróságnak, hogy úgy-ahogy büntetőeljárást folytasson Slobodan Milošević ellen? Akkor nem voltak megszorítások a költségvetéssel kapcsolatban, és miért lehetett így? Talán más dolog Európában emberiség elleni bűncselekményt elkövetni, mint Afrikában?
Ezek a kérdések válaszra várnak, amelyeket - a Házban szerzett tapasztalataim alapján - tudom, hogy nem fogok megkapni, és megtörténhet, hogy az emberek kénytelenek lesznek beletörődni abba az elképzelésbe, hogy nem a jogi rendelkezések érvényesülnek, hanem a pénz irányítja a törvényt.
szerző. - (DE) Tisztelt elnök úr! Nyugat-Afrika valaha arról volt ismert, hogy ott sok kedvező fejlemény ment végbe. Napjainkban Sierra Leone azon különleges borzalmak szinonimájává vált, amelyeknek az utóbbi néhány évben egész Afrikában szemtanúi voltunk. Ezért felelősek vagyunk annak biztosításáért, hogy a közelgő választások ne csak a demokrácia, hanem - ami még sokkal fontosabb - az igazságszolgáltatás és a jogállamiság helyreállítását is elősegítsék. Ennek magában kell foglalnia a Sierra Leonéban elkövetett tömeges bűncselekményekkel kapcsolatos bűnvádi eljárásokat is. Elvégre európaiak is voltak azok között, akik eszközként használták fel Taylor urat ahhoz, hogy Sierra Leonéból és Sierra Leonéban meggazdagodjanak.
Ezért véleményem szerint nem engedhetjük, hogy az említett bűncselekményekkel kapcsolatos eljárás a pénzeszközök hiánya miatt megbukjon. Ebben a tekintetben mi, európaiak felelősséggel tartozunk, de mindemellett úgy gondolom, hogy indokoltak a felvetett kérdések. Nyilvánvaló, hogy ad hoc bíróságokkal hosszú távon nem fogunk előrehaladást elérni. Nyilvánvaló, hogy hosszú távon egyetlen egyetemes igazságszolgáltatásra van szükség a bűncselekményeket elkövető diktátorok felelősségre vonásához. Ez azonban pillanatnyilag nem segít rajtunk. Most az az elsődleges feladat, hogy a már megkezdett tárgyalások előre haladjanak, és különösen az, hogy Taylor úrral kapcsolatban megszülessen a büntető ítélet, mert ez figyelmeztető jelzés lenne azok felé, akik napjainkban emberiség elleni bűncselekményeket követnek el, vagy akik a jövőben követnek el ilyen tetteket: ezzel kapcsolatban a zimbabwei diktátort, Mugabe urat említeném meg. Mugabe úrnak meg kell mutatni, mi történhet vele, ha tovább folytatja a borzalmas bűncselekményeket. Ez az oka annak, hogy a tömeges bűncselekményekkel szembeni fellépéshez egységes kritériumokra és szilárd intézményekre van szükségünk.
szerző. - (ES) Tisztelt elnök úr! Abban a szerencsében volt részem, hogy tagja lehettem az augusztusi Sierra Leone-i választásokon részt vevő választási megfigyelő küldöttségnek, és mindenekelőtt el kell mondanom, hogy mindenkit rendkívül lenyűgözött az, hogy milyen szakszerűen működött és működik a küldöttség, amelyet képviselőcsoportbeli kollégám, Isler Béguin vezet.
Ilyen módon lehetőségem volt arra, hogy a helyszínen tegyek látogatást a különleges bíróságnál, és közvetlenül Mansaray asszonytól, a bíróság irodájának vezetőjétől kapjak tájékoztatást a bíróság munkájáról. A látogatás során számtalanszor hallottuk, hogy igazságszolgáltatás nélkül nem lenne béke. Pontosan ezért olyan fontos e bíróság szerepe. Ahogy azt az állásfoglalás is sokszor megállapítja, a Sierra Leone-i békefolyamat folyamatos megszilárdítása szempontjából alapvető fontosságú annak biztosítása, hogy a bűncselekmények ne maradjanak büntetlenül.
Ez igen költséges volt, rengeteg pénzbe kerül, mert a bíróság munkája rendkívüli méreteket öltött; nagyon nehéz egy olyan államban biztosítani a jogállamiság tiszteletben tartását, amelyet polgárháború dúlt fel. Az első feladat az összes bizonyíték összegyűjtése volt, ami önmagában sem egyszerű feladat: a lakosságot meg kellett győzni arról, hogy nem lesznek megtorlások, és hogy többé nem lesznek kitéve megalázásnak.
Második feladatként meg kellett győzni az embereket arról, hogy mindazok ellen, akik részt vettek az emberi jogok megsértésével kapcsolatos bűncselekményekben, büntetőeljárás indítható, azaz nem csupán a gerilla vezérek ellen. Ezenfelül ki kell hangsúlyoznom, hogy a vádlottak védelmét lelkiismeretesen tekintetbe vették. Ezenkívül 2004-ben a bíróság történelmi jelentőségű határozatot hozott, miszerint elutasította az országos amnesztia alkalmazhatóságának elismerését a háborús bűncselekményeket és az emberiség elleni bűncselekményeket elkövetők esetében.
Igazságszolgáltatás nélkül nincs béke. Ennélfogva fontos hozzájárulni e bíróság működésének finanszírozásához. Kötelesek vagyunk elősegíteni a béke és stabilitás megteremtését a Mano River régiójában. A különleges bíróság létezése önmagában is jó példát jelent a Sierra Leone-i igazságügyi rendszer reformjára, és ezúton felkérném a Bizottságot, hogy vizsgálja meg annak lehetőségét, hogy pénzügyi támogatást nyújtsunk az Egyesült Nemzetek által az ország igazságügyi rendszerének megreformálása céljából végrehajtott projektekhez.
a PPE-DE képviselőcsoport nevében. - (PL) Tisztelt elnök úr! A Sierra Leonéval foglalkozó különleges bíróságot megilleti, hogy különösen odafigyeljünk rá, mivel teljesen jogosan az igazságszolgáltatás új és tökéletes modelljeként mutatkozott be. Továbbá bebizonyosodott, hogy egy háborús bűncselekményekkel foglalkozó nemzetközi bíróság abban az országban is működhet, ahol ezeket a bűncselekményeket elkövették, és ily módon a helyiek számára lehetővé válik, hogy közvetlen igazságszolgáltatásban részesüljenek. Ezenfelül, ha a Sierra Leone-i különleges bíróságot összehasonlítjuk a világ többi részén működő hasonló testületekkel, látható, hogy ez az elrendezés lehetővé tette, hogy a bíróság teljes mértékben eredményes legyen, ugyanakkor lényegesen alacsonyabb költségek merüljenek fel.
A történelem során először egy afrikai ország hivatalban lévő államfője, Charles Taylorral szemben sikerrel indítottak büntetőeljárást az emberiség ellen elkövetett bűncselekmények miatt. Ezenkívül lehetségesnek bizonyult a gyermekkatona és a kényszerházasság fogalmának jogi meghatározása, hogy íly módon lehetővé váljon, hogy az ilyen bűncselekmények elkövetőit büntetőeljárás alá vonják. Sajnos előfordulhat, hogy a Sierra Leonéval foglalkozó különleges bíróságnak a pénzeszközök hiánya miatt be kell szüntetnie működését. A leghírhedtebb bűnözők elleni eljárások folytatásához szükséges összeg kevesebb mint 90 millió dollár. Ezúton felkérem a tagállamokat és a Bizottságot, hogy a lehető leghamarabb biztosítsák a Sierra Leonéval foglalkozó különleges bíróság támogatásához szükséges összeget. A béketeremtő és megbékélési folyamat folytatása Sierra Leonában és Nyugat-Afrika egész területén komoly veszélybe kerül, ha a bíróság működéséhez szükséges finanszírozás nem áll rendelkezésre.
a PSE képviselőcsoport nevében. - (PL) Tisztelt elnök úr, biztos asszony! Teljes mértékben támogatom mindazokat, akik kérték, hogy végig tartsunk ki ennek a feladatnak a támogatása és a Sierra Leone-i igazságszolgáltatás mellett. Ezt egyszerűen meg kell tenni. A bűncselekmények elkövetői nem hihetik azt, hogy mentességet élveznek, függetlenül attól, hogy Európában, Afrikában vagy a világ más részén élnek.
Szeretném azonban megragadni ezt a lehetőséget arra, hogy felhívjam a figyelmet egy bizonyos problémára, amely véleményem szerint nagyon lényeges. Szemtanúi lehetünk az Egyesült Nemzetek által létrehozott bíróságok elterjedésének, úgy is mondhatnám, hogy a büntetőbíróságok gomba módra történő elszaporodásának. Létrejött egy nemzetközi büntetőbíróság Rómában. Ezenkívül létrejött a volt Jugoszláviában elkövetett bűncselekményeket vizsgáló nemzetközi törvényszék, majd egy újabb, a Ruandában elkövetett bűncselekményeket vizsgáló nemzetközi törvényszék. Most pedig itt van a Sierra Leonéval foglalkozó különleges bíróság. Elismerem, hogy mindezekre a bíróságokra szükség van, de ha már létrejöttek, a finanszírozásukat a kezdetektől biztosítani kell. Ez elengedhetetlen feltétel.
Ezért felkérem a biztos asszonyt, hogy a közelgő, az év vége előtt esedékes EU-Afrika csúcstalálkozón vesse fel az ilyen intézmények finanszírozásának kérdését. Ezekre az intézményekre szükség van, és biztosítani kell megfelelő finanszírozásukat. Kínos dolog ilyen jellegű összegekről vitatkozni.
a Bizottság tagja. - Tisztelt elnök úr! Az Európai Bizottság erősen elkötelezett az iránt, hogy támogatást nyújtson Sierra Leone számára ahhoz, hogy egy konfliktus utáni helyzetből elinduljon a fejlődés útján, valamint hogy támogassa az országnak a béke, a stabilitás és a demokrácia fenntartásával kapcsolatos erőfeszítéseit.
Teljes mértékben támogattuk a bíróság korábbi, jelenlegi és jövőbeni intézkedéseit, amelyek a bűncselekmények elkövetőinek bíróság elé állítására irányulnak, ily módon elismerve a helyiek polgárháborús szenvedéseit. A különleges bíróság tevékenysége fontos jelzés mindenki számára, hogy az emberiség ellen elkövetett súlyos bűncselekmények, a népirtás és a háborús bűncselekmények többé nem maradnak büntetlenül, függetlenül attól, hogy hol követik el azokat.
Állásfoglalás Bangladesről - Az F. preambulunbekezdés 2. módosításával kapcsolatos szavazást követően:
Tisztelt elnök úr! Figyelembe vette azzal kapcsolatos szóbeli módosításomat, hogy az eredeti szöveget egészítsük ki a harmadik volt miniszterelnök, Moudud Ahmed nevével? Ezzel kellett volna kezdeni. Ez egy technikai jellegű kiigazítás volt. Nem vagyok biztos abban, hogy vajon a szavazás rendje eleve kizárja-e ezt, de véleményem szerint ezzel kellett volna kezdeni, majd ezt követik a részenkénti szavazatok.
Tisztelt Tannock úr! A plenáris ülésekkel foglalkozó szolgálat szerint az Ön szóbeli módosításának benyújtására a 2. módosítás elutasítása esetén kerül sor. A 2. módosítást azonban elfogadtuk. Ily módon az Ön szóbeli módosítása érvényét veszti. Miután erről tájékoztattam Önöket, amennyiben a képviselők úgy gondolják, hogy Moudud Ahmed nevével kiegészíthetjük az F. preambulumbekezdésben szereplő felsorolást, nincs ellenvetésem.
(DE) Tisztelt elnök úr! Képviselőcsoportom abban állapodott meg, hogy név szerinti szavazást kér. Úgy tűnik, hogy a személyzet új tagja által elkövetett technikai jellegű hiba miatt ez nem jutott el Önhöz. Arra szeretném kérni Önt, hogy teljesítse a név szerinti szavazásra vonatkozó kérést, mivel úgy tűnik, hogy valami nem volt rendben technikai szempontból.
Nem szándékozunk egy különleges bíróságon megtárgyalni a személyzet tagjának ügyét. Ennélfogva, amennyiben nincs ellenvetés a Ház részéről, a zárószavazáson fogunk név szerinti szavazást tartani.
Köszönöm. Agnoletto úr távollétében, a nevében áthelyezhetem a szóbeli módosítást a (6) bekezdéshez? Úgy gondolom, hogy szerepel a szavazási listákon, de ha nem, akkor így hangzik "felkéri a Bizottságot, hogy biztosítsa a különleges bíróság alapvető és nem alapvető tevékenységeinek folyamatos finanszírozását a Sierra Leonéval létrehozandó nemzeti programok keretében; felkéri Sierra Leone hatóságait, hogy kiemelt fontosságúnak tekintsék az átmeneti igazságszolgáltatást és az igazságszolgáltatás függetlenségét”.
(IT) Tisztelt elnök úr, hölgyeim és uraim! Észrevettem, hogy a szavazatok jelzései megváltoztak. Úgy tűnik azonban, hogy a név szerinti szavazásnál csak férfiakra vonatkozó jelzések fordulnak elő, és mivel hölgyek is szavaznak, azt kérném, hogy a jelzéseket a valóságnak megfelelően módosítsák.
Ez egy jogos észrevétel, de mivel csak három ábrát látok, nehéz lesz mindenkivel szemben méltányosnak lenni. Ezért figyelnünk kell az ábrák számát.
Hölgyeim és uraim, mély fájdalommal értesültünk volt kollégánk, Nicholas Bethell haláláról, aki 1975-től 1994-ig, majd 1999-től 2003-ig az Európai Parlament képviselője volt. Lord Bethell szeptember 8-án, 69 éves korában hunyt el, a Parkinson kórral folytatott hosszú és bátor küzdelme után. Európai parlamenti képviselőségének hosszú évei alatt Lord Bethell kiváló alelnökként bizonyított az akkori Politikai Bizottságnál. Számos ügynek szentelte magát, amelyekről jelentéseket is készített: a légi közlekedés liberalizálása, Ciprus EU-tagsága és a Szaharov-díj bevezetése, amely éveken keresztül világszerte sokaknak adott morális támogatást az elnyomás elleni harcban.
Engedjék meg, hogy néhány szót szóljak ezzel kapcsolatban. Tökéletes orosz nyelvtudással felfegyverkezve, és jelentős személyes kockázatvállalással, Lord Bethell számos alkalommal ellátogatott a Szovjetunióba, ahol baráti kapcsolatot alakított ki több disszidens vezetővel, például Alexander Szolzsenyicinnel, Andrej Szaharovval, Anatolij Scsaranszkijjal és Alexander Ginsburggel. Tárgyalásokat folytatott velük, meginterjúvolta őket, kampányolt a bebörtönzöttek szabadon bocsátásáért, és általában véve harcolt a nemzetek szabadságáért és az igazságért. Lord Bethell lefordította angolra Alexander Szolzsenyicin két könyvét. Elhozta Anatolij Scsaranszkijt és Elena Bonnert, Szaharov özvegyét az Európai Parlamentbe, nem csak egyszer, hanem számos alkalommal.
Lord Bethell képviselőtársunk és barátunk volt, aki meggyőződéssel cselekedett és mértékadó személyiség volt. Hálával fogunk rá emlékezni.
Hölgyeim és uraim, most értesültem róla, hogy két spanyol katonát megölt egy akna Afganisztánban, mások pedig - szintén spanyolok - komolyan megsérültek. Arra kérném Önöket, hogy egyperces néma csenddel emlékezzünk Lord Bethellre és a terrorizmus minden áldozatára.
Hölgyeim és uraim, tudomásul vettük a demokráciapárti és a szabadságért folytatott demonstrációkat Burmában (Mianmarban). Biztos vagyok benne, hogy mindannyiunk szolidaritását és együttérzését fejezhetem ki. Ez különösen igaz Aung San Suu Kyi-ra, az Európai Parlament Szaharov-díjának birtokosára, aki több éve házi őrizetben van. Az Európai Parlament reméli, hogy eljön az idő, amikor itt üdvözölhetjük Aung San Suu Kyi-t az Európai Parlamentben, és felszólítjuk a mianmari hatóságokat, hogy azonnal engedjék szabadon az összes fogva tartottat, és adják meg nekik a jogot, hogy szabadon demonstrálhassanak.
Ezúton tájékoztatom Önöket, hogy az eljárási szabályzat 68. cikkének értelmében, szeptember 25-én, kedden, a Tanács elnöke és én négy, az együttdöntési eljárásban elfogadott jogalkotási aktust fogunk aláírni. A jogszabályok címei megtalálhatóak a mai ülés jegyzőkönyvében.
Az eljárási szabályzat 130. és 131 cikke alapján az Elnökök Értekezlete 2007. szeptember 20-i, csütörtöki ülésén megfogalmazott végleges napirendtervezet ki lett osztva. A következő módosításokat terjesztették elő:
A PSE képviselőcsoport kérte, hogy az európai oktatási és képzési rendszerek hatékonyságáról és méltányosságáról szóló, Zatloukal úr által készített jelentést helyezzék át kedd estéről szerda estére, és azt Descamps asszony jelentése után tárgyalják.
(DE) Elnök úr, nagyon rövid leszek. Mivel több jelentés is összegyűlt, és a Saryusz-Wolski jelentés hétfőről keddre lett elhalasztva, így kedd este nagyon kevés idő lesz megvitatni a Zakloukal-jelentést. Megállapodva az előadóval ezért azt szeretnénk, ha a jelentést szerdáig elhalasztanánk. Ez az egyetlen oka.
- Köszönöm, biztos vagyok benne, hogy ez volt az oka a javasolt módosításnak.
A Verts/ALE, GUE/NGL és az ALDE képviselőcsoportok kérik, hogy a Tanács és a Bizottság nyilatkozatait a mianmari/burmai helyzetről az állásfoglalási indítványok benyújtását követően tűzzék a szerda délutáni napirendre.
(IT) Elnök úr, hölgyeim és uraim, a tisztelt Ház, mint ahogy Önök nagyon helyesen említették, már számos alkalommal véleményt formált a burmai helyzettel kapcsolatban, de ami most történik, az nem történt meg 1988-ban. Emberek és szerzetesek ezrei tüntetnek, és szinte kétségtelen, hogy fontos események vannak folyamatban.
Mostanáig a közösségi intézmények, a Bizottság és a Tanács, nem mondtak semmit. Néhány reakció volt csupán egyik-másik tagállam részéről. Megítélésünk szerint ezért szerda tökéletes pillanatot jelent a Tanács, a Bizottság és képviselőcsoportok szónokainak nyilatkozatára, hogy kifejezzük támogatásunkat a legfrissebb burmai fejleményekkel kapcsolatban.
Ez alkalommal nem maradhatunk csöndben, és kötelességünk nyilvánosan erre az országra irányítani a figyelmet, mert lehetőségünk van rá, hogy így tegyünk. Ezért igazán remélem, hogy a plenáris ülés támogatja a javaslatot benyújtó három képviselőcsoportot.
(NL) Elnök úr, hölgyeim és uraim, ha valaha is eljött az ideje, hogy a Bizottság és a Tanács közleményt adjon ki egy adott országbeli helyzetre fordítva a figyelmét, akkor ez az idő most jött el. Egy Burmáról szóló rövid eszmecsere esélyt fog adni, hogy kifejezzük szolidaritásunkat az elmúlt néhány napban ott történt eseményekkel kapcsolatban, és rendkívül fontos, hogy ezt megtegyünk. Elegen vagyunk, akik aggódunk a mianmari helyzettel, általánosságban a burmaiakkal és Aung San Suu Kyi asszonnyal kapcsolatban, hogy időt találjunk erre a Parlament jelenlegi ülésén - mindez nem vesz el olyan sok időt.
(DE) Elnök úr, természetesen hosszasan megvitattuk az ötletet a mi képviselőcsoportunkban is. Úgy éreztük, hogy ilyenkor, amikor demonstrációk zajlanak a helyszínen, talán nem megfelelő a pillanat arra, hogy - kissé köznyelvien fejezve ki magam - bedobjuk a zsetonjainkat és hangot adjunk a nézeteinknek. A véleményünk ebben az összefüggésben elég nyilvánvaló.
Mindamellett, ha ez a tisztelt Ház kívánsága, és azt is tisztáztuk, hogy természetesen mi a demonstrálók oldalán állunk, mint ahogy mindig is tettük, akkor megegyezhetünk egy olyan kompromisszumban, ami szerint a vita mellett döntünk, ahogy az az előterjesztésben is szerepel, azonban most még nem terjesztünk be állásfoglalást, ami nem zárja ki annak a lehetőségét, hogy legközelebb, amikor tudjuk, hogy miként állnak a dolgok, elfogadjunk egy állásfoglalást is. A kérésem az, hogy legalább külön szavazzunk arról, hogy tartsunk-e vitát, és hogy nyújtsunk-e be állásfoglalást.
Köszönöm, Swoboda úr. Ez pontosan az, amit javasolni szeretnék. Először arról szavazunk, hogy tartsunk-e vitát. Ha a vita mellett döntünk, akkor elérkezünk annak a kérdéséhez, hogy előterjesszünk-e egy állásfoglalást. Ez a logikus és egyértelmű eljárás. Követhetjük-e ezt az eljárást?
(DE) Elnök úr, nem tudtuk, hogy a liberális képviselőcsoport állásfoglalást kíván benyújtani, és hogy ha igen, akkor úgy hittük, azt nem nyújtják be a következő ülésszakig. Ez egy új helyzet. Mindannyian együtt tudunk élni ezzel. Ezért a liberális képviselőcsoport előterjesztése, amit Önnek most szavazásra kellene bocsátania, ha helyesen értelmezem azt, a következő: ha a képviselőcsoportok megegyeznek abban, hogy megfogalmaznak egy állásfoglalást, ezt a következő ülésszakon kellene előterjeszteni. Ez nem teljesen azt jelenti, hogy már megállapodásra jutottunk, ez azt jelenti, hogy amennyiben egymás között megegyezésre jutunk, az állásfoglalást a következő ülésszak során nyújtjuk be. Ez mindannyiunk számára elfogadható.
Először azt kell eldöntenünk, hogy akarunk-e állásfoglalást, aztán pedig arról kell döntenünk, hogy ha akarunk, mikor kellene elfogadni azt.
(DE) Elnök úr, az ügyrend kapcsán: mivel ez egy új téma, így nem mondhatunk egyszerűen igent vagy nemet. Meg kellene vitatnunk és nem csak feltételezni, hogy mert ők szociáldemokraták, képviselőtársaink mindannyiunk nevében beszéltek és el tudják dönteni, hogy mi az ésszerű eljárási mód. Mondanék valamit ez ügyben, ami talán ésszerűbb.
Azt javaslom, hogy először szavazzunk arról, hogy akarunk-e állásfoglalást. Ha az állásfoglalás mellett szavazunk, akkor eldöntjük, hogy az állásfoglalást ezen a héten vagy az októberi ülésszak alatt fogadjuk el.
(DE) Elnök úr, természetesen szükségünk van az Európai Parlament állásfoglalására a témában. Számos más alkalommal fogalmaztunk meg állásfoglalásokat, néha egészen hosszúakat is, és nem minden esetben volt égetően sürgős ezt megtennünk. Ezúttal egy nagyon konkrét okunk van, egy nagyon jelentős változás megy végbe ennek az országnak a helyzetében, amelyet már régóta figyelünk.
Már rámutattak, hogy a tiltakozás vezetője, aki sok éve házi őrizetben van, megkapta a mi Szaharov-díjunkat, de még nem tudta azt átvenni. Ezért kell reagálnunk ezekre az új fejleményekre egy állásfoglalással. Azonban nem sürgős ezt ezen a szerdán megtennünk. Szerdán vitát tartunk, és azt javasolnám, hogy a következő ülésnapon szavazzunk az állásfoglalásról.
Most szavazni fogunk, hogy akarunk-e állásfoglalást, és aztán tartani fogunk egy második szavazást arról, hogy mikor fogadjuk azt el.
(DE) Elnök úr, szeretnék pár szót szólni azzal kapcsolatban, hogy miért kellene most döntenünk az állásfoglalásról.
Az eljárási szabályzat 144. cikke alapján a következő napirendi pont az egyperces felszólalások fontos politikai kérdésekben.
Elnök úr, nagyra értékeljük a kedves szavait Nicholas Bethelről. Két héttel ezelőtti halála rengeteg részvétnyilvánítást váltott ki a politikai paletta minden részéről. Mivel az emberi jogokat tárgyaljuk, egy olyan dolgot, ami ránk nehezedik és mindig is nehezedett, emlékeznünk kell az ő óriási erőfeszítéseire. Emlékszünk, és büszkék vagyunk a Schuman-díj elnyerésére 2003-ban, amikor rossz egészségi állapota ellenére egy megindító és meggyőző beszédet tartott a képviselőcsoportunk tagjainak. Sokak számára Nelson Mandela és Andrej Szaharov ügye melletti síkra szállása olyasmit jelentett, amit nem szabad elfelednünk.
Elena Bonner, Andrej Szaharov özvegye, néhány napja levelet írt Nicholas Bethel családjának, amelyben elismerte, hogy Lord Bethel segítsége nélkül Szaharov és sok más, az akkori Szovjetunióban lévő disszidens ügyét - és az elnyomó rezsim valódi természetét - nem ismerték volna megfelelően a külvilágban.
A brit konzervatív küldöttség nevében büszke vagyok, hogy leróhatom tiszteletemet egy bátor embernek. Azok közülünk, akik csütörtökön ott voltak a temetésén Londonban, látták és hallották a mérhetetlen büszkeséget és szeretetet, amellyel sok barátja és kollégája a politika világán kívül és belül tekintett reá. Gondolataink és imáink a családjával vannak most.
Kiváltság volt számomra és sok képviselőtársam számára ebben a Parlamentben vele, egy ilyen kiváló és humánus emberrel dolgozni.
(ET) Hölgyeim és uraim, Oroszország számos módon jelezte, hogy nézőpontja szerint hol kellene húzódnia az Európai Unió határainak.
Augusztus óta szülőföldemen, Észtországban autók végtelen sora áll a narvai határátkelőnél. A legrosszabb napokon több mint 100 órába telik átkelni a határon, ahol több mint 400 teherautó áll sorban. A helyzet az Oroszország és Lettország közti határon még rosszabb.
A Kreml beleegyezett, hogy megbeszélést kezdeményezzen a témában november 16-án Moszkvában, de addig még két hónap van hátra.
Bátorítani szeretném az Európai Bizottságot és az Európai Tanácsot, hogy foglalkozzon a kérdéssel sokkal korábban, a következő, Portugáliában tartandó csúcstalálkozón, egy hónap múlva, október 26-án.
Úgy tűnik, hogy a feleknek kitűnő alkalmuk nyílik a kapcsolatok javítására azáltal, hogy figyelmüket gyakorlati kérdésekre irányítják, mint amilyen például a problémamentes határátkelés.
Az áruk szabad mozgása Európa egyik alapvető szabadsága. Oroszország, amely a WTO tagjává kíván válni, nem engedheti meg magának, hogy így viselkedjen. Elvégre a mi Uniónk támogatását is akarja.
(IT) Elnök úr, hölgyeim és uraim, 1985. október 30-án Altiero Spinelli, attól tartva, hogy a nemzetek Európája - nem pedig az európai nemzet - nagyon gyorsan aláásná az Európai Parlament 1984-es reformját, ránk bízta, erre a Házra, az európai forradalom folytatásának feladatát. Szeretnék tőle idézni, hogy mit mondott december 31-én: "Az Európai Parlament bírálhatja a Bizottságot, felvetheti annak elmozdítását, elutasíthatja a költségvetést, megszavazhat egy a Tanácsétól eltérő költségvetést, de az Európai Parlamentnek elsősorban a Tanácsnak kell benyújtania véleményeit. E vélemények nélkül a Tanács nem tud döntéseket hozni”. Spinelli, aki a témában több tucat ülést szervezett különböző európai országokban, azt a következtetést vonta le, hogy "az Európai Parlamentben meg kell, hogy legyen a bátorság, hogy a véleménye alátámasztása érdekében odacsapjon.”
Elnök úr, egy új struktúra, Európa új szervezetének kialakítása céljából inkább a harcias utat választottuk a parlamentáris helyett. Úgy tűnik, a közvélemény-kutatások megmutatják számunkra, hogy Európa polgárai mit gondolnak minderről, és a nemzetek bürokratikus Európájáról, amely nem az európai nemzet.
Tisztában vagyunk az Ön forradalmi lelkesedésével, Pannella úr. Mégis tartani kell magunkat a szabályzathoz, amely egyperces beszédre ad lehetőséget. Ön majdnem két percig beszélt.
(PL) Elnök úr, Lengyelország egyik katolikus felsőoktatási intézménye jelenleg európai uniós támogatásra pályázik. Az országunk történelmében a katolikus vallás fontos szerepet játszott a szabadságért folytatott harcban a kommunizmus alatt, és általánosságban is a demokrácia fejlődését képviselte. Hasonlíthatnánk a szocializmus által betöltött szerephez Franco Spanyolországában. A lengyel katolicizmus soha semmi kárt nem okozott a zsidóknak. Mégis, úgy hallottam, hogy a zsidók megpróbálják meggátolni ezt a támogatást és már megkeresték az Európai Bizottság elnökét. Ez beavatkozás a lengyel ügyekbe, és sérti az Európával kapcsolatos lengyel nemzeti érzékenységet, a lengyel nemzetet és vallást. Az Európai Uniónak bíznia kellene a lengyelekben, és nem meghajolni a lobbicsoportok nyomása alatt.
(DE) Elnök úr, Angela Merkel tegnap a kancellári hivatalában fogadta a Dalai Lámát. Kína, a Dalai Lámát a nemzetközi szinten elszigetelő stratégiájának értelmében arra kérte Merkelt, hogy ne találkozzon vele. Peking korábban számos más alkalommal felszólította a szövetségi kormányt, hogy tagadja meg a Láma belépési engedélyét. Ez a szégyentelen beavatkozás még figyelemreméltóbb, ha arra gondolunk, hogy jövőre Kína akarja az olimpiai játékok barátságos házigazdáját játszani. Ezt a fajta pimasz nyomásgyakorlási kísérletet tapasztalhattuk nem csak a tibetiekkel, hanem általában az emberi jogokkal kapcsolatban is. Ezért támogatom a kínai jelöltet az idei Szaharov-díjra. Komolyan szeretném tudni, hogy mire számíthatunk még az elkövetkező évben, és még minek kell történnie, mielőtt Európa abbahagyja az értékrendjének mindennapi eladását a gazdasági érdekekért cserébe. Ez teszi Merkel asszony tegnapi cselekedetét még bátorítóbbá!
(PT) - Szeretném megragadni a lehetőséget, hogy kifejezzem szolidaritásunkat a fegyveres erők tagjait képviselő szervezetek katonái és vezetői felé, akiket fegyelmi eljárás alá vontak az ilyen szövetségekben való részvételük miatt, hogy gyakorolták és támogatták a portugál fegyveres erők tagjainak törvényes jogait, különösképpen a szociális és szakmai ügyek széles körében, amelyeket ezek a szövetségek javítani igyekeznek, mivel ez szükséges a katonai élet méltóságának javításához.
Befejezésképpen szeretném emlékeztetni önöket az Európa Tanács Parlamenti Közgyűlésének 2006. április 11-i ajánlására a fegyveres erők tagjainak emberi jogairól, amely kimondja, hogy a fegyveres erők tagjai egyenruhás polgárok, akiknek ugyanazokat az alapvető szabadságokat - beleértve az emberi jogokról szóló európai egyezményben és az Európai Szociális Chartában meghatározottakat is -, jogaiknak és méltóságuknak pedig ugyanolyan védelmét kell élvezniük, mint bármely más polgárnak.
Augusztusban az Európai Parlament elnöke részt vett a német Landsmannschaft kongresszuson. A döntése, hogy támogatja ezt a szervezetet, példa arra, hogy az elnök nem képes semlegesen cselekedni, amikor saját országa is érdekelt a történelem átírásában.
Az ilyen szervezetek és a félrevezetett támogatóik miatt a németek valószínűleg elhihetik azt a hazugságot, hogy Lengyelország bűnt követett el azzal, hogy elfogadta a nagyhatalmaktól a történelmileg lengyel Odera és Nysa-menti nyugati felségterületeket. Egy lengyel politikus egyszer azt írta, hogy a Potsdami Szerződés angolszász aláírói egy olyan megoldást javasoltak, amely szerint a nyugati felségterületeket a keleti felségterületek elvesztése miatti kompenzációként ítélték nekünk. A lengyel nemzet elutasította ezt a megoldást, és nem kezeli ezeket a területeket úgy, mint Oroszország kompenzációját szülőföldünk keleti részéért. Nemzetünk úgy hiszi, hogy a nyugati területek a németek által elkövetett bűntettek miatti bűntudat kompenzációja, olyan kompenzáció, amelynek semmi köze Lvivhez és Vilniushoz.
A Parlamentnek, egy 27 nemzetet képviselő intézménynek az elnökétől elvárt, hogy objektivitást mutasson, és a közös érdekeket képviselje. Ha az elnök úrnak problémája van ezzel, akkor maradjon csöndben. Európának nincs szüksége több érzelgő, moralizáló túlbuzgó vallásos személyre, akik békéről és együttműködésről beszélnek.
Wojciechowski úr, mivel Ön személyesen engem szólított meg, hadd mondjam el Önnek, hogy az Európai Unió elvei a dolgok együttes megbeszélésén, párbeszéd lefolytatásán alapulnak. A beszédemben megbékélésről beszéltem, és Lengyelországban senki nem kritizálhatta a beszédem egyetlen mondatát sem, mert a beszéd megbékélésről szólt, és az Ön nézetei is megjelennek benne. Meg kell mondanom, nem értem, hogy hogyan kritizálhatja a párbeszéd tényét és a meggyőzésre tett erőfeszítéseket. Arra kérem, hogy legyen elfogulatlan és vegye ki a részét abból, hogy megbékélést hozzunk létre Európában!
(DE) Elnök úr, kifejezetten ügyrendi szempontból sajnálom, hogy éppen most válaszolt személyesen. Megértem, de teljesen tűrhetetlennek találom, hogy a levezető elnöknek személyesen kell megvédenie magát egy ilyen ésszerűtlen és helytelen támadással szemben. Ezért mondom azt, hogy - és remélem, hogy a Ház minden józan gondolkodású képviselője nevében beszélek - ebben a beszédben és más, korábbi beszédekben Ön kiváló módon fenntartotta ennek a háznak a méltóságát, és minden szempontból méltósággal védte az Európai Unió alapértékeit. Köszönöm ezt Önnek, és köszönöm a lengyelországi beszédét is!
Nagyon köszönöm, Schulz úr. Megindító ilyen szavakat hallani egy nagy képviselőcsoport elnökétől. Hálás köszönetem!
(RO) Elnök úr, mint köztudott, 2007. november 25-én európai parlamenti választások lesznek Romániában, az első ilyen típusúak országunk történelmében.
A következő napirendi pont Britta Thomsen jelentése az Ipari, Kutatási és Energiaügyi Bizottság nevében az európai megújulóenergia-útitervről..
előadó. - (DA) Elnök úr, biztos úr, hölgyeim és uraim, először is szeretném megköszönni a bizottság tagjainak a kiváló és konstruktív együttműködésüket a jelentéssel kapcsolatban. Örömmel tölt el, hogy a megújuló energia kiemelt helyet foglal el a napirendben, mivel a megújuló energia fontos sarokkövet fog alkotni Európa számára, bemutatva a világ többi részének, hogy valóban harcolhatunk az éghajlatváltozás ellen, és biztosíthatjuk állampolgáraink számára az energiaellátást. Úgy gondolom, hogy jelentésem egy lehetőség a Parlament számára, hogy befolyásolja a közelgő, megújuló energiáról szóló jogszabály kialakítását, ugyanakkor pedig biztosítsa, hogy az állam- és kormányfők és a Bizottság tisztában legyenek azzal, hogy azok az ambiciózus célok, amelyeket elfogadtak, jelentős és valódi erőfeszítést igényelnek, ha nem szeretnénk, hogy pusztán üres ígéretekként végezzék.
Mindenekelőtt, szeretném hangsúlyozni, hogy jelentésem központi üzenete az, hogy megteremtettük a megfelelő keretrendszert a megújuló energia fejlesztésére. Ez azt jelenti, hogy az energiaszektoron belül integráljuk minden politikánkat. A megújuló energiát nem különíthetjük el az energiaszektoron belüli többi céltól, különösen a villamos energia belföldi piacának megvalósításától, a 20%-os energiahatékonysági potenciál elérésétől és a széndioxid-kibocsátás kereskedelmi rendszerének átdolgozásától. Ezek a célok mind szorosan összefüggenek, és ezért az elsődleges célunk az, hogy biztosítsuk a megfelelő jogszabályi keret elérését.
Kényszerítenünk kell a tagállamokat, hogy hajtsák végre a már elfogadott jogszabályt és határozatokat, és hosszú távú perspektívát kell biztosítanunk, amely arra bátorítja a befektetőket, hogy részesei legyenek ennek az óriási vállalkozásnak. Ezek azok az előfeltételek, amelyeket teljesíteni kell, hogy elérhessük az ellátás nagyobb biztonságával, a széndioxid-kibocsátás csökkentésével és az új munkahelyek létrehozásával kapcsolatos célkitűzéseinket Európában. Ugyanakkor ki kell alakítanunk egy szolidaritáson alapuló energiapolitikát a fejlődő országokkal, hiszen ezekben több mint egy millió ember nem jut energiához. Az energiaszektort nem szabad többé csupán a mindennapi életünk technikai részének tekintenünk, hanem többnek, partnernek a környezettel, éghajlattal és az ellátás biztonságával kapcsolatos problémák megoldásában.
Már hangsúlyoztam, hogy az EU strukturális alapjai és a Kohéziós Alapja nyilvánvaló példát mutatnak az integrált politikák kialakításának szükségességére. Ezek az alapok adnak lehetőséget a megújuló energiába, energiamegtakarításokba és más éghajlatvédelmi intézkedésekbe történő befektetésekre. Azonban a tagállamok költségvetési előirányzatai azt mutatják, hogy az új tagállamok inkább autópálya-építésre használnák a pénzt, mint a megújuló energiába való befektetésre. A pénzösszegeknek csak egy százalékát fordították a megújuló energiára és energiamegtakarításokra. Ezért azt szorgalmaznám, hogy a Bizottság vizsgálja felül az iránymutatásokat, hogy rendszeres támogatást biztosítsanak a zöld energia projekteknek az Európai Unióban, hogy kapcsolat legyen aközött amit egyrészt elfogadunk, másrészt pedig aközött, ahogy kiutaljuk a forrásokat.
A jelentésben az energiahatékonyságnak a nemzeti cselekvési tervekbe való beépítésének fontosságát is kiemeltem. Számos ember felhívta a figyelmemet arra, hogy az ő önálló energiahatékonysági cselekvési tervük nem tartozik ebbe a jelentésbe. Mégis úgy érzem, hogy pontosan ennek a kapcsolatnak a kialakítása az, ami alapvető, mert máskülönben ez csupán egy sziszifuszi munka lesz, amennyiben továbbra is növeljük az energiafogyasztásunkat, mialatt a megújuló energiák 20%-os arányát illető relatív célkitűzést próbáljuk meg elérni. Ezt a két dolgot össze kell kovácsolnunk.
Folyamatosan fenn kell tartani azt a perspektívát, hogy a megújuló energiába való befektetések előnyt jelentenek Európa számára. A megújuló energia piacának támogatása hozzá fog járulni a lisszaboni célok teljesítéséhez, azáltal, hogy növeli a foglalkoztatást a tagállamokban, valamint erősíti a tagállamok és Európa kutatással és innovációval kapcsolatos kezdeményezéseit.
Az utolsó téma, amit ma ki szeretnék emelni, az természetesen a bioüzemanyagok és a megújuló energiaforrások ügye a közlekedési szektorban. Szeretném arra bátorítani magunkat, hogy tényleg lépjünk előre itt a Parlamentben, és fogadjunk el egy átfogó megközelítést a közlekedési szektorral kapcsolatban, amely biztosítja a tömegközlekedés bővítésével kapcsolatos politikai célkitűzéseket, és a közútról a vasúti és vízi közlekedésre való átállást. Habár általánosságban támogatom az ötletet, hogy a közlekedési szektor is vegye ki a részét a megújuló energiából, úgy hiszem, van néhány buktató, amivel tisztában kell lennünk. Először is, a bioüzemanyagok bevezetése nem szabad, hogy az energiahatékony autókkal szembeni követelmények csökkentéséhez vezessen minket. Nem engedhetjük meg, hogy olyan üzenetet küldjünk az autóipar felé, hogy a bioüzemanyagra koncentráljanak a sokkal hatékonyabb autók helyett.
Másodszor olyan, a fenntarthatósági kritériumokra vonatkozó követelményeket kell megállapítanunk, amelyek biztosítják az üvegházhatást okozó gázok kibocsátásának szemmel látható csökkenését, és figyelembe veszik, hogy a biomassza iránti igény növekedése összeegyeztethető lehet a biodiverzitás megőrzésével. Továbbá a bioüzemanyagokra való összpontosítás nem vezethet az élelmiszerárak észrevehető növekedéséhez. Végül, de nem utolsó sorban, ki kell emelnünk, hogy a bioüzemanyag nem az egyetlen módja a megújuló energia közlekedési szektoron belüli felhasználásának. Az elektromos autók várhatóan nagyobb szerepet fognak játszani a jövőben.
Remélem, hasznos vitát fogunk ma tartani, és hogy a Parlament együttesen jelezhet a Bizottságnak és a tagállamoknak a megújuló energiára vonatkozó uniós célkitűzések megvalósítsának fontosságával kapcsolatban.
a Bizottság tagja. - Elnök úr, először is szeretnék gratulálni Thomsen asszonynak a kitűnő jelentéséhez. A megújuló energia mindig is fontos helyet foglalt el az Európai Parlament napirendjén, és immár a tagállamok is egyre inkább tisztában vannak teljesítményük erősítésének szükségességével ezen a téren.
A megújuló energiaforrások felhasználásának folyamatos növelése az európai politika egyik alappillére a fenntartható, versenyképes és biztonságos energiaellátás elérésében. Ezért Thomsen asszony jelentése döntő szerepet fog játszani a Bizottságnak a megújuló energia használatának támogatásáról szóló javaslata kidolgozásában, amelyet az év végéig tervezek benyújtani. Csak emlékeztetném Önöket, hogy Vidal-Quadras úr jelentése óriási szerepet játszott a belső energiapiaci csomagunk kidolgozásában.
Örömmel mondhatom, hogy az általam a javaslat elkészítése közben alkalmazott megközelítés már most nagyban összecseng a Parlament legtöbb felhívásával. Szeretném megemlíteni, hogy a javaslat az üvegházhatást okozó gázok csökkentésére és a kibocsátáskereskedelmi rendszerre vonatkozó javaslattal együtt lesz elfogadva. Továbbra is alkalmazzuk a januári csomag integrált megközelítését, hogy biztosítsuk a megújuló energia és az éghajlatváltozási politika közötti összhangot, és szinergiákat hozzunk létre köztük.
Most szeretnék a jelentés néhány adott pontjára kitérni, hogy részletesebben is megvitassuk azokat.
Osztom a véleményét, hogy a belső energiapiac megvalósítása energiapolitikánk nagyon fontos kérdése, és elengedhetetlen, hogy a megújuló energiahordozók gyorsan integrálódjanak a belső energiapiacba. Ez az egyik oka annak, hogy a Bizottság szerdán elfogadta a harmadik belső piaci csomagot. A hálózatokhoz való hozzáférés alapvető előfeltétele a megújuló energiaforrásokból történő villamosenergia-termelés sikeres integrációjának és kiterjesztésének, csakúgy, mint az objektív, tiszta és megkülönböztetéstől mentes engedélyezési eljárások.
Ön helyesen rámutatott, hogy sürgősen meg kell állapodni minden tagállam részesedésének kijelölésében, hogy 2020-ra elérjük az egész Európai Unióra vonatkozó 20%-os kötelező célkitűzést. Ahogy az várható volt, az alkalmazni kívánt módszer politikailag eléggé kényes téma. Jelenleg dolgozunk a javaslaton, a Bizottság pedig megvitatja a tagállamokkal a témát. Létfontosságú, hogy a nemzeti célok tisztességes és átlátható módon legyenek megállapítva. De ugyanannyira fontos egy olyan kereskedelmi rendszer létrehozása, amely képes megadni a szükséges rugalmasságot, továbbá annak biztosítása, hogy ez működni fog az egész EU-ra kiterjedő piacon. Ez hozzá fog járulni ahhoz a célunkhoz is, hogy a megújuló energiát költséghatékonyan állítsuk elő.
Egyetértek Önnel, hogy fontos nemzeti cselekvési terveket létrehozni. Az egyes tagállamok által benyújtott és a Bizottság által jóváhagyott nemzeti cselekvési terveknek tartalmazniuk kell a nemzeti ágazati célkitűzéseket, a fejlődési utakat minden szektorra vonatkozóan, valamint azokat az intézkedéseket, amelyeket szükséges megtenni e célok elérése érdekében. A Bizottság egy új irányelvben meghatározott egyedi követelmények és kritériumok alapján értékelni fogja a nemzeti cselekvési terveket.
Egyetértek, hogy a megújuló energiaforrásoknak a fűtő és hűtő ágazatokban jelentős növekedést kell elérniük, és ezt a jogi keretnek kell biztosítania. A szándék az, hogy ez a szektor az irányelvben is szabályozva legyen. Sok fűtő és hűtő megújuló technológia nagyon gazdaságos, és sok lehetőség van ezen a területben.
Üdvözlöm, hogy jelentése támogatja a legalább 10% bioüzemanyagra vonatkozó kötelező célkitűzést. Egyetértek Önnel, hogy gondoskodnunk kell arról, hogy a bioüzemanyagok fenntartható módon legyenek előállítva. A Bizottság a bioüzemanyag fenntarthatóságával kapcsolatos intézkedéseket is be fogja építeni javaslatába. Ezek az intézkedések nem a bioüzemanyag behozatalának korlátozására irányulnak, de a szabványok a hazai előállítású és az importált bioüzemanyagokra egyaránt vonatkoznának.
Összefoglalva, a megújuló energiaforrások új jogszabályi keretének biztosítania kell, hogy 2020-ig elérjük a 20%-os uniós célkitűzést. Ez komoly beruházásokat, keretszabályozást és mindenekelőtt erős politikai akaratot fog igényelni. Úgy hiszem, hogy ez a jelentés bizalmat ad nekünk ezt illetően.
Az utolsó pontra térnék rá. Voltak olyan aggodalmak, amelyek szerint a Bizottság engedélyezni kívánja, hogy az atomenergiát beleszámítsák a megújuló energiahordozókra vonatkozó célkitűzésbe. Egyértelműen kijelenthetem, hogy nem ez a helyzet, és soha nem is volt. Az európai uniós végfelhasználói energiafogyasztásban a megújuló energia 20%-os arányára vonatkozó célkitűzést csak megújuló energiával teljesítjük. Ezt nem változtatja meg semmi a múlt héten elfogadott belső piaci csomagban vagy a megújuló energiára vonatkozó következő irányelvben.
Tisztelt képviselők, önök erős támaszaink voltak a globális energetikai kihívásra adott európai válasz elkészítésében. Számítok az Európai Parlament támogatására is a Bizottság jogalkotási javaslatával kapcsolatban. De egyre több bátorítást kapok tagállamoktól is. Ma Gordon Brown, a Munkáspárt kongresszusán azt mondta, hogy "azzal, hogy az energiahatékonyságba, a megújuló energiahordozókba, a szénmegkötésbe, a tiszta üzemanyagokba és az új környezeti technológiákba fektetünk be, az a célunk, hogy Britannia vezető szerepet töltsön be a szénmentes járművek, a szénmentes otthonok és a szénmentes ipar terén. És azt akarom, hogy a jövő új zöld technológiái legyenek a brit vállalkozások brit munkahelyeinek forrásai.” Az egyetlen különbség, hogy én azt akarom, hogy ez egész Európában megtörténjen.
a Környezetvédelmi, Közegészségügyi és Élelmiszer-biztonsági Bizottság véleményének előadója. - (IT) Elnök úr, hölgyeim és uraim, meg szeretném köszönni Thomsen asszony jelentését, és köszönetet mondok Piebalgs biztosnak is, mert úgy hiszem, hogy valóban szövetség kovácsolható a Parlament és a Bizottság között. Úgy hiszem, e tekintetben a Parlament már alapvetően hozzá is járult a megújuló energiák támogatásához a jövőről és a megújuló energiák használatáról alkotott elképzelésével, amelynek célja, hogy megbirkózhassunk az előttünk álló jelentős problémákkal.
Egy ilyen fontos törekvéssel kapcsolatban általános konszenzusnak kell lennie, kiindulópontunknak pedig a fokozatos megközelítés elvének kell lennie, mert úgy vélem, hogy módszeres politikára van szükség, ha a különböző megújuló energiákat a rendszerre, mint egészre akarjuk alkalmazni.
Először is szeretném hangsúlyozni, hogy a biomasszáról mélyrehatóan tárgyaltak a Környezetvédelmi Bizottságban, csakúgy, mint a fokozatos megközelítés elvének fontosságáról is, különösen az erdészeti hulladékok és városi szilárd hulladék használatát illetőleg, mert ezek kiaknázása nagymértékű előnyöket kínál anélkül, hogy megbillentené az energia, az élelem és a nyersanyag felhasználása közötti egyensúlyt.
Ezért ami előttünk áll, rendkívül fontos feladat, nem pedig egy lehetetlen kihívás. A rendszerben szintén általános előrehaladásnak kell végbemennie, és itt különösen a fűtésre, kapcsolt energiatermelésre és trigenerációra utalok, azért, hogy az erőforrások energiatartalma teljes mértékben kiaknázható legyen. Szükségünk van egy olyan átfogó politikára, amely alátámasztja és prioritásként kezeli a megújuló forrásokból előállított villamosenergia-ellátást, hogy így ösztönözni lehessen a biomassza gázzá való átalakítását, megnyitva az utat a racionalizálás és hatékonyság fokozása előtt.
a Mezőgazdasági és Vidékfejlesztési Bizottság véleményének előadója. - (DE) Elnök úr, biztos úr, hölgyeim és uraim, először is hagy köszönjem meg Thomsen asszonynak a kiegyensúlyozott jelentését. Szeretném röviden vázolni a Mezőgazdasági és Vidékfejlesztési Bizottság véleményének lényeges pontjait.
Bizottságunk kifejezetten üdvözli a javasolt megújulóenergia-útitervet, mint fontos hozzájárulást Európa fenntartható fejlődéséhez. Több erőfeszítést kell tennünk a megújuló energiaforrások fejlesztéséért. Egyrészt Európának védenie kell energiaellátását és csökkentenie a külföldi importtól való függését. Másrészt elkötelezettnek kell maradnunk az éghajlatvédelem mellett.
A jövő energiaforrás-összetételében a bioenergia kulcsfontosságú szerepet fog játszani a vidéki foglalkoztatás és a vidéki gazdaság fellendítésében is Európa-szerte. Ugyanakkor a bioenergia támogatása nem vezethet a verseny eltorzulásához. A területpihentetési szabályok többé nem illenek bele a rendszerbe, és meg kell őket szüntetni, részben a mezőgazdasági földek hiánya miatt is, ami az élelmiszertermelés és megújuló nyersanyagok közötti verseny eredménye.
Közösségi vasutak fejlesztése - A közösségi vasúthálózat mozdonyait és vonatait üzemeltető vasúti személyzet képesítése - A nemzetközi vasúti utasok jogai és kötelezettségei (vita)
A következő napirendi pont az alábbi jelentésekről folytatott közös vita:
Georg Jarzembowski jelentése az Európai Parlament egyeztető bizottsági delegációja nevében, az egyeztető bizottság által jóváhagyott, a közösségi vasutak fejlesztéséről szóló 91/440/EK tanácsi irányelv és a vasúti infrastruktúrakapacitás elosztásáról, továbbá a vasúti infrastruktúra használati díjának felszámításáról szóló 2001/14/EK európai parlamenti és tanácsi irányelv módosításáról szóló európai parlamenti és tanácsi irányelvre irányuló közös szövegről (PE-CONS 3635/2007 - -, és
Gilles Savary jelentése az Európai Parlament egyeztető bizottsági delegációja nevében az egyeztető bizottság által jóváhagyott, a közösségi vasúthálózat mozdonyait és vonatait üzemeltető vasúti személyzet képesítéséről szóló európai parlamenti és tanácsi irányelvre irányuló közös szövegről (PE-CONS 3636/2007 - -, és
Dirk Sterckx jelentése az Európai Parlament egyeztető bizottsági delegációja nevében az egyeztető bizottság által jóváhagyott, a vasúti utasok jogairól és kötelezettségeiről szóló európai parlamenti és tanácsi irányelvre irányuló közös szövegről (PE-CONS 3637/2007 - -.
előadó. - (DE) Elnök úr, hölgyeim és uraim, ma este mindannyian elégedettek lehetünk a vasúti csomag összeredményével. A vasutak fejlesztésére irányuló közösségi jogszabályok előrehaladásával foglalkozó előadóként nem lehetek különösen boldog, de amikor megnézzük az utasok jogaival kapcsolatban elért eredményeket, különösen a vonatok késése esetén fizetendő kártérítéseket és az egész Európára kiterjedő mozdonyvezetői minősítést, összességében elégedettek lehetünk.
A saját jelentésem megbeszélésével szeretném kezdeni. A jó hír az, hogy 2010. január 1-jét követően a nemzeti vasúthálózatokat meg kell nyitni minden, nemzetközi személyszállítást nyújtó vasúttársaság előtt mindenféle hátrányos megkülönböztetés nélkül, függetlenül attól, hogy az magán- vagy állami kézben van-e. Ez végül egy európai egységes piacot fog létrehozni a határokon átnyúló személyszállításban, és megteremtjük a lehetőséget vasúttársaságok széles köre számára, hogy nagyobb választékot kínáljanak az ügyfelek érdekében. Arra számítunk, hogy a vasúttársaságok igazából hasznát fogják venni ezeknek az új lehetőségeknek és különösen a légi utazás költségeivel szemben vásárlóbarát, versenyképes kínálatot fognak nyújtani.
Ha ez sikeresnek bizonyul, akkor esélyünk van feléleszteni a határokon átnyúló vasúti közlekedést. És ez az, ahol bizonyos értelemben folytatom az előző vitát, mivel ez esetben lesz esélyünk csökkenteni a környezetszennyezést az Európai Unión belül.
Az egyeztető eljárás egyik nem kielégítő eredménye, hogy a Tanács erős ellenállása következtében lehetetlenné bizonyult megnyitni a belföldi vasúthálózatokat is a nemzeti vasúti szolgáltatások számára, ami azt jelenti, hogy nem lesz teljes az európai belső piac a vasúti szolgáltatások tekintetében. Hogy őszinték legyünk, akárhogy is, ennek az oka abban a szavazásban rejlik, amit mi magunk tartottunk itt a Parlamentben ez év január 18-án. A képviselők többsége amellett szavazott, hogy nyissuk meg a hálózatokat a nemzeti vasúti szolgáltatások számára is, de azon a csütörtökön nem értük el a szükséges 393 fős minősített többséget.
Mindazonáltal az egyeztető eljárás során a Parlamentnek sikerült biztosítania, hogy az új irányelv előírja, hogy az Európai Bizottság 2012. december 31-ig benyújtson egy jelentést, amelyben intézkedéseket is javasol a vasúti személyszállítási piac további megnyitására. Csak a nyilvántartásba vétel kedvéért: megkérném Barrot alelnök urat, hogy ismételje meg kötelezettségvállalását a 2012. december 31-ig benyújtandó jelentésről, és tegyen további lépéseket a vasúti piac megnyitása érdekében.
A Parlament és a Tanács szintén megállapodott, hogy egyértelműen korlátoznunk kell a hálózatok megnyitását a határokon átnyúló szolgáltatások számára, ha azok veszélyeztetnék a köz- és regionális személyszállítási szolgáltatások gazdasági egyensúlyát. Ennek azonban nem szabad valamiféle protekcionizmushoz vezetnie, egy olyan vasúthoz, amely megpróbálja megóvni magát a versengéstől; a korlátozás csak akkor lehetséges, ha egy kormányzati hatóság objektív gazdasági elemzés alapján megerősíti, hogy a nyitás veszélyeztetné a regionális személyszállítási szolgáltatásokat.
Sajnos egy további korlátozás került be a folyamat során, mégpedig az, hogy a tagállamok díjat róhatnak ki a tömegközlekedési és helyi közlekedési szolgáltatások tekintetében. A Parlamentnek sikerült korlátoznia ezt a díjat, hogy az abból származó bevétel ne legyen nagyobb, mint amekkora ténylegesen szükséges a közszolgáltatás teljesítéséhez. Őszintén reménykedem abban, hogy - egy országtól eltekintve, de remélem, ott sem történik meg ez - a tagállamok valójában soha nem fogják kihasználni ezt, a hálózatok megnyitásának korlátozására irányuló lehetőséget.
Mindenesetre remélem, hogy a tagállamok késedelem nélkül végre fogják hajtani ezt az irányelvet, és hogy több nemzetközi utasszolgáltatást tudunk majd kínálni Európában, és hogy polgárainknak esélyt fogunk tudni adni, hogy inkább a vasúti, semmint a légi közlekedést válasszák határok átlépéskor.
Most szeretnék néhány szót szólni képviselőtársam, Elisabeth Jeggle nevében. Ő sajnos betegség miatt nincs jelen. Először is, Jeggle asszony meg akarta köszönni Savary úrnak az árnyékelőadók közötti szoros együttműködést a harmadik vasúti csomaggal kapcsolatban, és el szerette volna mondani, hogy ő is nagyon elégedett a mozdonyvezetők minősítésével kapcsolatos eredményekkel.
Végül is sikerült biztosítanunk, hogy legyen egy egységes európai mozdonyvezetői engedély, mivel nincs értelme megnyitni a hálózatokat, ha a vonatoknak meg kell állniuk a határoknál, hogy vezetőt váltsanak. Egy európai belső piacot akarunk. Azt akarjuk, hogy az európai tehervonatok - itt a hálózatok már megnyíltak - és mostantól a nemzetközi személyvonatok is országhatárokra való tekintet nélkül közlekedhessenek, mert hatékony vasúti szolgáltatásokat akarunk. E tekintetben az európai mozdonyvezetői engedély kulcsfontosságú. Itt tényleg elégedettek lehetünk a jogalkotásunkkal.
Azonban kiemelném, hogy ez nem csak a mozdonyvezetők kérdése, hanem mindenkié, aki a biztonságért felelős a vasúti közlekedésben. Mint tudják, ahogy egy repülő sem szállhat fel, ha nincs elég utaskísérő, mert ők felelősek az utasok biztonságáért vészhelyzet esetén, hasonlóképpen nekünk is szükségünk van kalauzokra, és másokra a vonatokon. Nem az étkezőkocsi szakácsáról beszélünk, hanem az olyan vasúti személyzetről, mint a kalauzok és mások, akik felelősek az utasok biztonságáért. Ezzel kapcsolatban az előadóval közösen sikerült meggyőznünk a Bizottságot, hogy vállalja, hogy benyújt egy jelentést, az irányelv hatálybalépését követő két és fél éven belül e munkavállalók egységes európai minősítése bevezetésének lehetőségéről annak biztosítása érdekében, hogy nem lesz semmilyen biztonsági hiányosságunk a nemzetközi vasúti szolgáltatások e területén sem. A mozdonyvezetőknek és más alkalmazottaknak megfelelő képzettséggel kell rendelkezniük.
Örülünk neki, hogy ez a mozdonyvezetői engedély lépést jelent a mozdonyvezetők mobilitása felé, mivel azok a mozdonyvezetők, akik európai minősítéssel rendelkeznek, az Európai Unión belül tetszés szerint változtathatják munkahelyüket. Azonban méltányosak vagyunk, ezért közösen biztosítottuk, hogy ha egy személy, aki az egyik vasúttársaságnál szerzett képesítést, önként elmegy egy másikhoz, a képzést nyújtó vállalkozás jogosult a képzési költségek megtérítésére.
Azt mondhatom Jeggle asszony nevében, hogy nagyon elégedettek vagyunk az eredménnyel. Jó volt az együttműködés és arra kéri a Házat, hogy a csomagot teljes egészében hagyja jóvá.
előadó. - (FR) Elnök úr, engedje meg, hogy elmondjam az elején, hogy osztom az általános elégedettséget a vasúti csomaggal kapcsolatban.
Hosszú utat tettünk meg. Négy szövegünk volt, amikor elindultunk, és hárommal fejeztük be. 2004-ben kezdtük a munkát és most itt vagyunk 2007 szeptemberében. Más szóval minden bizonnyal inkább a személyvonattal utaztunk, mint a TGV-vel. Hosszú út volt, de most már a végénél vagyunk. Megcsináltuk, azt hiszem, mindenekelőtt a Ház képviselőinek figyelemre méltó határozottságának és annak a ténynek köszönhetően, hogy együttműködtek: főképpen az összes képviselőcsoportra utalok és a három előadóra, akik ma velünk vannak, de elismerés jár mindenkinek, beleértve az árnyékelőadókat is, akik megtették a magukét.
Hálásak vagyunk az Európai Bizottságnak is, és szeretném megköszönni Barrot biztosnak és a kollégáinak az együttműködésüket a nehéz szakaszokban, mivel az egyeztető eljárás nagyon bonyolult volt és úgy tűnt, hogy nem sok esélyünk van.
Szintén hálásak vagyunk a német elnökségnek és a német szövetségi közlekedési miniszternek, Tiefensee úrnak, aki jelentős személyes erőfeszítést tett: részt vett számos egyeztető tárgyaláson és azt hiszem, hogy az ő siker iránti elszántsága nélkül ma nem lenne előttünk ez a vasúti csomag. Főleg a legproblémásabb szövegre gondolok, nevezetesen az utasok jogáról szóló javaslatra. E tekintetben Dirk Sterckx munkája előtt is szeretnék tisztlettel adózni.
A vasúti utasok jogaival szembeni ellenállás foka meglehetősen különös dolog. Igaz, hogy a vasutak különböznek az utaktól, mivel távirányítástól függenek. Az is igaz, hogy a késéseknek néha továbbgyűrűző hatásuk van; igaz, hogy a biztonságnak elsődlegesnek kell lennie, és hogy teljesen elfogadható okok miatt a vonatok késhetnek. Mindazonáltal e tekintetben évtizedekkel le vagyunk maradva a légi közlekedés mögött, és az akadály, amellyel szembetaláltuk magunkat, az európai vasútvilág óriási konzervativizmusa volt: az utasjoggal való hatalmas szembenállása - amelyet végül leküzdöttünk, mert olyan eltérésekbe egyeztünk bele, amelyek 15 évvel későbbi, 2023 körüli végrehajtáshoz vezethetnek.
Így, amíg mi lehet, hogy büszkék vagyunk erre a szövegre, kevésbé lehetünk azok a menetrendet illetően: véleményem szerint nem helyes az utasjogokat egy lehetséges 15 éves időskálán bevezetni, ha a célunk - és ma ez a célunk - a vasúti utazás fejlesztése.
Azt kell mondanom, hogy személy szerint én is örülök az európai mozdonyvezetői engedély bevezetésének - mert ez az, amit a "mozdonyvezetők minősítése” jelent. Ez meglehetősen összetett probléma. Georg Jarzembowki egész szépen vázolta a részleteket, és hiszem, hogy ami előttünk áll, az a Ház képviselőinek kiváló munkáját tükrözi minden oldalról. Hálás vagyok Jarzembowki úr képviselőcsoportjának, amely nem mindig közelít ilyen nyíltan ezekhez a dolgokhoz, de amely ebben az esetben különösen támogató volt. Szeretném azt hinni, hogy amit elértünk, jó példát mutat, mivel a kérdéses ágazat mindkét fele közötti párbeszéden alapulva jött létre. Ez valójában egy olyan példa, amely felmutatható bárkinek, aki kételkedik abban, hogy az Európai Unió képes polgárainak Uniója lenni. Úgy hiszem, ezt érdemes reklámozni.
Hadd mondjam el azt is, hogy nagy jelentőséget tulajdonítok a kötelezettségvállalásunknak- az Európai Parlament által megszerzett kötelezettségvállalásnak - azzal kapcsolatban, hogy a vasúti személyzet felelős a biztonsági feladatokért. Ezek az emberek nem mozdonyvezetők, de mégis életeket mentenek, mert a vonatokon ez az ő feladatuk és nagyon fontos, hogy legyen számukra egy minősítési rendszer, még akkor is, ha az nyilvánvalóan más szintű lesz, mint a mozdonyvezetői minősítés. Ezért remélem, hogy tiszteletben tartják ezt a kötelezettségvállalást magában foglaló cikket, amelyet sikerült belevennünk.
Végezetül, a vasúti hálózatok megnyitásával és liberalizálásával kapcsolatban, azt hiszem, ha komolyan gondoljuk az egész Európára kiterjedő vasúti kultúra létrehozását, először is el kell fogadnunk, hogy mások vonatai a mi területünkön fognak áthaladni. Ez a lehetőség elkerülhetetlen.
A magam részéről a szakaszos megközelítést javaslom. Nem fogjuk mindannyian ugyanazt a készenléti szintet elérni, és még akkor is, amikor lenyűgöző irányelveink már a helyükön is vannak, lesznek olyan országok, amelyek még mindig nem fogják megnyitni a hálózataikat. Itt Írországra gondolok, mert nincsenek nemzetközi vonalai és valószínűleg Finnországra is, mert bizonyos mértékig ők a vonal végét jelentik, és még inkább arra lennének nyitottak - teljesen jogosan -, hogy Oroszország felé nyissák meg a hálózatukat, és különösen minden olyan országra gondolok, amelyeknek különböző tehermércéi és különböző nyomtávú vágányai vannak.
Más szóval: a nagy kihívás és az első kihívás, amikor egy egész Európára kiterjedő vasúti kultúra megteremtéséről beszélünk, az átjárhatóság, és ez az, amire az elkövetkező években az erőnket összpontosítani kell. Ez az egész Európára kiterjedő vasúti kultúra természetesen liberalizációval kapcsolatos irányelveket fog igényelni, de a hálózatokba való befektetéssel kell kezdenünk, hogy a technikai átjárhatóságot megvalósíthatóvá tegyük. A piac verseny előtti megnyitása Franciaország és Spanyolország között nem fog sokat jelenteni, mert amíg különböző nyomtávú vágányaink vannak, nem fogjuk se a teher-, se a személyforgalmat növelni.
A mozdonyvezetők minősítéséről szóló jelentést bizonyos tekintetben tekinthetjük úgy, mint egy, az átjárhatóságról szóló jelentést. Amire szükség van, az a társadalmi átjárhatóság, ami lehetővé teszi a különböző országok mozdonyvezetői számára, hogy inkább európaiként, mintsem egy bizonyos állam állampolgáraiként gondoljanak magukra. Úgy hiszem, hogyha a vasút esetében túl tudunk lépni a nemzeti kultúrákon, akkor biztosítani tudjuk majd a vasút jövőjét. A közúti forgalom és a légi forgalom folyamatos növekedése mellett ez sürgős feladat.
Javaslat: a Tanács rendelete a közös agrárpolitika keretébe tartozó közvetlen támogatási rendszerek közös szabályainak megállapításáról és a mezőgazdasági termelők részére meghatározott támogatási rendszerek létrehozásáról szóló 1782/2003/EK rendelettől a 2008. évi területpihentetés tekintetében való eltérésről - C6-0302/2007 -
Elnök úr, tegnap a bizottságom rendkívüli ülésen vizsgálta a Bizottság javaslatát és a javaslat sürgősségi tárgyalására vonatkozó kérését. A bizottság egyhangúlag támogatta, hogy a sürgősségi kérelmet jóváhagyjuk. A javaslatot egyhangúlag szavaztuk meg. A Bizottság 0%-os kötelező területpihentetést javasol 2008-ra. Ezt a javaslatot a lehető legkorábban el kell fogadni - tehát még a hónap vége előtt - hogy maradjon elég idő a gazdák számára eldönteni, mit fognak termeszteni 2008-ban a pihentetett földeken. A szóban forgó földeket vissza kell állítani a termelésbe, mivel egy gyenge 2008-as termés, 10%-os területpihentetéssel komoly kockázatok elé állítja a belső piacot.
A gabonapiacot a 2007-2008-as gazdasági év elején történelmi csúcsárak jellemzik mind közösségi, mind világszinten. A 2007-es termés valószínűleg közel marad a múlt évi termés szintjéhez, és a magántulajdonú gabonatartalékok további csökkenéséhez fog vezetni a 2007-2008-as gazdasági év végére. Globális szinten a 2007-2008-as zárókészletek várhatóan történelmi mélypontra fognak süllyedni, különösen a főbb exportáló országokban. Ebben az összefüggésben, egy átlagos 2008-as termés feleslegeket eredményezne, és a javasolt 2008-as területpihentetési derogáció az EU-ban lehetővé tenné a magántartalékok részleges újratermelését. Mindezek miatt gyors lépéseket javaslok.
(DE) Elnök úr, szeretnék visszautalni a tegnapi plenáris ülésre és az egyperces beszédekre, melyeket a plenáris ülés kezdetén tartottak. Az egyperces beszédek során történt egy incidens. Egy lengyel képviselő (nem tudom, melyik képviselőcsoport tagja) elnökünket méltatlan módon kritizálta a Házban. Én megvédtem a Ház elnökét, mivel ezt szükségesnek találtam. Az volt a benyomásom, hogy sok kollégám a Házon belül hozzám hasonlóan látta a dolgokat. Ennek nyomán ugyanakkor képviselőtársam, Markus Ferber, később egy megjegyzést tett felém, amelynek lényege az volt, hogy én úgy gondolom, jogomban áll mindenhez megjegyzést fűzni - noha ez semmiképp nincs így. Sajnálom, hogy nincs jogom ezt tenni, de nem is teszek megjegyzést mindenre. Ennek eredményeképpen, a felforrósodott általános légkörben, Ferber urat megsértettem két német kifejezéssel, amelyeket nem szeretnék itt megismételni, és amelyek ugyancsak nem igazak. Szeretném tehát visszavonni ezeket a kifejezések, és kifejezni sajnálatomat miattuk, továbbá hálás lennék, ha önök közölnék képviselőtársammal, Ferber úrral, hogy arra kérem, hogy fogadja el bocsánatkérésemet, illetve hogy egyébként nagyon szórakoztató képviselőtársnak gondolom őt.
Schulz úr, megjegyzéseit belevesszük az ülés jegyzőkönyvébe és figyelembe fogjuk őket venni.
A cukoripar szerkezetátalakítása - A cukorágazat piacának közös szervezése (vita)
a Katerina Batzeli által, a Mezőgazdasági és Vidékfejlesztési Bizottság nevében készített jelentés a cukoripar szerkezetátalakításáról - C6-0176/2007 -, és
a Katerina Batzeli által, a Mezőgazdasági és Vidékfejlesztési Bizottság nevében készített jelentés a cukorágazat piacának közös szervezéséről - C6-0177/2007 -.
a Bizottság tagja. - Elnök úr. hadd mondjak először is köszönetet Batzeli asszonynak és a Mezőgazdasági és Vidékfejlesztési Bizottság tagjainak mindazért a munkáért, amit a javaslat kidolgozása során végeztek. Most pedig rátérnék a javaslat kontextusának ismertetésére.
Ahogy közismert, a szerkezetátalakítási alap nem váltotta be reményeinket a szerkezetátalakítási időszak második éve során, a voltaképpen eléggé ígéretes első év után.
Ahogyan emlékezhetnek rá, körülbelül 1,5 millió tonnányi kvótáról való lemondást vártunk az első év folyamán és több, mint 3 millió tonnáról való lemondást a második év során. A valóságban a teljes kvóta-lemondások összege az első két év folyamán csak 2,2 millió tonna volt, a várt 4,5 millió tonnával szemben.
Még mindig meg vagyok győződve, hogy a szerkezetátalakítási alap önmagában jó eszköz, amit meg kellene erősíteni, és fejleszteni kellene, az eddigi tapasztalatok figyelembe vétele mellett.
A mai nap során megvitatandó javaslatot illetően hadd tegyem világossá, hogy nem fogjuk 2005-ig visszamenően újratárgyalni a cukorreformot. A szerkezetátalakítási alap első két éve alatt tapaszalt nem kielégítő igénylések fényében a célunk az utolsó két év sikeressé tétele. Ennek hiányában a kvóták utolsó, kárpótlásra nem jogosító visszavágása 2010-ben érvénybe fog lépni.
Ennek a javaslatnak a célja, hogy nagyon kecsegtető ajánlatot tegyünk azoknak a vállalkozásoknak és azoknak a termelőknek, akik a 2008-2009-es gazdasági év során akarnak kvótáik egy részéről lemondani, miközben elviekben változatlan feltételeket tartunk fenn a szerkezetátalakítás utolsó évére is. Ez lesz az első eset, hogy a termelők maguk elindíthatják a szerkezetátalakítási eljárást, de csak az egy vállalkozáshoz tartozó kvóta 10%-áig. A szerkezetátalakítási segély termelők számára fenntartott aránya 10%-nál lesz meghúzva, és ezt a kifizetést egy 237.5 euró tonnánkénti összegű cukorkvóta-rápótlás fogja kiegészíteni, ami végösszegében 300 euró per tonna kifizetést jelent.
Nézetem szerint ez nagyon tetszetős ajánlat a termelők számára, és nem tartom szükségesnek, hogy ennél tovább menjünk. Ezért személy szerint nem gondolom támogathatónak azokat a változtatásokat a szerkezetátalakítási alapról szóló jelentésben, amelyek változtatásokat irányoznak elő a kifizetendő összeg tárgyában, például a 6., 7., és 12. módosításban, vagy a gazdák számára előirányzott százalékos arányt illetően, a 8. módosításban.
A visszaható hatályról szóló rendelkezés biztosítani fogja, hogy azok a vállalkozások és azok a cukorrépa-termelők, akik már eddig is részt vettek a szerkezetátalakítási tervben, nem kerülnek hátrányba és a jövőben sem fognak hátrányba kerülni a korábbi részvételük miatt.
A 9. módosításban foglaltaknak megfelelően, az inulinszirup-termelők és a cikóriatermelők jogosultsága a visszaható hatályú kifizetésekre külön fel lesz tüntetve a végleges szövegben. Továbbá azokat a vállalatokat, amelyek a 2008-2009-es termelési vagy gazdasági év folyamán alakulnak át, mentesíteni lehet a 2007-2008-as preventív visszavonástól függő, mennyiségre vonatkoztatott szerkezetátalakítási díj alól, feltéve, hogy ennek megfelelően lemondanak a kvótájukról. Végül, de nem utolsósorban, további ösztönző a vállalkozások részére, hogy az egyéni szerkezetátalakítási erőfeszítéseiket számításba fogják venni egy esetleges végleges kötelező kvótacsökkentés esetén.
A piaci egyensúly a szerkezetátalakítási periódus alatt történő elérésének megkönnyítésére azt is javasolják, hogy a megelőző visszavonást állandó eszközzé tegyük, azaz ne csak a szerkezetátalakítási periódusban működjön, pontosan úgy, ahogy Batzeli asszony javasolja a jelentésében.
Az előterjesztett rendelettervezet célja a biztonságos környezet megteremtése és a létező akadályok eltávolítása a rendszerből. Mindezek a javítások az alapot várhatóan sikeressé teszik a harmadik évében, anélkül, hogy megváltoztatnánk a cukor közös piaci szervezésének 2005-ben elfogadott reformját. A javasolt intézkedéseket úgy válogattuk össze, hogy a szerkezetátalakítási folyamatban érintett összes fél számára erős ösztönzők keletkezzenek.
Szeretném megköszönni önöknek az együttműködést, amely lehetővé teszi számunkra a szoros határidő betartását, és ennek a sokkal hatékonyabb rendszernek a működésbe hozatalát a 2008/09-es gazdasági év során. Tisztában vagyok azzal, hogy az alapon javítani kell ahhoz, hogy elérje a célját, és ha ez nem lehetséges, biztos vagyok benne, hogy egyáltalán nem lesznek nyertesek. Csak vesztesek lesznek, és ennek megfelelően nagyon hálás voltam és vagyok mindazért a támogatásért, melyet a képviselőktől és a Mezőgazdasági Bizottságtól kaptunk.
előadó. - (EL) Elnök úr, biztos asszony, engedjék meg nekem legelőször is, hogy emlékeztessem önöket arra, hogy az eredeti, a cukor közös piacszervezéséről (KPSZ) szóló véleményében az Európai Parlament rámutatott, hogy a Bizottság javaslatainak hozzá kell járulniuk az új rendszer alapjainak életképességéhez, valamint védelmezniük kell a cukorrépa-termelőket, akárcsak a cukormalmok és a termelő régiók munkásait, akiket egyaránt sújtani fogja a kvóták megvonása. Ez volt a politikai kötelezettségvállalásunk és megállapodásunk tárgya, amelyek alapján hozzájárulásunkat adtuk a Bizottságnak.
A Tanács 2005-ös végső határozata a cukorágazat felülvizsgálatáról azonban nem teljesítette ezeket a magas elvárásokat. A ágazat különösen fontos a szántóföldi növények piacának kiegyenlítése, az európai cukor- és bioetanol-gyárak ellátása, valamint az új KAP kontextusában felülvizsgálatra kerülő többi KPSZ módosítására szolgáló új politikák keretrendszereinek előmozdítása szempontjából. A Tanács határozatai már meghozataluk pillanatától rövid élettartamra és jelentéktelenségre kárhoztatottnak tűntek, mivel soha sem voltak egyebek, mint tagállami követelések és összetett eljárási módok mozaikjai.
Ez a határozat, valamint a tagállami szintű végrehajtás módja azt eredményezik, hogy máig a termeléscsökkentés csak 2,2 millió tonnát tesz ki, míg a célmennyiség hozzávetőlegesen 6 millió tonna 2010-ig. Szeretném önöket emlékeztetni arra, hogy bármilyen, 2010 utáni termeléscsökkentésért a termelő régiók, munkavállalók és termelők már semmiféle kompenzációt nem fognak kapni a Szerkezetátalakítási Alapból, ami teljesen önfinanszírozott.
Ezek tehát azok a fontos politikai kérdések, amelyek a Mezőgazdasági és vidékfejlesztési bizottságban foglalkoztattak minket, amikor döntenünk kellett az önök által is jól ismert jelentésről.
Biztos asszony, a Mezőgazdasági bizottságban jelentős javításokat végeztünk a közösségi döntések tagállami szinten való akadálytalan végrehajtásának érdekében. Nem volt célunk radikálisan megváltoztatni a cukor KPSZ-eket, amint azt ön egyébként meg is jegyzi a szövegében. Nem volt célunk többsebességű felülvizsgálatot javasolni sem, mivel sok régióban, mint például Írországban, a cukortermelést már részlegesen csökkentették vagy teljesen abba is hagyták.
Ezen túlmenően figyelembe vettük a már létező költségvetési megtakarításokat, amelyek körülbelül 3 millió eurót tesznek ki. Ha ezt az összeget nem használjuk fel, azt nem fogják visszaforgatni a cukorágazatba, hanem más projekteket fog finanszírozni, vagy visszafizetésre kerül.
Végül pedig, az egyenlőség és az arányosság alapelveire tekintettel, és ezeket a cukorrépa-termelőkre alkalmazva, mindannyian egyet kell értsünk a javasolt intézkedések visszaható hatályával, hogy azon termelők, malmok és régiók, amelyek már csatlakoztak az új rendszerhez ne érezzék igazságtalannak az elbánást.
Ugyancsak rá szeretnék mutatni arra, hogy a tagállamok rugalmasságának és szubszidiaritásának sok tekintetben tapasztalt nem hatékony volta aggaszt minket. A rugalmasság az intézkedések informális nemzeti kisajátításának módjává vált: a tagállamok szabadon megválaszthatták az új KPSZ végrehajtásának módját, kollektív szervek és regionális hatóságok révén kikerülve a rájuk helyezett nyomást. A rugalmasság fogalmának és politikájának tagállami értelmezését aggodalommal kell kezelnünk a jövőben esedékes felülvizsgálatok során. Ugyanez áll ezen politikának az egészségellenőrzési határozatok keretszabályzatán belüli felhasználási módjára is.
Biztos asszony, most át kell térnünk a politikai kérdésekről a technikai problémákra, amelyek ugyancsak hatással vannak a KPSZ-felülvizsgálat irányára. A 318/2006 sz. rendelet módosításával kapcsolatban úgy gondoljuk, hogy a végső lineáris kvótacsökkentések igazságosabb alkalmazására van szükség 2010-re. Ha a kvóták egyenes csökkentését szükségesnek vélik 2010-ben, a bizottságunk úgy gondolja, hogy ezt a csökkentést két részletben kéne végrehajtani. Első lépésként egy lineáris, 13,5%-os csökkentést lenne kívánatos végrehajtani. Második lépésként lehetne aztán a Bizottság javaslatát végrehajtani; ennek megfelelően, a tagállamok és azok a vállalkozások, amelyek a szerkezetátalakítási eljárás ideje alatt már lemondtak a kvótáik egy részéről, mentességet kapnának. A mentesség összhangban lesz a tagállami szinten tett erőfeszítésekkel.
Mindazonáltal, a Bizottság és a mai vitán magát nem képviseltető Tanács számára szeretnék rámutatni arra, hogy nem szabad megfeledkeznünk azon vállalkozások csökkentett hozzájárulási kötelezettségéről, amelyek vagy önkéntesen csökkentették a kvótáikat a szerkezetátalakítási rendszerben való részvételük során, vagy részt vettek a megelőző kivonási mechanizmusban. Javasoljuk a megelőző kivonási mechanizmus szélesebb körű és hosszabb távú használatát, ezáltal segítve az ágazatot a jövőbeni kihívásokhoz való simább alkalmazkodásban. Mivel a megelőző kivonás mindeddig nem került bele a tanácsi kompromisszumba, szeretném, biztos asszony, belevenni, ha ezzel egyetért.
Ami pedig a szerkezetátalakítási rendszerről szóló 320/2006 sz. rendelet módosítását illeti, ami, akárhogy is nézzük, a reform központi aspektusa, a jelentésem a következőket javasolja:
először is, növeljük tonnánként 260 euróra a 237 eurós átalányösszeget, amelyet a termelők fognak kapni. Mi ragaszkodunk ehhez, az önök ellenkezése ellenére is, mivel mi úgy gondoljuk, hogy ez jelentős ösztönző a termelők számára, hogy a 10%-os önkéntes lemondásról szóló elképzelést elfogadják;
másodsorban, növeljük 50%-ra a termelők számára a szerkezetátalakítási segélyből kapható egyszeri kártérítési összeget, amelyet jelenleg 10%-ban szabtak meg. Ez a növelés politikai kötelezettségvállalást jelent az Európai Parlament részéről; azt mutatja, hogy a támogatásoknak főképp a termelőkhöz kell eljutniuk. Ez inkább politikai, mint pénzügyi üzenet;
harmadsorban, a bioetanolt termelő vállalkozások ellentételezését 35%-ról 100%-ra kellene növelni, mivel, véleményünk szerint, jelentős ösztönzőket kell biztosítani a megújítható energiaforrásokat termelő ágazatnak;
A következő napirendi pont a Bizottság nyilatkozata a Kínában gyárott veszélyes játékokról.
a Bizottság alelnöke. - (DE) Elnök asszony, hölgyeim és uraim! A játékok nem hasonlítanak az egyéb árucikkekre. A legsérülékenyebb fogyasztói csoport számára tervezik őket, és ebből egyenesen következik, hogy a gyermekek biztonságát érintő szempontokból a játékokkal szemben a legmagasabb elvárásokat kell támasztanunk. Egy amerikai gyártó által legutóbb visszahívott termék kapcsán a Házban egy sor sor nagyon súlyos kérdés került napirendre - bár az amerikai gyártó a selejtes termékeket önként, saját kezdeményezésére vonta ki a piacról.
Mindenekelőtt le szeretném szögezni, hogy mindkét előttünk fekvő eset az európai jog alapján az európai piacon történő értékesítésre nem engedélyezett játékokat érint. Az ólomalapú festéket tartalmazó játékok Európában - nem úgy, mint az Amerikai Egyesült Államokban - természetesen már régóta nem engedélyezettek. A mágneses vagy más veszélyes, potenciálisan kilazuló elemeket tartalmazó játékokat szintén jó ideje betiltottuk már Európában. Ezért itt a probléma nem az alkalmazandó jogszabályokat érinti (bár ki fogok még térni az alkalmazandó jogszabályok kérdésére, ahol szükség van részleges változtatásra), hanem azok végrehajtását és a vonatkozó törvények betartását.
Az általunk napi rendszerességgel használt termékek nem lehetnek száz százalékosan biztonságosak. A világ legjobb törvényhozója sem garantálhatja, hogy a gyártás során nem fordulnak majd elő hibák. A világ legjobb törvényhozója sem lehet képes garantálni, hogy a világot behálózó beszállítói hálózatokban nem jelentkezik majd egy adott pillanatban valamilyen probléma. Ez éppannyira igaz, mint az, hogy a világ legjobb törvényhozója sem képes megakadályozni a csalás szándékával, jogsértő módon folytatott kereskedelmet.
Szeretném emlékeztetni önöket arra esetre, amelynek következményeként Görögországban hárman haltak meg egy gyártási hibás vasalót használva. Ez a vasaló pedig nemcsak az európai CE jelöléssel volt ellátva, de még egy bizonyos német biztonsági igazoló jelzést is hordozott. Ám a készülék ennek ellenére nem volt biztonságos - valószínűleg azért, mert hamisítvány volt. Nincs az a törvényhozó a világon, aki ezt meg tudná akadályozni. Ez a gyártók felelőssége, és azoké, akiknek feladata biztosítani, hogy a gyártók betartsák a létező szabályozást. Ez utóbbiak a tagállamok piacfelügyeleti szerveit jelentik. Európai piacfigyelő rendszer ugyanis nem létezik, mivel ez a terület a tagállamok kizárólagos felelőssége.
Szeretném felhívni a figyelmet arra, hogy jelen esetben olyan problémával állunk szemben, amely szorosan összefügg a gazdaság globalizációjával. Ez utóbbi azt is jelenti, hogy ma már az egész világot behálózzák az árumozgások. Olyan vállalkozásokat kell elképzelnünk, amelyek rendkívüli költségnyomás alatt működnek, azaz beszállítóikat folyamatosan a költségek csökkentésére szorítják, és ezzel hozzájárulnak az árak csökkenéséhez. Ez nagyon nagy kockázattal jár, hiszen egy adott ponton a biztonság rovására mehet ez az igyekezet.
Emiatt mondjuk folyamatosan, hogy minél nemzetközibb és kiterjedtebb a beszállítói hálózat, annál nagyon a vállalkozások felelőssége annak biztosításában, hogy a meglévő szabályozást a beszállítói hálózat minden szintjén betartsák. Ez okozta a problémát az amerikai gyártó által előállított játékokon található ólomtartalmú festék esetében is. A festéket egy kínai beszállító biztosította, amelyet típusa alapján pedig nem szabadott volna szállítani. Az ügy valójában erről szól.
A vállalati felelősség elve meghatározó súllyal bír. A vállalkozás felelőssége, hogy termékeik megfeleljenek az aktuális európai szabályozásnak. A tagállamok felelőssége csak ezután következik. Az ő feladatuk a piacfelügyelet biztosítása. És végül következünk mi, európai jogszabályalkotók. A mi feladatunk annak biztosítása, hogy a szabályozás korszerű maradjon, és az esetleges kockázatok jóelőre felismerhetők legyenek, és bekerüljenek a szabályozásba.
A Bizottság ezért kezdte meg több mint két évvel ezelőtt a már meglévő, a játékok biztonságáról szóló irányelv alapos felülvizsgálatát. A játékok biztonságáról szóló irányelv az "új megközelítésmódot” követő direktívák közül az egyik legrégebbi. Világosan látszik, hogy az elmúlt húsz évben a játékok piacán drámai változások mentek végbe, így az új irányelv egész sor nemrégiben azonosított kockázatot és veszélyforrást igyekszik kezelni, nagyon szigorú szabályokkal biztosítva, hogy a veszélyeket kiszűrjük - így például a játékokban található vegyi anyagok esetében. Ezt az irányelvet még az év vége előtt a jogszabályalkotók eléé fogjuk terjeszteni.
Az év elején már Önök elé terjesztettünk egy olyan csomagot, amely a piacfelügyelet erősítését célzó intézkedések és a CE jelölés védelmének javítását célzó intézkedések egész csomagját foglalta magába. Ennek kapcsán hadd szóljak röviden a CE jelzésről. Ez a jel azt tanusítja, hogy a gyártó - akár európai, akár európai piacra termelő gyártóról van szó - teljeskörű garanciát vállal arra, hogy terméke a hatályos európai szabályozás által előírtaknak mindenben megfelel. Ez az, amit a gyártó a CE jelöléssel garantál. Ez jelenti a CE jelzés.
Egész sor esetben a gyártó nem kaphat engedélyt a CE jelzés használatára pusztán a saját nyilatkozata és az általa felmutatott bizonyítékok alapján. Minden ilyen esetben egy harmadik testületnek kell tanúsítványt kiadnia. Ezeket a szervezeteket megfelelésértékelő testületeknek nevezzük, és működésükön még sok szempontból lehetne javítani. Már beterjesztettük a megfelelő javaslatokat, amelyek önök, európai jogszabályalkotók számára elérhetőek.
A játékok kapcsán a Bizottságnak és önöknek, mint jogszabályalkotónak, egyaránt nagyon nehéz kérdésben kell most döntést hozna. Akarjuk-e bevezetni azt, hogy minden egyes játékról még piacra kerülése előtt egy harmadik testület állítson ki tanusítványt, vagy meghagyjuk a rendszert, amelyben a gyártók adnak garanciát a CE jelölés használatával, és ezzel felelősséget is vállalnak. Ehhez hozzátenném, hogy a jelenlegi szabályozás értelmében a gyártóknak minden időpontban, minden vonatkozó irattal alátámasztve bizonyítani kell tudniuk, hogy jogszerűen használták a CE jelölést. Vagy egy harmadik utat választunk inkább, és meghatározzuk azokat a játékfajtákat, amelyekről a játékok biztonságáról szóló új irányelvben szerepelni fog, hogy harmadik testületnek kell majd tanústványt kiállítaniuk?
Nem akarom leplezni, hogy ez utóbbi megoldás nagyon rokonszenves a számomra. Erre felhoznék egy példát is: mit tehetünk a faforgácsot tartalmazó játékokkal? Ha ugyanis a gyerekek a szájukba veszik, a faforgács veszélyes anyag. Ezért garantálni kell, hogy ezek a játékelemek semmiképpen nem jelenthetnek a gyerekek számára fenyegetést. Ha nem akarjuk a gyerekektől elvenni Gameboy-aikat - és nem hiszem, hogy bárki erre készülne - a jelen helyzetben nem marad más lehetőség, mint kötelezővé tenni egy harmadik szervezet tanúsítványának megszerzését. A Bizottság ezeken a területeken hasonlóan gondolkodik, és reményeim szerint a délutáni, erről szóló vita során a Parlamentben felmerült gondolatokról is képet tudok majd alkotni.
Végezetül a gyártókhoz és a fogyasztóvédelemhez szeretnék hozzászólni. A termelőknek tisztában kell lenniük azzal, hogy a költségnyomás, bármekkora is legyen, nem menti fel őket a gyártási folyamat és a beszállítói útvonalak minden egyes elemének megvizsgálásától. Minél nemzetközibbé válik a termelés és a beszállítói hálózat, annál nagyobb a piacon szereplő vállalatok felelőssége.
Túl a fentieken, megjegyzem, hogy a fogyasztói szervezetek nagy jót tennének, ha sikerülne tudatosítaniuk, hogy az olcsó és a jó nem mindig ugyanaz. Ez nem csak biztonsági, de minőségi kérdés is, hiszen hányszor látthatták már - akár a karácsonyfa alatt kinyitott játékok esetében is - hogy a gyerek kinyitja, egyszer játszik vele, majd a játék el is romlik. Talán olcsó volt, de bizots nem volt jó minőségű! Az olcsó nem mindig azonos a jóval, de a biztonságossal sem. Ez megköveteli, hogy a fogyasztó felismerje, a termék ára közvetlenül összefügg annak minőségével és biztonságával. Az alacsony ár kultuszát - amely legalábbis némelyik tagállamban terjedőben van -, nos ezt a kérdést egyre aggasztóbbnak találom.
Befejezésül annyit mondanék, hogy az európai jog, bármit is mondjunk, ma jobb, mint amit a világ más részein találunk, ugyanakkor lehet fejleszteni, sőt, fejlesztjük is, és amikor játékokról van szó, minden minőségi elvárás közül a legszigorúbbakat kell alkalmazni, és mi ezeket is alkalmazzuk.
a Bizottság tagja. - Elnök asszony, megtiszteltetés és valódi öröm számomra, hogy Verheugen alelnök úrral együtt a Parlament előtt beszélhetek a veszélyes termékek és a termékbiztonság kérdéseiről. A Bizottságban, mint láthatják, teljes az egyetértés ennek a területnek a rendezésével kapcsolatban, és örömmel osztjuk meg álláspontunkat két, egymást kiegészítő nézőpontból is.
Nyitott társadalmunk és gazdaságunk az állampolgárok számára olyan választást tesz lehetővé, amelyet még egy generációval ezelőtt sem engedhettek volna meg maguknak, vagy egszerűen el sem tudtak volna képzelni. Ez komly előrelépés, de, ahogy az elmúlt hónapokban láthattuk, egy problémát is felvet. Itt természetesen a termékbiztonság kérdésére gondolok, különösen pedig a gyermekjátékokra. A polgároknak tudniuk kell, hogy biztonságukat megfelelő szabályok, éber és határozott hivatalok és felelős vállalkozások segítik.
A helyzet rövid ismertetését a jogszabályok és végrehajtásuk néhány szóban történő bemutatásával kezdem, mivel ez rendkívüli jelentősséggel bíró terület. Úgy vélem, a a fogyasztóvédelem jelenlegi jogszabályi keretei az EU-ban lényegüket tekintve megfelelőek, és tovább fognak erősödni az új megközelítésű irányelvekre vonatkozó bizottsági javaslatnak köszönhetően, amely előkészítés alatt áll. Különösen az általános termékbiztonságról szóló irányelvre gondolok itt, amely RAPEX-, azaz gyorstájékoztatási rendszere révén nagyon szilárd alapok létrehozása felé tett lépés. Már rendelkezünk a szükséges szabályozással ahhoz, hogy megfelelően tudjuk kezelni a kínai vagy egyéb eredetű veszélyes termékeket. A biztonságos termékekkel ellátott belső piaccal kapcsolatos legnagyobb kihívás az, hogy miként történjen a már létező jogi szabályozás hatékony végrehajtása, kikényszerítése. Ez a terület azonban, ha figyelmesen elolvassuk az irányelvet, a tagállamok kompetenciája. A tagállamok piacfelügyeleti szerveinek és vámhatóságainak a kötelessége, hogy a veszélyes termékeket kiszorítsák a piacról, megakadályozva odajutásukat, vagy akár visszahívva, kivonva őket. A tagállamoknak hatékony, arányos és valódi visszatartó erejű büntetéseket kell bevezetniük, és erre vonatatkozóan mondja ki az általános termékbiztonságról szóló irányelv 7. cikke, hogy ez bizony a tagállamok feladata.
A hatóságok által alkalmazott jogi szabályozás ugyanakkor természetesen csak a jogi és etikai kötelezettségeiket tiszteletben tartó vállalkozásokkal együtt működhet, ahogy azt Verheugen biztos úr is említette néhány perccel ezelőtt. A gyártók, importőrök és forgalmazók felelőssége, hogy csak biztonságos termékeket juttassanak a piacra, és amennyibben tudomásukra jut bármilyen, a fogyasztók biztonságát érintő kockázat, úgy megfelelő lépéseket foganatosítsanak.
Néhány szót szólnék egyes termékek közelmúltban történt visszahívásáról is, amelyeket természetesen kiemelten figyelünk. Ezeknek a közelmúltban történt, veszélyes termékeket érintő visszahívásoknak a kapcsán annyit mondanék, hogy a Bizottságot a hallgatás jobban aggasztaná, mint amikor történik valami, mivel a bizalom az átláthatóságnak köszönhetően erősödik. Ezért csak bátorítani tudom a nemzeti hatóságokat, hogy fokozzák piacfigyelő tevékenységüket, és tájékoztassák a Bizottságot a veszélyes termékekről. Azaz ne hallgassanak, se ezért, se azért, mondjuk mert nem akarnak az embereknek karácsony előtt gondot okozni, vagy mert csendben próbálják megoldani a problémát.
Természetesen vannak még nyitott kérdések. A piaci szereplők vajon elég gyorsan tájékoztatnak a felmerült problémákról, és elég erősek-e belső ellenőrzési rendszereik? Hogya biztosíthatjuk, hogy a piacfelügyeleti szervek korábban és hatékonyabban léphessenek fel, és a termék-visszahívásokat hatékonyabban tudják követni? De mindezek ellenére a közelmúltban történt visszahívások annyit megmutattak, hogy lehetséges és szükséges is javulást elérni a teljes beszállítói hálózatok kérdéseben, beleértve egyebek mellett a terméktervezést, a beszállítók felügyeletének végrehajtóit, gyártási folyamat ellenőrzését és az elkészült termékek tesztelését egyaránt.
Szólni szeretnék most a Kínához és az Egyesült Államokhoz fűződő viszonyunkról is. A Bizottságban is kételyek élnek azzal kapcsolatban, hogy Kína vajon eleget tesz-e ezen a területen. A közelmúltban tett kínai látogatásom során a legfőbb üzenet, amelyet közvetíteni probáltam, az volt, hogy Európa sem ma, sem holnap nem hajlandó kompromisszumokra a fogyasztó biztonságával kapcsolatban. Ezt hangsúlyoztam, és sikerült is a kínai hatóságokat rávennem, hogy meghatározott célkitűzések mellett elkötelezzék megukat. A piac részéről nem merülhet fel olyan érv, amely versenyezhetne a termékbiztonság és az emberi élet biztonságának követelményével. Készen állok arra, hogy, amennyiben az ígéretek nem teljesülnek, kikényszerítsük ezek teljesítését. Októberre várom a kínai hatóságok jelentését, és minden, de minden lehetséges dolgot megteszek, hogy meggyőzzem őket: habozás nélkül lépéseket fogok tenni, ha ígéreteiket nem teljesítik.
A Kínával való konstruktív együttműködés máris hozott eredményeket: egyes nem elfogadható minőségű termékek exportengedélyét bevonták. Nézzék, négy napot töltöttem Kínában, és ezalatt a négy nap alatt a két legnagyobb játékgyártó engedélyei közül többet is megvontak. Ennek alapján Európa lényegesen kedvezőbb helyzetben van, mint a többi hasonló gondokkal küszködő fejlett ország. Mint tudják, az Egyesült Államok elnöke által létrehozott munkacsoport szeptember 16-án kiadott jelentésében olyan intézkedéséket javasolt, mint amelyeket Európában már meghoztunk a termékbiztonság javításának érdekében. Kapcsolatban állunk az amerikai fogyasztóvédelmi hatósággal és az érintett döntéshozókkal annak érdekében, hogy a kínai kormánynak szánt üzeneteink kölcsönösen erősítsék egymást. McCarthy asszonnyal, a Belső Piaci és Fogyasztóvédelmi Bizottság elnökével már beszéltem amerikai látogatásának eredményeiről. Jövő héten, amikor magam utazok az Egyesült Államokba, át fogom tekinteni az együttműködés lehetséges formáit. A cél az, hogy a kínaiaknak félreérthetetlen jelzést küldjünk. A megfelelő biztonságosság garantálása ugyanis nem alku tárgya valamely gazdasági térséggel épített kapcsolatokban, hanem a bármelyikre való bejutás elengedhetetlen feltétele.
Az általunk tervezett soronkövetkező lépések ismertetésével zárnám hozzászólásomat. A Bizottság feltett szándéka, hogy mindent megtegyen a karácsonyi idény során eladott játékok biztonságáért, a kellemetlen meglepetések elkerüléséért - és ezt a szándékunkat nagyon világossá tettük. Talán jó ötlet lenne egy karácsonyra szóló megegyezés a gyártókkal, importőrökkel, a fogyasztói szervezetekkel és az összes tagállam hatóságaival is, a szabályozás határozott végrehajtásának érdekében. A Bizottság rendszeresen tájékoztatni fogja a Parlamentet a fejleményekről, különös tekintettel a jelenlegi fogyasztóvédelmi mechanizmus gyengéit és előnyeit számba vevő belső ellenőrzési gyakorlat November közepére várt eredményeiről, valamint a soronkövetkező, november végi EU-Kína csúcs után. A jövő hónap elején, pontosabban harmadikán, a nemzeti szervek Brüsszelben találkozót tartanak, amelyen össze fogjuk vetni nézeteinket arról, hogy a biztonságra vonatkozó irányelvek végrehajtása egyes helyeken hogyan halad. A nagy játékgyártókkal, köztük a Mattel céggel is, már hosszú tárgyalásokat folytattunk, egyebek mellett az eljárásmódok megosztásáról. Ahogy arról nemrégiban a Belső piaci és fogyasztóvédelmi bizottságot tájékoztattam, ez most nem az a pillanat, amikor reflexből, mérlegelés nélkül is cselekedhetünk. Verheugen alelnök úrral és más biztosokkal együtt gondoskodni fogunk a globális termékbiztonság felügyeletével kapcsolatban a közvéleményben felmerült aggályokat erősítő kérdésekre adandó szükséges, arányos és megfelelő válaszok megszületéséről.
Bár Verheugen biztos úr beszámolójában meglehetősen részletesen tárgyalta, hadd mondjak még annyit, hogy az úgynevezett új megközelítésű irányelv-csomag felülvizsgálata során az európai polgárok egészségének és biztonságának megőrzése érdekében meg kell őriznünk az általános termékbiztonságról szóló irányelv alapján létrehozott célzott és sikeres rendszert. Az év végén be fogjuk mutatni az első jelentést, amely az irányelv előírása szerint minden három évben esedékes, és ebből ki fog derülni, hogy a mechanizmus valóban hatékony, és a közösségvállalás, a szolidaritás és az arányosság elvein alapul. Az Önök idevágó nézeteiben egy percig sem kételkedve kérem, hogy helyezzék a biztonság elvét az elnagyolt szabályozáshoz vezető egyszerűsítés célja elé, és támogassák a Bizottság eredeti előterjesztésében foglalt rendelettervezetet.
Azt is tudnunk kell, hogy hasonló dolgok már történtek velünk. Ha visszaemlékezünk arra, hogy milyen kellemetlen piaci események kísérték az élelmiszerbiztonság szabályozását, jó intézményi összehasonlításra nyílik lehetőség, és megkísérelhetjük a termékbiztonság területén a lehető legjobb munkát végezni - ha már a globalizált világban szigetként úgysem létezhetünk. Felügyelnünk kell a folyamatokat, biztosítva arról az európai polgárokat, hogy a Közösség hatóságai mindenütt egyaránt éberek, és ezzel kiegészítik a tagállamok által tett erőfeszítéseket.
a PPE-DE képviselőcsoport nevében. - Elnök asszony, egy japán - hangsúlyozom, japán, nem kínai - mondás szerint "minden probléma gyomrában kincset őrző hegy”.
(DE) Tisztelt elnök úr, ez a javaslat a mezőgazdasági termelők által a szerkezetátalakítási alapban birtokolt befektetésekre vonatkozik és a bizottság a következő megszövegezést hagyta jóvá: "...az idevonatkozó szerkezetátalakítási támogatás 50%-a...” Ezt 25%-ra szeretném módosítani. Ebben megállapodtunk a többi képviselőcsoporttal és remélem, hogy sikerül elfogadni.
(DE) Tisztelt Elnök úr, a képviselőcsoportom nevében a bizottsághoz történő visszautalást szeretnék kérni az eljárási szabályzat 168. cikk (2) bekezdése alapján. Ennek oka az, hogy épp az imént állapodtunk meg abban, hogy a cukorrépa-termesztők 25%-kal járulnak hozzá a szerkezetátalakítási alaphoz, de a Bizottság 10%-hoz ragaszkodik.
A legutolsó változatban a tagállamok ennél többet is elfogadtak. De most ezt is elvetették. A legutóbbi alkalommal már azt fontolgattuk, hogy nem kellene-e kérnünk a bizottsághoz történő visszautalást, és ezért megelégedtünk a 10%-kal. Nem szabad még egyszer így tennünk! Mivel konzultációs eljárás zajlik, a Bizottsággal csak úgy tudunk párbeszédet kezdeményezni, hogy most visszautaljuk a jelentést és tárgyalunk a Bizottsággal és a Tanáccsal.
a Mezőgazdasági és Vidékfejlesztési Bizottság elnöke. - Tisztelt Elnök úr, nem hiszem, hogy helyes lenne visszavinni ezt az ügyet a bizottság elé. Azt gondolom, hogy döntést akarunk hozni. Tovább kell haladnunk a szerkezetátalakítással, ezért nem vinném vissza az ügyet a bizottság elé, és így, attól tartok, elleneznem kell, amit Graefe zu Baringdorf úr szeretne tenni.
előadó. - (EL) Tisztelt Elnök úr, nem értek egyet Graefe zu Baringdorf úr javaslatával. Szeretnék teljesen egyértelműen fogalmazni a Ház előtt: az imént szavaztuk meg azt a javaslatot, amelynek alapján minden termelő, most első ízben, kap 260 euró plusz 25 euró átalányösszeget. Ezáltal a teljes támogatás csaknem eléri a 400 eurót.
Pénzügyi szempontból ez kiegyensúlyozottnak mondható, és úgy vélem, hogy az egész iparágnak segítséget jelent.
előadó. - (EL) Tisztelt Elnök úr, engedje meg, hogy ne olvassam fel a módosítás technikai szövegét, feltéve, természetesen, hogy Ön nem ért egyet a politikai kérdéssel, amelyet felteszek Önnek:
A 318/2006 rendelet 10. cikkének (2) bekezdése a cukorkvóták 2010 utáni időszakra vonatkozó lehetséges további csökkentéséről szól. A Mezőgazdasági és vidékfejlesztési bizottság azelőtt javasolta a módosítást, mielőtt megismerhettük volna az új egységes közös piac szervezésének a tagállamokra és a vállalkozásokra gyakorolt hatásait. A módosítás a kvóták 13,5%-os lineáris csökkentését javasolja a 2010 utáni időszakra. Ha viszont a Bizottság például 10%-os csökkentést javasol a 2010 utáni időszakra, akkor gond lesz.
Az én szóbeli módosításom egyszerűen üzenetértékű és a lehetséges további csökkentésre vonatkozóan olyan módszert igyekszik kialakítani, amelyet el lehetne fogadni a 2013 utáni időszak tekintetében. A módosítás figyelembe fogja venni az üzletvitel menetét, azaz hogy az üzleti vállalkozások milyen mértékben alkalmazkodtak a fennálló helyzethez és a tagállamok helyzetéhez.
Megszavaztam a német képviselőtársam, Niebler úr által az Európai Közösség és Izrael Állam közötti tudományos és műszaki együttműködésről szóló megállapodás megkötését célzó tanácsi határozatról szóló jelentését. Teljes szívből gratulálok az Európai Bizottságnak, amely a kölcsönös előnyök, a másik félnek a megállapodás által érintett területeken folytatott programjaiban és tevékenységeiben való részvételre vonatkozó kölcsönös lehetőségek, a hátrányos megkülönböztetés tilalma, a szellemi tulajdon hatékony védelme és a szellemi tulajdonjogok méltányos megosztásának elvei mentén tárgyalások során kialakította ezt a megállapodást.
Megszavaztam spanyol kollégámnak, Galeote úrnak arra a tanácsi határozatra vonatkozó jelentését, amely felhatalmazza Franciaországot, hogy csökkentett jövedéki adókulcsot alkalmazzon a tengerentúli megyéiben előállított "hagyományos” rum tekintetében, és amely hatályon kívül helyezi a 2002. február 18-i tanácsi határozatot.
A javasolt határozat felhatalmazza Franciaországot, hogy csökkentett jövedéki adókulcsot alkalmazzon a tengerentúli megyéiben előállított "hagyományos” rum jelentős kvótája tekintetében 2007. január 1. és 2012. december 31. között. Ez megnöveli a hagyományos rum esetében jelenleg alkalmazott adóügyi szabályozás volumenét és időtartamát, mivel az elmúlt években romlott a helyzet. Ez nagyszerű hír a cukornád-cukor-rum ágazat számára, amely alapvető jelentőséggel bír e területek gazdasági és társadalmi egyensúlya szempontjából.
Örülök, hogy ez a módosítások nélkül, első olvasatban történő szavazás megnyitja az utat a szöveg gyors elfogadása előtt, és elismerésem azért a fontos munkáért, amelyet francia kollégám, Sudre asszony végzett, aki rendíthetetlenül védelmezte az ügyet a Regionális fejlesztési bizottságban.
Az új adóügyi szabályrendszer figyelembe veszik a tényt, hogy a tengerentúli megyékből származó hagyományos rum versenyképessége számottevő mértékben csökkent 2001 óta, és hogy a cukornád-cukor-rum ágazat támogatása alapvető jelentőséggel bír e régiók gazdasági és társadalmi egyensúlya szempontjából.
Az intézkedés arányban van az ágazat által a legkülső régió státusszal is jelzett hátrányok - különösen az elszigetelt földrajzi fekvés, a kisméretű piac és a nehéz topográfia - következtében jelentkező pluszköltségekkel, amelyek megmagyarázzák a cukornád magas árát.
A Bizottság nagyon helyesen figyelembe vette, hogy 5500 mezőgazdasági üzemben 40000 munkahely függ közvetlenül vagy közvetve a cukornád termesztésétől. Az új adórendszer a Guadeloupe-on működő tíz, a Martinique-on működő kilenc, a Réunionon működő három és a Francia-Guyanában működő egyetlen lepárló, illetve a rumtermeléshez közvetlenül kapcsolódó 22000 munkahely megtartásához is hozzájárul.
Az európai segély hozzájárul a tengerentúli megyékből származó rum piacra jutásához, az ACSK-országok termelői jelentette versenyben való sikerhez, és a segély hasznára válik a helyi termelőknek is, akik pozitív jelre várnak, tudva hogy az elkövetkező években milyen nehézségekkel kell majd szembenézniük, különösen azután a pusztítás után, amelyet a Dean hurrikán a múlt hónapban az Antillákon okozott.
írásban. - (SV) Ma Gerardo Galeote jelentése ellen szavaztam. Franciaországnak nem szabad megengedni, hogy az előírtnál alacsonyabb adók révén előnyben részesítse a tengerentúli megyéiben működő rumtermelőket. A kevésbé fejlett régiók mezőgazdaságát a világ valamennyi országából származó mezőgazdasági termékekre kivetett vámokon keresztül és a közös agrárpolitika (KAP) felszámolása révén lehet a legjobban támogatni. Ezen túlmenően az alkoholra kivetett jövedéki adók az alkoholfogyasztás csökkentését is szolgálják. Az alkohol káros hatásai ugyanakkorák, ha az alkoholt Guadeloupe-on vagy Martinique-on állítják elő, mintha bárhol máshol készülne.
Megszavaztam a német képviselőtársam, Mayer úr által készített jelentést, amely a motorkerékpárok utasülésének kapaszkodójáról szóló európai parlamenti és tanácsi irányelvre vonatkozó módosított javaslatról szól (kodifikált szöveg).
Ám kihasználnám ezt a szavazathoz fűzött indoklást, hogy kritizáljam az európai uniós jogszabályok egységes szerkezetbe történő foglalásának késedelmességét. Az ezzel az üggyel kapcsolatos tények 2003. március 27-ig nyúlnak vissza, amikor az Európai Bizottság előterjesztette a motorkerékpárok utasülésének kapaszkodójáról szóló 93/32/EGK tanácsi irányelv egységes szerkezetbe foglalásáról szóló európai parlamenti és tanácsi irányelvre vonatkozó javaslatát. A jogalkotási szövegek hivatalos kodifikációjának gyorsított munkamódszeréről szóló 1994. december 20-i intézményközi megállapodás értelmében létrehozott Jogi Szolgálatok Konzultatív Munkacsoportja 2003. június 26-i véleményében megállapította, hogy a fenti javaslat nem módosítja érdemben az érintett jogszabályokat, hanem kizárólag az egységes szerkezetbe foglalásra terjed ki. Mégis csak 2007 szeptemberében szavazunk az egységes szerkezetbe foglalásról. Ez nincs rendjén. Felszólítom az Európai Bizottságot, hogy gyorsítsa fel az európai uniós jogszabályok egységes szerkezetbe foglalását.
Megszavaztam német kollégám, Mayer úr jelentését, amely a motorkerékpárok kitámasztó szerkezeteiről szóló európai parlamenti és tanácsi irányelvre vonatkozó módosított javaslatról szól (kodifikált szöveg).
Kihasználom ezt a szavazathoz fűzött indoklást, hogy kritizáljam az európai uniós jogszabályok egységes szerkezetbe foglalásának lassúságát. Az ezzel az üggyel kapcsolatos tények 2003. március 28-ig nyúlnak vissza az időben, amikor az Európai Bizottság előterjesztette a motorkerékpárok kitámasztó szerkezeteiről szóló 93/31/EGK tanácsi irányelv egységes szerkezetbe foglaló európai parlamenti és tanácsi irányelvre vonatkozó javaslatát. A jogalkotási szövegek hivatalos egységes szerkezetbe foglalásának gyorsított munkamódszeréről szóló 1994. december 20-i intézményközi megállapodás értelmében létrehozott Jogi Szolgálatok Konzultatív Munkacsoportja 2003. június 26-i véleményében megállapította, hogy a fenti javaslat nem módosítja érdemben az érintett jogszabályokat, és kizárólag az egységes szerkezetbe foglalásra terjed ki. Ám mégis csak 2007 szeptemberében szavazunk az egységes szerkezetbe foglalásról. Ez nincs rendjén. Felkérem az Európai Bizottságot, hogy gyorsítsa fel az európai uniós jogszabályok egységes szerkezetbe foglalását.
Megszavaztam német kollégámnak, Mayer úrnak a jelentését, amely a motorkerékpárok és segédmotoros kerékpárok hátsó rendszámtáblájának elhelyezéséről szóló európai parlamenti és tanácsi irányelvre vonatkozó módosított javaslatra vonatkozik (kodifikált szöveg).
Kihasználom ezt a szavazáshoz fűzött indoklást, hogy kritizáljam az európai uniós jogszabályok egységes szerkezetbe foglalásának lassúságát. Az ezzel az üggyel kapcsolatos tények 2006. szeptember 5-ig nyúlnak vissza, amikor az Európai Bizottság előterjesztette a motorkerékpárok és segédmotoros kerékpárok hátsó rendszámtáblájának elhelyezéséről szóló 1993. október 29-i 93/94/EGK tanácsi irányelv egységes szerkezetbe foglalásáról szóló európai parlamenti és tanácsi irányelvre vonatkozó javaslatát. Nem tudom, hogy ezt átküldték-e a jogalkotási szövegek hivatalos egységes keretbe foglalásának gyorsított munkamódszeréről szóló 1994. december 20-i intézményközi megállapodás értelmében létrehozott Jogi Szolgálatok Konzultatív Munkacsoportjához. Mindenesetre csak 2007 szeptemberében szavazunk az egységes szerkezetbe foglalásról. Ez nincs rendjén. Felkérem az Európai Bizottságot, hogy gyorsítsa fel az európai uniós jogszabályok egységes szerkezetbe foglalását.
írásban. - (PT) Tudjuk, hogy a Közösség oktatási és képzési statisztikáit az elmúlt évtizedben a tagállamok közötti informális megállapodás alapján fejlesztették, amely az oktatási és képzési statisztikák támogatásáról szóló, 1994. december 5-i tanácsi állásfoglalásra adott válaszként született.
A statisztikákat az együttműködő tagállamok állítják össze és továbbítják önként és évenként a Bizottságnak (Eurostat) az UNESCO Statisztikai Intézetével (UIS) és a Gazdasági Együttműködési és Fejlesztési Szervezettel (OECD) közösen végzett, a hivatkozásokban rendszerint "UOE adatgyűjtésként" szereplő közös intézkedés keretein belül. Az Eurostat emellett és a vállalkozásoknál zajló szakképzésre vonatkozó adatokon felül egyéb forrásokból is gyűjt oktatással, képzéssel és az egész életen át tartó tanulással kapcsolatos adatokat.
Most új jogszabályi keretet próbálunk kialakítani a közösségi statisztikák készítésének szabályozására és formalizálására, hogy életképes rendszerben készülhessenek statisztikák ezekben a szektorokban, de volt némi információhiány és zavar, amelyet tisztázni kellett a parlamenti vita során. A végleges szöveg ezért nagyobb átláthatóságot biztosít; reméljük, hogy a végrehajtás nem fog aránytalan adminisztratív vagy pénzügyi terheket eredményezni.
írásban. - (SK) Gratulálok Nikolaos Sifunakisnak az alapos jelentéshez. Fenntartás nélkül az előterjesztett dokumentum mellett szavaztam. A Kulturális és oktatási bizottságnak az egész életen át tartó tanulás Európai Képesítési Keretrendszerének létrehozásáról szóló javaslattal megbízott előadójaként üdvözlöm a Bizottság jogalkotási kezdeményezését.
Fontosnak tartom, hogy az oktatás, a szakképzés és az egész életen át tartó tanulásnak a lisszaboni stratégia keretében történő hangsúlyozására tett kísérleteinkben azt is biztosítsuk, hogy visszajelzések érkezzenek erről az erőfeszítésről, illetve az oktatás területén az Európai Unióban tett konkrét lépésekről.
Az összehasonlítható statisztikák életképes rendszer alapjait teremtik meg, amely elősegíti az oktatásra és az egész életen át tartó tanulásra vonatkozó statisztikai adatok összevetését. A lehetséges legcélirányosabb statisztikai információ fog rendelkezésünkre állni, amelynek révén figyelmünket a hiányosságokra vagy a rosszul kiválasztott célkitűzésekre fókuszálhatjuk a közösségi oktatáspolitika végrehajtása során.
írásban. - (SV) A Júniusi Lista elfogadja a Bizottság javaslatát és az Európai Parlament módosításait, feltéve, hogy az EU intézményei tiszteletben tartják azt az alapelvet, hogy az oktatáspolitika nemzeti ügy.
A 7. számú módosításában azonban az Európai Parlament Kulturális és oktatási bizottsága azt javasolja, hogy az "Európai Unió alapjogi chartájára” vonatkozó hivatkozás is kerüljön beillesztésre. Ilyen nem létezik. Az EU tagállamai nem fogadtak el ilyen chartát. Csak az alkotmányszerződés tervezete, amelyet 2005 nyarán demokratikus folyamat során elutasítottak, hivatkozott egy ilyen dokumentumra. Másfelől viszont valamennyi EU tagállam aláírta az Európa Tanács emberi jogokról szóló európai egyezményét. Ez azt jelenti, hogy minden EU-állampolgár érvényesítheti alapvető szabadságjogait az Emberi Jogok Európai Bíróságán.
Az európai charta a szubszidiaritásról szóló emelkedett beszédekben gyakran emlegetett "karcsúbb, de hatékonyabb” EU ellentétét képviseli. Az EU-nak a határokon átnyúló ügyekre kellene koncentrálnia, távoltartva magát azoktól az ügyektől, amelyek tekintetében a tagállamok önálló döntéseket hozhatnak, vagy amelyeket nemzetközi szerződések már szabályoznak.
Ebből is következik, hogy az EU alapjogi chartáját el kell utasítani, természetesen az EU-ról szóló "új” szerződéssel együtt.
írásban. - (DE) A statisztikák igazolják azt, amit valamennyien tudunk: a jó oktatás magasabb jövedelmet és a munkanélküliségtől való védelmet ígér. Ebben a tekintetben felelőtlenség az EU részéről, hogy folyamatosan beengedi a képzetlen bevándorlók hatalmas tömegeit, akik aztán élethosszig tartó munkanélküliségre vannak ítélve, és illegálisan kezdenek dolgozni, aminek következtében az alacsony munkabérek által jellemzett ágazatok még nagyobb nyomás alá kerülnek, vagy éppen bűnözőkké lesznek, illetve "csak” nyomás alatt tartják a jóléti államot.
És ha valóban hiány van a képzett munkaerőben, a saját lakosainkat kellene kiképezni, ahelyett, hogy zöld vagy kék kártyákkal olcsó helyettesítőket csábítanánk ide külföldről, lenyomva ezzel a béreket. Ezért fontos, hogy statisztikai adatok álljanak rendelkezésünkre, és segítségükkel választ fel tudjunk lépni a kedvezőtlen trendekkel szemben.
(DE) Tisztelt Elnök úr, tartózkodtam a Jarzembowski-jelentés szavazásakor, mivel Európában a nagysebességű útvonalakat az elmúlt években kibővítették, főleg a nagyvárosok között, míg a rövidebb útvonalakat megdöbbentően elhanyagolták, annak ellenére, hogy az utazások 90%-a a rövidebb útvonalakon történik. Egyrészt Brüsszel azt követeli, hogy az emberek legyenek mobilabbak, és a közlekedést az utakról a vasútra akarja átirányítani, másrészt egy pontosan ezzel ellentétes fejlődést is igyekszik beindítani a privatizáció varázsszere segítségével.
Az EU-nak biztosítania kell, hogy közös szabványok és rendszerek tegyék lehetővé a határokon átnyúló vasúti közlekedést, illetve, hogy támogassák a főútvonalakat érintő fontos projekteket. Végül azonban meg kell érteni, hogy a magánbefektetők nem az ország és a lakosság érdekeit tartják szem előtt, hanem csak a befektetéseik megtérülését és az így elért hasznot.
A következő napirendi pont a Tanács nyilatkozata a halálbüntetés moratóriumáról szóló tanácsi határozat végrehajtásáról.
Tisztelt elnök asszony, örömömre szolgál, hogy itt lehetek ma, és egy olyan ügyről beszélhetek, amely központi szerepet tölt be közös európai értékrendszerünkben. A halálbüntetés ellenzése szerves része az EU emberi jogi politikájának és tárgya volt az EU első emberi jogi iránymutatásának is. Ez az iránymutatás, amint azt Önök is tudják, hölgyeim és uraim, 1998 óta meghatározza a kérdéssel kapcsolatos uniós álláspont fő aspektusait, és így kikristályosította jól ismert, a halálbüntetést ellenző álláspontunkat.
Idézzük fel az EU-nak a halálbüntetéssel kapcsolatos célkitűzéseit, ahogyan azokat az iránymutatás magában foglalja. Az első célkitűzés, hogy a halálbüntetés egyetemes eltörlésére törekedjünk. Ez olyan politikai álláspont, amelyet valamennyi EU-tagállam elfogadott és betart.
A második célkitűzés, hogy azokat az országokat, ahol a halálbüntetés még létezik, felszólítsuk alkalmazásának fokozatos korlátozására, és ragaszkodjunk ahhoz, hogy a nemzetközi normák minimumának megfelelően hajtsák azt végre. Nagyon örülök, hogy itt lehetek ma a képviselőházban és beszámolhatok Önöknek a halálbüntetés eltörléséért folytatott küzdelmünk legfrissebb fejleményeiről. Amint tudják, a közelmúltban útnak indítottunk egy fontos kezdeményezést ezen EU-célkitűzések támogatására. Természetesen a Tanács ez év június 18-i határozatára utalok, amelyben az Európai Unió elkötelezte magát, hogy egy régiókon átnyúló szövetség tagjaként a halálbüntetés elleni állásfoglalást terjeszt elő az ENSZ 62. közgyűlésén.
A Parlament két, idén februárban, illetve áprilisban elfogadott állásfoglalásban szólította fel az Európai Uniót, hogy ilyen kezdeményezést tegyen. Mivel az ENSZ közgyűlésének harmadik ülésszaka hamarosan megkezdődik, megértem, hogy szeretnék tudni, hogyan készül a Tanács erre az eseményre. Pár pillanat múlva egy kicsit többet fogok mondani a folyamatban lévő előkészületekről.
De előtte engedjék meg, hogy röviden visszatekintsek a halálbüntetésre vonatkozó iránymutatás elfogadása óta eltelt csaknem 10 évre. Kihangsúlyoznám, hogy nagyon sokat elértünk 1998 óta. Az eszközök széles körét alakítottuk ki a halálbüntetés ellen folytatott kampányunk során, a diplomáciai lépésekben, nyilatkozatokban és multilaterális diplomáciában megtestesülő politikai fellépéstől az Európai Kezdeményezés a Demokráciáért és az Emberi Jogokért keretében adott pénzügyi támogatásig, amelynek létezését, és hogy eszközként rendelkezésünkre áll, alapvetően az Európai Parlament erőfeszítéseinek köszönhetjük.
2006. július 1. és 2007. június 30. között például az Európai Unió 28 országban tett a halálbüntetéssel kapcsolatos általános diplomáciai lépéseket, Bahreintől Zambiáig; és egyedi esetekben is több országban tettünk diplomáciai lépéseket Jementől Iránig; továbbá, az EU gyakran tesz nyilatkozatokat is ezzel a témával kapcsolatban. Hogy egy olyan példát hozzak, amely eléggé széles médianyilvánosságot kapott: idén augusztusban az Európai Unió kibocsátott egy nyilatkozatot a 400. Texasban történt kivégzéssel kapcsolatban. Azt is szeretném kiemelni, hogy a halálbüntetés a harmadik országokkal az emberi jogok ügyében folytatott párbeszédek és konzultációk napirendjén is szerepel, és egy országgal szemben sem félünk szóba hozni a kérdést. A hatékony multilateralizmusba vetett hitünk az ENSZ és egyéb nemzetközi testületek keretei közt folytatott kitartó cselekvés formáját is ölti a halálbüntetés elleni fellépések során.
Az Európai Unió 1997 és 2005 között minden évben előterjesztett egy állásfoglalást a halálbüntetéssel kapcsolatban az ENSZ emberi jogi bizottságának, és - akciónkat 2006 decemberében újraindítva - az EU előterjesztett egy nyilatkozatot a halálbüntetéssel kapcsolatban az ENSZ közgyűlésének is, amelyen kezdetben 85 aláírás szerepelt és később még 10 további ország is aláírta. Az Európai Unió elnöksége megismételte a 2006. decemberi nyilatkozatot az Emberi Jogi Tanács negyedik ülésének 2007. márciusi megnyitóján.
A halálbüntetés alkalmazásával kapcsolatos folyamatos aggályok ellenére örömmel nyugtázzuk a halálbüntetés eltörlésével vagy az arra vonatkozó moratórium bevezetésével kapcsolatban világszinten megnyilvánuló trendet. A világ országainak több mint a fele hivatalosan vagy a gyakorlatban már eltörölte a halálbüntetést: az Amnesty International szerint 133 ország. Szeretném azt hinni, hogy az Európai Unió, ideértve természetesen az Európai Parlamentet is, az elmúlt években végzett rendszeres és kitartó munkája révén szerepet játszott - még ha szerényet is - ebben az eltörlés irányába mutató változásban. Az Európai Unió által a halálbüntetés ellen tett lépések e rövid listája bizonyítja az üggyel kapcsolatos elkötelezettségünket, és engedjék meg, hogy kihangsúlyozzam: köszönettel tartozunk az Európai Parlamentnek, amiért lojális szövetségesünk volt a munkánk során. Ez visszavisz engem a napirendi ponthoz, azaz az ENSZ közgyűléséhez beterjesztendő állásfoglaláshoz, amely a halálbüntetés moratóriumára és a halálbüntetés eltörlésére szólít fel.
A kezdeményezés megerősíti, hogy az Európai Unió az egész világon az eltörlést szorgalmazó erőfeszítések élén áll, és hogy a jövőben is minden esetben és minden körülmények között ellenezni fogja a halálbüntetést, mivel kegyetlen és embertelen büntetésnek tekinti. Sokat nyerhetünk ezzel a kezdeményezéssel, de sokat is veszíthetünk, ha nem érünk el sikert. Nem szabad elfelejtenünk, hogy ez a harmadik kísérletünk, megismétlem, a harmadik kísérletünk, hogy - az előző kettő, 1994-es és 1999-es kudarcunk után - állásfoglalást kapjunk az ENSZ közgyűlésétől a halálbüntetés tekintetében.
Itt nem több és nem kevesebb forog kockán, mint a halálbüntetés eltörlését célzó globális erőfeszítés vezetőiként élvezett szavahihetőségünk. A Tanács ezért tartotta szükségesnek, hogy alaposan felkészüljön, és hogy elegendő ideje legyen egy régiókon átnyúló szövetség kialakítására. Ez nem lett volna lehetséges a 61. közgyűlés időpontjában, ahogyan azt Önök közül néhányan szerették volna. Nem csupán a Tanács szakértői voltak ezen az állásponton. Számos nem kormányzati szervezet, amely az ezzel kapcsolatos küzdelmet vezette, mint például a Koalíció a Halálbüntetés Ellen, arra kért minket, hogy ne siessünk túlságosan az állásfoglalás előterjesztésével, hanem inkább várjunk, hogy a siker biztosítva legyen. Pontosan ezt az utat követtük. A Tanács június 18-i, az állásfoglalásnak az ENSZ 62. közgyűlésén történő előterjesztéséről szóló határozata egy új szakasz kezdetét jelöli a többoldalú diplomáciában.
A Tanács, az Elnökség és a tagállamok mind szerepet játszottak a Tanács határozatának gyakorlatba történő átültetésében. A KKBP Emberi jogi munkacsoportja már a nyári szünet előtt döntött az alkalmazandó megközelítésről, vagyis arról, hogy az EU-tagállamok megegyeznek egy szövegtervezetben, majd a második fázisban további társszerzőket keresnek a világ különböző régióiból; ez megtörtént, és így augusztus végén sor került az első megbeszélésre a társszerzőkkel New Yorkban. Két héten belül megállapodás született a szöveggel kapcsolatban. Most lobbykampányt indítunk, hogy társtámogatókat találjunk az állásfoglalás-tervezetünkhöz. Miközben itt beszélek, nagykövetségeink az egész világon lehetséges támogatókat keresnek a kezdeményezésünkhöz. Minden lehetséges lépést megteszünk, hogy maximális támogatást szerezzünk, és sikeres legyen ez az állásfoglalás.
Ebben a szellemben, hölgyeim és uraim, a bizalmukat és támogatásukat kérem ahhoz, hogy kiteljesíthessük ezt a folyamatot. Önök bizonyára tisztában vannak azzal, milyen bonyolultak néha a politikai tárgyalások. Meg fogják ezért érteni, hogy az Elnökségnek bizonyos fokú rugalmasságra és mozgástérre van szüksége, hogy kialakíthassa és menedzselhesse egy ilyen komplex kezdeményezés megfelelő menetrendjét, mert ez egy régiókon átnyúló kezdeményezés, és a társszerzőknek is át kell nézniük az állásfoglalás szövegét és stratégiáját; ezenkívül gyorsan kell kapcsolatot kiépítenünk sok lehetséges társszerzővel, hogy a kezdeményezésnek súlya legyen.
Egy olyan kampányba kezdtünk, amely egyben nagy kihívás is, de meggyőződésem, hogy ha összehangolt lépéseket teszünk, sikerre vihetjük ezt a kezdeményezést.
a PPE-DE képviselőcsoport nevében. - (LT) Tisztelt elnök asszony, biztos úr, államtitkár úr, hölgyeim és uraim, ma visszatérünk itt az Európai Parlamentben a halálbüntetésre vonatkozó moratórium kérdésére. Az elmúlt évben már kétszer megtárgyaltuk ezt a kérdést, és két állásfoglalást is elfogadtunk a halálbüntetésre vonatkozó világszintű moratórium alkalmazásáról (február 1-jén és április 26-án).
Csak sajnálni tudjuk, hogy bár az Európai Parlament mindegyik állásfoglalás esetében felkérte a Tanácsot, terjessze elő az állásfoglalást az ENSZ közgyűlésének, a Tanács még nem tette ezt meg. A Tanács ezt a 62. közgyűlés ülésének megkezdése előtt is megtehetné, és az állásfoglalásokat még az év vége előtt el lehetne fogadni.
A halálbüntetés kegyetlen és embertelen büntetés, amely sérti az egyik alapvető emberi jogot, az élethez való jogot, és valóban nem tűrhetjük, hogy minden évben emberek ezreinek kell szembenézniük a halálbüntetéssel Iránban, Kínában és egyéb országokban. A halálbüntetésre vonatkozó globális moratórium bevezetése - amelynek célja a halálbüntetés eltörlése - ezért az egyik legfontosabb politikai célunk marad, és a kérdés tekintetében nem csupán a parlamenti képviselőcsoportok közötti konszenzusra van szükség, hanem valamennyi EU-tagállam konszenzusára is.
Biztos vagyok benne, hogy az állásfoglalás elfogadása során az Európai Parlament rendkívüli szolidaritásról és összefogásról tehet tanúbizonyságot, az olyan véleménykülönbségek ellenére is, amelyek például február 10-ének a halálbüntetés elleni európai nappá történő nyilvánítását érintik.
Az Európai Parlament előtt óriási lehetőség áll, hogy demonstrálhassa egységét és szolidaritását a Tanácsnak, különösen hogy olyan politikai kérdésben kell döntést hozni, amelynek nyilvánvaló hozzáadott értéke van. Az érték nélküli politizálás csak olcsó politikacsinálás és populizmus, miközben az emberi élet mindannyiunk számára érték, tekintet nélkül a földrajzi vagy kulturális különbségekre.
Arra bíztatom képviselőtársaimat valamennyi képviselőcsoportban, hogy támogassák ezt a fontos állásfoglalást.
a PSE képviselőcsoport nevében. - (DE) Tisztelt elnök asszony, Lobo Antunes államtitkár meggyőzően mutatta be a Tanács erőfeszítéseit. Nincs semmi hozzáfűznivalóm ahhoz, amit a miniszter elmondott. A képviselőcsoportunk teljes mértékben támogatja az Önök erőfeszítéseit, amelyeket annak nyilvánvalóvá tétele érdekében tesznek, hogy az Európai Unió nem csupán a moratóriumot kívánja erőteljesen támogatni, hanem a halálbüntetés egész világon történő betiltását is.
Amint azt az előző felszólaló elmondta, az Európai Parlament idén már kétszer is kijelentette: ez a Parlament a halálbüntetés betiltásáért folytatott küzdelem élén áll. Számunkra, európai szociáldemokraták számára, a halálbüntetés az emberi etika legmélyebb pontja. Egy olyan országból jövök, amelyben az emberi méltóság az alkotmány első cikkében szerepel. A kormány minden egyes rendeletével köteles azt megőrizni és megvédeni. Ez hazám alkotmányának üzenete. Ennek az üzenetnek az alapján állítottuk össze az Európai Unióban az alapjogi chartát, amelynek legfontosabb üzenete ugyanaz, mint a fenti: az emberi méltóság az Európai Unió legfontosabb vezérlő elve.
Egyszerűen fogalmazva, a halálbüntetés az emberi méltóság ellentéte. A halálbüntetés az emberi lény lealacsonyítása a létezés legalacsonyabb szintjére. Minden egyes erkölcsös demokratának az a kötelessége, hogy betiltassa. Azért küzdünk, hogy ezt a moratóriumot az Európai Unió támogassa. Ám miért nincs akkor egyetértés a Tanácsban?
Van egy tagállam a Tanácsban, amely bojkottálja az Európai Unió közös állásfoglalását. Nem habozom nyilvánosan megnevezni ezt az országot itt. Ez a lengyel kormány, amely nem akarja, hogy meghozzuk ezt az alapvető döntést. Összekapcsolja a halálbüntetés kérdését egyéb témákkal, és a következőket mondja: ha mások összekötik az erre a témára vonatkozó véleményüket az abortusszal és az eutanáziával kapcsolatos véleményükkel, akkor mi is készek leszünk a halálbüntetés ellen érvelni. Ez egy átlátszó érvelés! Miért? Örömmel elmondom Önöknek. Felolvasnék egy idézetet, amely egy idén július 28-án elhangzott rádióinterjúból származik. Idézem: "Én személy szerint a halálbüntetés szószólója voltam, vagyok és leszek. Ennek a büntetésnek a visszaállítása jelenleg nem lehetséges, de azzal számolok, hogy a jövőben kedvezőbbé válik a légkör az EU-ban.” Lech Kaczyński, a Lengyel Köztársaság elnöke.
Ez az oka, hogy még nem született meg az európai tanácsi állásfoglalás a moratóriumról. A lengyel elnök a halálbüntetés szószólója és reméli, hogy a jövőben kedvezőbb lesz a légkör az újbóli bevezetéséhez az Európai Unióban. Ezért azt mondom: ez a Parlament gondoskodni fog róla, hogy az európai légkör halálbüntetés-ellenes maradjon. Ez a kérdés kulcsa.
Amíg csak az európai szocialistáknak lesz befolyása, ezt fogjuk tenni. Feltennék azonban egy kérdést a Tanácsnak - nem Önnek személy szerint, Lobo Antunes úr, hanem a többi 26 ország állam- és kormányfőjének. Meddig nyugszik bele a többi 26 állam- és kormányfő a dologba, és hallgat arról a tényről, hogy valaki, aki nyíltan kijelenti, hogy ő a halálbüntetés szószólója, megbénítsa az Európai Tanácsot ebben a kérdésben? Erre is választ kell kapnunk.
Tárgyalások egy régióközi együttműködési egyezményről a Mercosur-ral és új kétoldali kapcsolatról Brazíliával (vita)
A következő napirendi pont a Tanács és a Bizottság nyilatkozatai a régióközi együttműködési egyezményről a Mercosur-ral és az új kétoldali kapcsolatról Brazíliával folytatott tárgyalásokról.
Értelmezésünk szerint az Európai Unió és a Mercosur közötti együttműködési egyezménynek minden tekintetben átfogónak kell lennie, azaz politikai és gazdasági együttműködésről kell szólnia, amely nem csupán a kereskedelem és a beruházások támogatását célozza, hanem az Európai Unió és a régió közötti stratégiai kapcsolat határozott erősítését is. Ez a megállapodás a legnagyobb szabadkereskedelmi övezetet hozza létre két regionális blokk között, csaknem 700 millió lakossal, erősítve a gazdasági és társadalmi integrációt, elősegítve a beruházásokat és számottevő gazdasági növekedést eredményezve mindkét régió számára.
A dohai fejlesztési menetrendről folytatott tárgyalások eredményei befolyásolták a tárgyalási folyamatot. Nem nézhetjük azonban az együttműködési egyezményt tisztán gazdasági szempontból, ki kell hangsúlyozni az egyezmény politikai dimenziójának jelentőségét is.
A minőségi előrelépéshez - amelyet az Európai Unió és a Mercosur közötti kapcsolatok terén valamennyien szeretnénk elérni - alapvetően fontos, hogy figyelembe vegyük a politikai és gazdasági elemek közötti egyensúlyt. El kell azonban ismernünk, hogy hétéves tárgyalások után holtpontra jutottunk. A holtpont az előterjesztett ajánlatok közötti ellentmondásból vagy különbségből ered.
Az Európai Unió által tett ajánlat minden ágazatot lefedett, míg a Mercosur ajánlata kihagyott olyan ágazatokat, amelyek nagyon fontosak az Európai Unió számára. A portugál elnökség arra vár, hogy a Mercosur által mutatott politikai elkötelezettség továbbfejlesztett javaslat formáját ölti, és így a Bizottság folytatni tudja a tárgyalásokat olyan egyezmény gyors megkötésének szándékával, amely mindkét fél szempontjából tisztességes és kiegyensúlyozott.
Az Európai Unió és Brazília között július 4-én, a lisszaboni csúcstalálkozón létrehozott stratégiai partnerséget nem csupán a Brazíliával meglévő kapcsolatok erősítésére szolgáló eszközként, hanem az Európai Unió és Latin-Amerika közötti régióközi kapcsolatok bővítésének eszközeként, és különösen az EU és a Mercosur között folyó tárgyalások előmozdítását szolgáló eszközként kell tekinteni.
A Brazíliával lefolyt csúcstalálkozót követően kiadott közös közlemény egyértelműen kinyilvánítja az EU-Mercosur együttműködési egyezményről folytatott tárgyalások lezárására vonatkozó elkötelezettséget.
Különös tekintettel Brazíliára és szem előtt tartva ennek az országnak a nemzetközi színtéren egyre növekvő stratégiai jelentőségét, a portugál elnökség tevékenységének keretében létrehozott partnerség az Európai Unió és Brazília közötti új kapcsolatok kezdetét jelentette, hasonlóan ahhoz, mint amit jelenleg Oroszország, India és Kína vonatkozásában látunk. A partnerség cselekvési terv alapján fog fejlődni, amely magában foglalja a párbeszéd és az együttműködés erősítését a kölcsönös érdeklődésre számot tartó területeken, amelyeket a Bizottságnak a Tanácshoz címzett, az EU és Brazília közötti stratégiai partnerségről szóló közleménye vázol fel, és amelyek közé természetesen a Mercosur-napirend is beletartozik.
a Bizottság tagja. - Tisztelt elnök asszony, hálás vagyok a lehetőségért, hogy megvitathatjuk ezt a nagyon fontos ügyet. Amint azt helyesen kiemelték, a Brazíliával való stratégiai partnerség létrehozásáról szóló döntés visszavezethető a Bizottság Brazíliáról szóló első közleményéhez, ahol javasoltunk a Brazíliával fennálló kapcsolatainkban követendő stratégiát javasoltunk, és a Lisszabonban tartott első EU-Brazília csúcstalálkozó megerősítette és megszilárdította ezt az új kapcsolatot.
Miért érdemes szorosabb kapcsolatot ápolni Brazíliával? Az EU és Brazília stratégiai partnersége természetes válasz a geopolitikai realitásokra. Brazília fokozatosan nemzetközi szereplővé válik, amelynek komoly súlya van az olyan fontos globális kérdésekben, mint például az éghajlatváltozás, a szegénység elleni küzdelem, a béke, a biztonság és a multilateralizmus. Tiszteletnek örvend a fejlődő világban, amit az is mutat, hogy Brazília tölti be a WTO-n belül a G20 elnöki posztját, vagy hogy aktív támogatója a dél-dél párbeszédnek.
Új partnerségeket alakított ki minden fontos szereplővel: Kínával, Oroszországgal és az Egyesült Államokkal. Az Európai Unió sokat nyerhet a Brazíliával ápolt szorosabb partnerségből, előrehaladásra törekedve a közös érdeklődésre számot tartó globális ügyekben.
A stratégiai partnerség biztosítja ehhez a megfelelő keretet, amint azt a BRIC-csoport többi tagjával kapcsolatban szerzett tapasztalatok is alátámasztják. Milyen hatása lesz ennek a partnerségnek Latin-Amerikára és különösen a Mercosur-régióra? A regionális integráció támogatása a partnerség egyik sarokköve. Ezt a Bizottság közleménye világosan kijelenti, és Brazília is így értelmezi. Lula elnök nagyon határozottan kijelentette ezt a júliusban tartott első EU-Brazília csúcstalálkozón.
Nem hangsúlyozhatom ki eléggé a Déli Közös Piac jelentőségét az Európai Unió számára. Amellett, hogy osztozunk a kulturális és politikai értékeinkben, úgymint a demokrácia, az emberi jogok és a társadalmi igazságosság, hatalmas gazdasági potenciál vár feltárásra a gazdaságilag egymást kiegészítő két régió között. Az EU a Mercosur elsőszámú kereskedelmi és beruházási partnere. Évente 50 milliárd euró értékű termék és szolgáltatás szeli át az óceánt. A Mercosur-országokban történt EU-beruházások összértéke pedig körülbelül 100 milliárd euró volt 2005-ben.
És a legfontosabb az, hogy őszintén hiszünk a gazdaságilag és politikailag integrált Mercosur potenciáljában. A strukturális konvergenciaalap és a Mercosur parlament közelmúltban történt létrehozása nagyon biztató jelek. Az EU határozottan támogatja ezt az integrációs folyamatot, nem pusztán szavakban, de konkrét tettekben is.
Az Európai Unió a Mercosur-integráció szinte kizárólagos pénzügyi támogatója volt és lesz a jövőben is. 50 millió eurót különítettünk el az elmúlt öt évben és ugyanekkora összeg áll rendelkezésre az aktuális pénzügyi terv (2007-2013) számára is a Mercosur intézményeinek kiépítésére, a civil társadalom megerősítésére és a gazdasági integráció elősegítésére.
Az EU-Mercosur együttműködési egyezmény megkötése hatalmas lépés lenne előre a régió integrációs folyamatában. Ezért marad az Európai Unió továbbra is határozottan elkötelezett a tárgyalások lezárása mellett, és ezért akarja folytatni a tárgyalásokat, mihelyst világosabbá válik a helyzet a dohai fejlesztési fordulón.
A Brazíliával való stratégiai partnerség Brazília és a Mercosur melletti döntés. A kapcsolatok két szintje - nemzeti és regionális - kiegészíti és kölcsönösen támogatja egymást. A partnerség semmilyen formában nem helyettesíti régióközi EU-Mercosur tárgyalásokat.
Teljesen egyetértünk Brazíliával abban, hogy a Mercosur volt és marad bilaterális gazdasági és kereskedelmi kapcsolataink egyetlen platformja. Meggyőződésem, hogy a Brazíliával, a Mercosur legnagyobb tagjával történő kapcsolatfelvétel révén valódi hozzáadott érték adódik a regionális integrációs folyamathoz. Az EU-val közös menetrend kapcsán szerzett tapasztalatok arra fogják bátorítani Brazíliát, hogy jobban támogassa a Mercosur erőfeszítéseit a közös piac és a politikai unió kiépítése terén.
a PPE-DE képviselőcsoport nevében. - (ES) Tisztelt elnök úr, tanácsi hivatalvezető úr, biztos úr, hölgyeim és uraim! Először is szeretnék köszönetet mondani a portugál elnökségnek és a biztos úrnak a Nemzetközi kereskedelmi bizottság által feltett világos kérdés szövegével kapcsolatban szükséges és fontos észrevételek megtételéért.
Ahogy azt mindannyian tudjuk, Brazília hatalmas és csodálatos, óriási potenciállal rendelkező ország, amely politikai és gazdasági fejlődése fordulópontjához érkezett. A közöttünk lévő kapcsolat erős, de még tovább tudjuk és még tovább is kell erősíteni. Azt is mindenki tudja, elismeri és tiszteletben tartja, hogy Brazília és Portugália között különleges kapcsolat létezik.
- (PT) Teljesen megértjük kiváló és nagyra becsült portugál barátaink álláspontját, érdekeit és aggályait, mivel osztjuk ezeket.
(ES) Mindemellett az Európai Unió, a Bizottság, a Tanács és a Parlament mindig támogatását fejezte ki a Mercosur regionális integráció megszilárdítása iránt, tárgyalást folytatott a tömbbel és lehetőség szerint támogatta a regionális egyesülést.
Ahogy az már korábban elhangzott, Brazília kétségtelenül kulcsfontosságú szerepet tölt be ezen a téren. Ha a Bizottság közleménye és a Brazíliával való tervezett stratégiai partnerség ebbe az irányba mutat, annál jobb. Ez az Európai Parlamentet igazolná, amely véleményt nyilvánított az EU és a Mercosur által folytatott tárgyalásokról szóló, egy évvel ezelőtt elfogadott jelentésről szóló vita és szavazás során - amely jelentésnek megtiszteltetés, hogy én lehettem az előadója.
Tehát tekintettel a közlemény miatt kialakult zűrzavarra, a Parlamentnek biztosítania kellett, hogy ez a kérdés tisztázódjon, és hogy folyamatos tájékoztatást kapjunk.
Azzal is tisztában vagyunk, hogy az Európai Unió és a Mercosur közötti ambiciózus megállapodás megkötésével kapcsolatos várakozások nem tarthatnak örökké, és amennyiben maga a Mercosur nem ér el előrehaladást az integrációja terén, továbbá az Európai Unió és a Mercosur közötti tárgyalások továbbra is stagnálnak - a dohai megállapodással vagy anélkül -, döntést kell hozni a tárgyalásokkal kapcsolatban, és a legfontosabb dolognak ismét a hatékonyságot kell tekinteni: a Brazíliával való kétoldalú megállapodás megkötését.
Amennyiben azonban erre nem kerül sor, tisztelt elnök úr, hölgyeim és uraim, a Mercosurral való megállapodás elérésére kell törekednünk. Összefoglalva, igent mondunk a Brazíliával való megállapodásra anélkül, hogy az hátrányosan érintené a Mercosur egészével folytatott tárgyalásokat.
a PSE képviselőcsoport nevében. - (DE) Tisztelt elnök úr, biztos úr, a tanácsi hivatalvezető úr! Mi a Nemzetközi Kereskedelmi Bizottságban azért kértük ezt a vitát, mert nagyon aggaszt bennünket az, hogy egyre több és több különféle megállapodást kötünk, amelyek a külgazdaság területén végzendő munkánk egészére kihatnak, és amelyeknek természetesen mindig van külpolitikai vonatkozása. Vannak kétoldalú szabadkereskedelmi megállapodásaink, partnerségi megállapodásaink és stratégiai megállapodásaink, és aggasztó számunkra, hogy hogyan lehet ezeket úgy összehangolni, hogy a külpolitika és a külgazdaság terén a globalizációval kapcsolatban tapasztalható kihívások megoldása érdekében következetes európai megközelítést alkalmazzunk.
Biztos úr! Ön nagyon helyesen mondta azt, hogy Brazília fontos ország számunkra. Ezen kívül rendkívül örülök annak, hogy a Tanács hivatalvezetője is jelen van, és természetesen ebben mindannyian egyetértünk. Brazília nem csupán jelentős ország; sok tekintetben fantasztikus ország. A kérdés pusztán a következő: hogyan kapcsolható össze értelmesen ez a stratégiai megállapodás azzal az elképzeléssel, miszerint egyidejűleg regionális megállapodást kötünk a Mercosurral, amely nagyon zavaros helyzetbe került? Az egyszerűen nem igaz, hogy csodálatosan haladnak a tárgyalások. Ez nagyon bonyolult dolog.
Ezenfelül többoldalú megállapodást akarunk kötni a Dohai Fordulón. Egyáltalán nem tűnik valószínűnek, hogy ez a dolgok megkoronázása lehet majd, ha egyáltalán véghez tudjuk vinni. Tehát hogyan szeretnék összehangolni egyszerre mindezt? Ez a kérdés.
A következő napirendi pont a városi szállításról szóló zöld könyv.
Tisztelt elnök úr! Korábban a biztosok testületéhez nyújtottam be ezeket a városi mobilitásról szóló javaslatokat, és örülök annak, hogy most az Európai Parlamentnek is ízelítőt adhatok ezekből.
Az Egyesült Nemzetek az éghajlatváltozásról szóló nemzetközi konferenciát készíti elő, amelyet Balin rendeznek meg decemberben. Tegnap New Yorkban az államfők részvételével sor került egy előkészítő ülésére, amelyen az Európai Unió előterjesztette rendkívül ambiciózus javaslatát az üvegházhatást okozó gázok kibocsátásának legkésőbb 2050-ig a felére történő csökkentéséről.
A városi közlekedés azon területek közé tartozik, ahol erőfeszítéseket kell tenni. Az egyéni és tömegközlekedés, valamint az teheráru-szállítás felelős a közutakról származó CO2-kibocsátás 40%-áért és az egyéb szennyező anyagok kibocsátásának 70%-áért.
Az általam a mai napon Önök elé terjesztett zöld könyv egy januártól júniusig tartó intenzív kezdeti konzultáció eredményeképpen született meg: megbeszéléseket folytattunk intézményekkel, városi önkormányzatok képviselőivel, az érintettekkel és a lakossággal. Ebből a konzultációból az derült ki, hogy az érintettek nagyon szívesen felhelyeznék az európai napirendre a városi mobilitás kérdését. Nem hagyhatjuk az európai helyi hatóságokra, valamint a városokra és a nagyvárosokra, hogy saját maguk oldják meg ezt a nagy kihívást jelentő helyzetet.
Nem áll szándékomban, hogy központi megoldásokat szabjak meg, amelyek nem felelnek meg a helyi körülményeknek. Az Uniónak - az összes érintett féllel együttműködve - inkább az a szerepe, hogy felismerje a városi mobilitás akadályait, és megoldásokat találjon azok megszüntetésére. Az Európai Uniónak fel kell hívnia a figyelmet erre a kérdésre és szükség esetén vezető szerepet kell vállalnia.
Milyen szempontok alapján kell átgondolnunk a városi mobilitás kérdését? Személy szerint én úgy gondolom, hogy öt alapvető célt kell kitűzni. Először is, elnök úr, hölgyeim és uraim, ki kell alakítani a közlekedési dugóktól mentes városokat és nagyvárosokat. Európa-szerte a városok és nagyvárosok központjaiban egyre növekvő forgalom miatt állandó közlekedési dugók alakulnak ki. A városi forgalmi dugók gazdasági következményei az EU bruttó hazai termékének körülbelül 1%-át teszik ki. A tapasztalatok azt mutatják, hogy nem létezik egyetlen megoldás a forgalmi dugók csökkentésére. A tömeg- és társas közlekedést, a gyalogos közlekedést és a kerékpározást - amelyek a személygépkocsi-használat alternatíváját jelentik - biztonságosabbá és vonzóbbá kell tenni. A személygépkocsik közös használata (az autót egy utazás során több ember osztja meg egymás között - "car-pooling” -, illetve az autót több ember használja különböző időpontokban - "car-sharing”), valamint hatékonyabb teherszállítási rendszer bevezetése a városok és a nagyvárosok közlekedését dinamikusabbá teheti.
Másodszor, az energiahatékonyság javulása és az alternatív üzemanyagok használata következtében a városok és a nagyvárosok zöldebbé válnak. A városi forgalomkorlátozások, a zöld zónák létrehozása és a városi útdíjak alkalmazása a megoldás részét képezhetik, de fejleszteni és javítani kell a tömegközlekedési infrastruktúrát.
Ezenkívül a városoknak és a nagyvárosoknak intelligensnek kell lenniük. Az európai városokban és nagyvárosokban jelenleg állandóan nő a teher- és az utasszállítás iránti igény. Az intelligens szállítási és forgalomirányítási rendszerek, valamint a műholdas navigáció a lehetőségek tárházát kínálja a mobilitás fejlesztéséhez, amennyiben élünk az általuk biztosított lehetőséggel. A városokban és a nagyvárosokban a kiszállítás racionalizálása a műholdas navigációs tájékoztatás alkalmazásával fejleszthető. Ez jelenleg a GPS, a jövőben pedig a Galileo alkalmazását jelenti.
Negyedszer, a városoknak és a nagyvárosoknak jobban ”hozzáférhetőnek” kell lenniük. Mindenekelőtt a fogyatékkal élők, a csökkent mozgásképességűek, a kisgyermekes családok számára. Mindenki számára lehetővé kell tenni, hogy használhassa városaink és nagyvárosaink infrastruktúráját. Alapvető fontosságú, hogy a városfejlesztés hatékony és körültekintően átgondolt legyen. Természetesen az elővárosokban élők számára is biztosítani kell a városok megközelíthetőségét, ami azt jelenti, hogy hatékony kapcsolatokat kell létrehozni a városi és elővárosi közlekedés között. Elő kell segítenünk, hogy minőségi tömegközlekedés, sőt az utasok jogairól szóló charta jöjjön létre.
Ötödször és végezetül, biztonságosabb városokra és nagyvárosokra van szükségünk. Rá kell mutatnom arra, hogy a közúti balesetek kétharmada városi térségekben fordul elő. A halálesetek egyharmada - háromból egy haláleset - városi térségben következik be. Ha emberek életét akarjuk megmenteni, intézkedéseket kell tennünk annak érdekében, hogy az emberek magatartása, a járműpark és az infrastruktúra biztonságosabbá váljon. Figyelembe kell vennünk annak szükségességét, hogy a jövőbeni járművezetők oktatása során előtérbe kell helyeznünk a járművezetés ökológiai aspektusát. Általánosságban biztosítanunk kell, hogy Európában fokozottabban tartsák be a közúti közlekedés szabályait.
Elnök úr, hölgyeim és uraim! Ez a zöld könyv lehetővé teszi, hogy legkésőbb 2008. március 15-ig széles körű konzultációt indíthassunk a kormányok, az üzleti világ és polgárok részvételével. A dokumentum 25 világosan feltett, nyílt kérdést fog tartalmazni.
A vitában való részvételemet követően, 2008 őszén cselekvési tervet szándékozom benyújtani, amely konkrét intézkedéseket javasol, míg a feladatokról és a kötelezettségekről egyértelmű elképzelést terjeszt elő a szubszidiaritás elvének figyelembevételével. A cselekvési ütemtervet is elkészítem.
A konzultációs folyamatban az Európai Parlamentnek, valamint a Közlekedési és Idegenforgalmi Bizottságnak természetesen jelentős feladatot kell vállalnia. Általánosságban úgy gondolom, hogy a városi mobilitásról szóló széles körű vita révén mindannyian teljesen tisztában vagyunk azzal, hogy ez valóban érinti a polgárok mindennapjait, és ha az európai uniós polgárság jelent bármit is, akkor biztonságosabb városi mobilitásra kell törekednünk, amely nagyobb összhangban van a környezetvédelmi előírásokkal.
Elnök úr, hölgyeim és uraim! Előre is szeretnék köszönetet mondani az értékes közreműködésükért. Most arra kérem Önöket, hogy tegyenek észrevételeket a szöveggel kapcsolatban. A szövegről szóló tájékoztatóm elég rövid volt, de úgy gondolom, hogy elég részletes is. El kell mondanom, hogy a dokumentumot valamennyi európai parlamenti képviselő megkapja majd. Ebben a formában épp most fogadta el a biztosok testülete. Minden szükséges intézkedést megtettem annak biztosítására, hogy minél hamarabb értesülhessenek róla.
Ritkán fordul elő, hogy egy vita ennyire aktuális, mivel Ön éppen csak hogy kijött az ülésről. Köszönöm, hogy ilyen gyorsan eljuttatták hozzám a zöld könyv egy példányát.
Ismerik a szabályt, hölgyeim és uraim: a "catch-the-eye” módszert fogjuk alkalmazni.
(DE) Tisztelt elnök úr, alelnök úr, hölgyeim és uraim! A képviselőcsoportom nevében köszönetünket szeretném kifejezni. Ez egy fantasztikus elképzelés - a mobilitás előmozdítása, miközben intézkedések történnek a katasztrófák és a környezetszennyezés elkerülése érdekében. Ön azonban azt is hangsúlyozta, hogy szeretnék betartani a szubszidiaritás elvét. Ha elolvassuk a dokumentumot, kiderül, hogy nagyon gyakorlatias javaslatok szerepelnek benne például a városi útdíjakról és egyéb témákról. Hogyan szeretnék Önök biztosítani, hogy a kiváló javaslataik és a mindannyiunk által várt vita, amely egy egész évig fog tartani, nem vezet oda, hogy megmondjuk a városoknak és régióknak, hogy mit csináljanak, hanem valóban csak ösztönzést adunk arra vonatkozóan, hogy a legjobb gyakorlatot alkalmazzák? Egyetértünk abban, hogy tennünk kell valamit a városokért, valamint ki kell alakítanunk a legjobb gyakorlatot. Jól ismerjük a baleseti statisztikákat. Sok nagyvárosban és városban magas a baleseti arány, máshol viszont nem. Ez attól függ, hogy helyileg hogyan kezelik a dolgokat.
Hogyan szeretnék majd kezelni a kollektív elképzelések kidolgozását anélkül, hogy Európa támogatását a városok és a régiók leereszkedőnek éreznék?
(NL) Tisztelt elnök úr, biztos úr! Tudjuk, hogy még az egész folyamat elején tartunk, és ezért nagyon kíváncsi vagyok az érintettek válaszaira és az Önök által a következő évre tervezett konkrét intézkedésekre. Úgy gondolom azonban, rendkívül fontos, hogy ez a kérdés szerepeljen a politikai napirenden, bizonyítandó, hogy a Bizottság és az Európai Unió egésze prioritásként kezeli ezt a kérdést egyrészt azért, hogy fenntartható mobilitás jöjjön létre, másrészt az éghajlatra vonatkozó megállapodásaink valóra váljanak. Az egyik legfontosabb dolognak tartom, hogy egy olyan eszközt hozzunk létre, amelynek segítségével a több városban már meglévő jó példákat kicserélhetjük olyan módon, hogy azokból tapasztalatokat nyerhessünk. Minden város és minden probléma más, én mégis úgy gondolom, hogy mindennek a kulcsa egy hatékony mechanizmus létrejötte, és kíváncsi vagyok az ezzel kapcsolatos nézeteire. Hogyan cserélhetjük ki mindazon kiváló elképzeléseket, amelyek a kisebb és nagyobb városokban a kapcsolatok alapját képezik, hogy tanulhassunk is azokból?
(FR) Tisztelt elnök úr! Biztos úr, különös örömmel nyugtáztam az Ön által meghatározott öt célkitűzét, bár ahogy utólag említette, a márciusban befejeződő konzultációt követően kerül sor konkrét intézkedésekre.
Engedje meg, biztos úr, hogy elismételjem azt, amire a városi és lakhatási frakcióközi csoport tagjai rámutattak: integrált megközelítést kell alkalmaznunk nemcsak a városok, hanem - ahogy korábban Ön elmondta - az elővárosok esetében is.
Az integrált megközelítés részeként - szem előtt tartva, hogy az Európai Unió regionális alapokat (ERFA, ESZA és EMVA) működtet, melyek közül az utóbbi a vidéki és elővárosi térségekre is kiterjed - önnek és a többi biztosnak figyelembe kell vennie ezeket a különféle adottságokat, hogy a városok és a helyhatóságok valóban megvalósíthassák integrált megközelítésük rendszerét. Ezért ma ismételten kérem, hogy a városi közlekedéssel kapcsolatban vegyük tekintetbe az integrált megközelítés elvét.
Tisztelt Jarzembowski úr, ezek javaslatok. Nem befejezett tények. Minden egyes kérdéssorozat végén egy bekeretezett részben feltettük azt a kérdést, hogy mi legyen az Európai Unió szerepe. Ezért nem is szándékozom megjósolni a vita kimenetelét. A kérdés nyitott, és valóban be kell bizonyítani, hogy létezik tényleges európai hozzáadott érték a kérdésben. Nem akarunk semmilyen felügyeleti jogot gyakorolni az európai városok és nagyvárosok felett.
Tisztelt El Khadraoui úr, úgy gondolom, hogy fején találta a szöget: szeretnénk, ha ez a kérdés politikai prioritássá válna. Úgy vélem, hogy a saját gondolataimat fejezte ki a témával kapcsolatban. Azt szeretném, hogy a választott tisztviselők - egymás támogatásával és a bevált gyakorlat alkalmazása, valamint a legjobb tapasztalatok megosztása révén - valahogy meggyőzzék honfitársaikat arról, hogy vegyenek részt ezekben a bátrabb és sokkal inkább környezetbarát városi politikákban.
Beaupuy úr kiegészítette az Ön által elmondottakat azzal, hogy rámutatott arra, hogy igazán csak az integrált megközelítés alkalmazásával lehetünk sikeresek, ami valójában azt jelenti, hogy a városfejlesztőknek a jövőbeni mobilitási követelmények, és különösen az elővárosi térségek konstrukciójának figyelembevételével kell megtervezniük a városok és nagyvárosok fejlesztését: ez pedig nem lehet ötletszerű. Külön köszönetet szeretnék mondani Beaupuy úrnak és a városi mobilitással foglalkozó csoportnak, amely - ebben biztos vagyok - hasznosan közre fog működni.
(PL) Tisztelt elnök úr! Mindenekelőtt szeretném köszönetemet kifejezni a városi közlekedés témája iránti tanúsított érdeklődésért. Ez egy rendkívül komoly és bonyolult kérdés, főleg mivel az EU eleve foglalkozik a városi politikával.
Az, hogy a városokkal kapcsolatos téma az Európai Bizottság szintjén vetődik fel, azt bizonyítja, hogy a szubszidiaritás elvének rendkívül érdekes értelmezésével van dolgunk. Nagyom támogatom a Bizottság e területtel kapcsolatos intézkedéseit. A Bizottság e területtel kapcsolatos intézkedéseit támogatva szeretném megkérdezni a biztos úrtól, jóllehet talán egy kicsit túl korai a kérdés, de azért mégis felteszem, hogyan kell értenünk azt a rendelkezést, hogy a Bizottság ebben az ügyben a partnerség elvét fogja alkalmazni, más szavakkal, milyen lehetséges eszközei vannak a partnerségnek? Tapasztalatcseréről van szó? Egy partnerről van szó, aki bizonyos értelemben többet tesz annál, mint hogy csak javaslatot terjeszt elő, hanem valójában követel?
Egyetért-e a Bizottság azzal, hogy az UEFA "saját nevelésű játékosok” kezdeményezése ösztönözni fogja a sportolók összetartását és védeni fogja az európai labdarúgás érdekeit? A jogalkotási javaslatok összeállítása és a meglévő európai uniós jog értelmezése során a Bizottság milyen intézkedések megtételét tervezi a sport sajátosságának tiszteletben tartása érdekében?
a Bizottság tagja. - Tisztelt elnök asszony! Örülök annak, hogy válaszolhatok a sport sajátosságával kapcsolatos kérdésre. Nagyon időszerű lenne részletesebben megvitatni ezt a témát - nem most, hanem később - mert idén július 11-én a Bizottság elfogadta a sportról szóló fehér könyvet. Ez egy rendkívül fontos dokumentum, amely kiemeli a fiatalok, a tehetséges sportolók megfelelő körülmények között történő képzésével kapcsolatos támogatás jelentőségét, ami minden szinten döntő fontosságú a sport fenntartható fejlődésének szempontjából. Ez a dokumentum intézményi és valódi politikai hozzájárulást jelentett a kérdés és a témával kapcsolatos együttműködés tekintetében.
Idézek a dokumentumból: "Nem engedhető meg, hogy az olyan szabályok, amelyek előírják például az "otthon nevelt” játékosok meghatározott számát, közvetlen megkülönböztetéshez vezessenek illetve az esetleges közvetett megkülönböztetésből fakadó hatásoknak a jogos célkitűzéssel arányban kell állniuk, hogy a Szerződéssel való összeegyeztethetőség biztosított legyen.” Úgy gondolom, hogy ez nagyon fontos pontosítást jelent abban a tekintetben, hogy hogyan értelmezzük ezt a kérdést.
A Bizottság jelenleg értékeli az UEFA saját nevelésű játékosokra vonatkozó intézkedéseinek a közösségi joggal való összeegyeztethetőségét abból a célból, hogy megtalálja a megfelelő egyensúlyt egyrészt a közösségi joghoz és a sportszervezetek autonómiájához, másrészt az európai labdarúgás érdekeihez való alkalmazkodás szükségessége között.
Erre az Amszterdami Szerződéshez mellékelt, az Európai Tanács 2000. évi, úgynevezett Nizzai Nyilatkozatának, valamint a sportról szóló fehér könyvnek a figyelembevételével kerül sor, amely a "Pierre de Coubertin” cselekvési terv 9. számú tevékenységeként kifejezetten megemlíti a következőt: "azon szabályok vizsgálatának elvégzése, amelyek előírják a csapatok számára a saját nevelésű játékosok meghatározott számát”. Jelenleg a tagállamok futballakadémiáival és a saját nevelésű játékosokkal kapcsolatos átfogó, összehasonlítható információk még nem állnak rendelkezésre.
2006-ban a Bizottság elindította a tagállamok sportakadémiáiról, többek között a saját nevelésű játékosokról szóló tanulmány elkészítését. E tanulmány eredményei várhatóan értékes adatokkal fognak szolgálni a vizsgálathoz.
Ami a kérdés második részét illeti, - mivel a sport sajátosságáról szóló kérdés két mondatból áll - a fehér könyv 4. fejezete a sport sajátosságával kapcsolatos koncepciót a meglévő európai uniós kompetenciák keretében alakítja ki. Ahogy azt a személyzeti munkadokumentum mellékletei részletesebben kifejtik, az Európai Bíróság és a Bizottság határozatai azt mutatják, hogy a sport sajátosságait korábban is felismerték és tekintetbe vették. A Bizottság osztja azt a nézetet, miszerint az európai sport bizonyos értékeit és hagyományait támogatni kell, és továbbra is el fogja ismerni ezen ágazat sajátosságait az EU-jog tiszteletben tartása mellett. Ugyanakkor továbbra is az eseti alapon történő megközelítés marad a Bizottság által az európai uniós jog, különösen a verseny- és a belső piaci szabályok alkalmazásával kapcsolatban végzendő ellenőrzés alapja. Ez összhangban áll a Szerződés jelenlegi rendelkezéseivel.
Annak érdekében, hogy minden érdekelt számára jogi egyértelműséget biztosítson és hozzájáruljon az európai sporton belüli irányítás javításához, a fent említett személyzeti munkadokumentum és annak két melléklete részletesen kifejti a sajátosság kérdését. Foglalkozik a sport- és az európai uniós versenyszabályokkal, valamint a sporttal és a belső piaci szabadságokkal, továbbá első ízben veszi számba az Európai Bíróság joggyakorlatát és a Bizottság határozatait a sport terén.
Szeretném aláhúzni, hogy stratégiai dokumentumunk most első ízben sokkal jobban kiemeli a sport sajátosságát, mint ahogy arra az EU keretében a közelmúltban bármikor is sor került. Ez az egyik legfontosabb hozzájárulás - nem csupán ehhez a válaszhoz, hanem a sportnak az Európai Unión belüli támogatásához is.
Az UEFA azon szabályai, amelyek előírják a klubok számára a saját nevelésű játékosok meghatározott számát, annak biztosítására szolgálnak, hogy a klubok ne csak a játékospiacon meglévő pénzügyi erejükre támaszkodjanak, hanem helyi szinten, a saját közösségükben is kelljen a képzésbe fektetniük. Ez alapvető fontosságú terv. A Bizottság a fehér könyvében azonban még mindig nem adta fel várakozó álláspontját, és nem mondta ki, hogy ez a Szerződés értelmében elfogadható terv, és most Ön, biztos úr azt mondja, hogy lehet, ha ... - és Önök még mindig csak vizsgálódnak. Megkérdezhetem a Bizottságtól, hogy miért tart ez ilyen sokáig? Mikor lesz a Bizottság olyan helyzetben, hogy jóváhagyhassa ezt az örömmel fogadott tervet?
a Bizottság tagja. - Szeretnék megfelelőbb választ adni, de már így is tapasztalható valamiféle előrelépés az egy évvel ezelőtti vitáinkhoz képest, legalábbis a Parlament szemszögéből. Úgy gondolom, hogy az általam idézett válasz, amely a közlemény, a stratégiai dokumentum része, fontos biztosíték arra vonatkozóan, hogy támogatni szeretnénk a sport, különösen a labdarúgás, sajátos tartalmaira és jellegére támaszkodva a fiatalok védelmét és sikerességét, egyszerre tekintve ezt a fiatalok képzésének-edzésének, és beléjük helyezett tőkének.
A tanulmány még nem készült el, mert nincs meg minden adat, amit szeretnénk birtokunkban tudni. Remélem, hogy a kiegészítő kérdőív segítségével - amelyen most dolgozunk - megszerezzük a hiányzó adatokat. Nagyon fontos, hogy partnereink a tagállamok egyesületeiben, szövetségeiben, klubjaiban és ligáiban együttműködjenek velünk. Remélhetőleg belátható időn belül végleges választ tudunk adni - én azt szeretném, hogy erre már a jövő év elején sor kerülhessen. Két héten belül Brüsszelben találkozunk a sport világából valamennyi érdekelttel, hogy megvitassuk a fehér könyv tartalmát és végrehajtását. Úgy vélem, hogy munkánknak ez a része döntő fontosságú lesz a konkrét cselekvés és a sport értékeinek támogatása szempontjából.
A Bizottság nevében azt mondhatom Önöknek, hogy továbbra is elkötelezettek maradunk az említett kérdések iránt, és az összes kérdéssel kellő időben kell foglalkozni. Mielőtt határozatot hozunk - nem csak ezzel az elég különleges területtel kapcsolatban -, alapos vizsgálatot kell végeznünk, majd azt követően kerülhet sor tényleges határozathozatalra.
(DE) Tisztelt biztos úr! Az az érzésem - anélkül, hogy meg akarnám bántani a Bizottságot vagy a Bíróságot -, hogy sem a bírákat, sem a biztosokat vagy a Bizottság nőtagjait sem láthatjuk gyakran futballpályán. Ha gyakrabban megfordulnának ott, észrevennék, hogy épp most kezdődik az európai kupaszezon, ahol olyan csapatok játszanak egymás ellen, amelyekben gyakorta csak egy játékos szerepel a nemzeti válogatottból. Ezért annak lehettünk szemtanúi, hogy teljesen elhanyagolják az utánpótlás nevelését, és mindenre kizárólag gazdasági szemszögből tekintenek.
A labdarúgás több a belső piacnál, és nem pusztán jogi értelemben vett verseny. A labdarúgás a nemzeti, regionális és helyi csapatok közötti sportverseny. Valaminek történnie kell ezen a területen, mégpedig gyorsan. Tud-e ígéretet tenni a Bizottság arra vonatkozóan, hogy tanulmányok készítésén túl is valóban történik valami?
a Bizottság tagja. - Biztos vagyok abban, hogy valamit valóban tenni fogunk. A labdarúgást tökéletes példaként alkalmazom, mert bizonyos tekintetben Európáé a legjobb a labdarúgás világában. Úgy gondolom, hogy lehetünk a legjobbak sok más területen, például a felsőoktatásban, amelyben Európát rendszerint nem tartják a legjobbnak. Nem, Európának nem csak arra van szüksége, hogy a történelmi fejlemények és a jelenlegi eredmények tekintetében hivatkozzon a sikereire, illetve a labdarúgás vagy a sport jelentőségére, hanem a jövő szempontjából is. Az egyik válasz a sporttevékenységek kiegyensúlyozott megközelítése, ami azt jelenti, hogy elsősorban nem a pénzről van szó, hanem azon szabályokról és értékekről, amelyek irányítják a világot, valamint az egészséges befektetés támogatására szolgáló pénzről.
Tudok az egyenlőtlenségekről, a problémákról és a versenyek hitelességével kapcsolatos kételyekről, valamint a korrupcióról, továbbá arról, hogy túlzottan nagy mértékben a pénz határozza meg, hogy valójában ki az erős partner vagy versenytárs.
1999-től, a Helsinki Jelentéstől kezdődően - lehet, hogy önök még jobban emlékeznek rá -, majd később a nizzai nyilatkozattal, úgy gondolom, egy új lendület volt tapasztalható. A Bizottság viszont soha nem terjesztett elő stratégiai dokumentumot. Ha már előállunk, és nem csak egy papírral a kezünkben, hanem azért, hogy intézkedéseket javasoljunk - márpedig a "Pierre de Coubertin” elnevezésű cselekvési tervben 53 intézkedés szerepel -, akkor sokat tehetünk. Ha hitelesek maradunk a végrehajtás tekintetében, úgy gondolom, hogy a Szerződés sportról szóló első cikkét is össze tudjuk állítani, mert jelenleg hiányzik a jogalap, és ezért nem tudunk meghatározni bizonyos intézkedéseket, így pedig eseti alapon kell döntenünk az egyes problémákról.
Ehhez a válaszhoz sok járulékos kérdés kapcsolódik, így a nagyobb hitelesség kérdése, amelynek elérése az EU-intézmények, a nemzeti jogalkotók, sőt a sport különböző területeinek irányító szervei közötti együttműködést feltételezi. Ők határozzák meg a szabályokat, ők irányítanak és hitelesnek is kell lenniük az egyes sportágak, illetve játékok vagy versenyek irányítása tekintetében.
Azt mondanám, hogy a sportfórumok, amelyeket a portugál elnökség ideje alatt fogunk szervezni, megoldást jelenthetnek az állandó vagy rendszeres, átlátható és hiteles, az összes problémáról és a lehetséges szűkebb, európai keretekre támaszkodó vagy szélesebb, nemzetközi együttműködést megcélzó megoldásokról folytatandó párbeszédre.
(EL) Tisztelt elnök asszony, biztos úr! Michel Platini, az UEFA elnöke az általa írt levélben arra kéri a 27 EU-tagállam vezetőit, hogy avatkozzon be a jelenlegi helyzetbe azáltal, hogy foglalkozik a futballklubok egyre növekvő vagyonának kérdésével, amely klubok mind többet költenek a játékosokra és egyéb vásárlásokra, így értékeket hordozó sport helyett inkább üzletté válik a labdarúgás.
A levelét megelőző nyilatkozataiban azonban azt kérte a politikusoktól az UEFA elnöke, hogy ne avatkozzanak be a labdarúgással kapcsolatos kérdésekbe. Azt mondta, hogy az EU-nak és az Európai Parlamentnek politikai feladataik elvégzésére kell szorítkozniuk és távol kell maradniuk a sporttól.
Egyetért-e az UEFA elnökének nézeteivel, ha igen, milyen mértékben? Megfelelő alkalmat biztosít-e majd a sportról szóló fehér könyv a rendezetlen ügyek tisztázására?
a Bizottság tagja. - Köszönöm, hogy foglalkozott a kérdéssel, és köszönöm a közvetve az UEFA elnökétől, Michel Platinitől érkezett üzenetet; több ízben találkoztunk, sőt még "a saját nevelésű játékosokról” szóló javaslat is a birtokomban van.
Most általánosabb fellépést sürgetünk, beleértve a sport témájának lehetséges beépítését a reformszerződésbe - ez szerepel a megbízásban és a tervezetben. Nem hatalmat kérünk; a fehér könyvben együttműködést kérünk, nagyon konkrét intézkedéseket, amelyek több területre - oktatás, képzés, társadalmi integráció, közegészségügy - kiterjednek, másrészt viszont visszaszorítják az olyan jelenségeket, mint a sporton, illetve egyes szervezeteken belül vagy eseményeken tapasztalható erőszak, rasszizmus, korrupció. Nem várhatunk egyszerűen a következő szerződésre, sőt a ma elért konszenzust nem tekinthetjük természetesnek a jövőre nézve. Ma kell tennünk a jobb jövőért, akár a sportról, akár más területről legyen szó.
A következő napirendi pont Reino Paasilinna jelentése az Ipari, Kutatási és Energiaügyi Bizottság részéről az Európai Technológiai Intézet létrehozásáról szóló európai parlamenti és tanácsi rendeletre irányuló javaslatról - C6-0355/2006 -.
a Bizottság tagja. - Tisztelt elnök úr! Nagyon boldog vagyok, hogy ma este itt lehetek és részt vehetek egy nagyon fontos lépés megtételében, nemcsak az Ön jóváhagyásával, hanem egyszersmind az Európai Technológiai Intézetre (EIT) irányuló javaslatára és létrehozására irányuló elkötelezettsége mellett.
Amint azt mindannyian tudják, közös erőfeszítéseink eredményeként jelentős előrehaladás történt az elmúlt pár hónapban e fontos jelentés tekintetében. Szeretnék köszönetet mondani különösen Paasilinna úrnak, a téma előadójának; az Ipari, Kutatási és Energiaügyi Bizottság elnökének Niebler asszonynak; Hennicot-Schoepges asszonynak a Kulturális és Oktatási Bizottságban; valamint Böge úrnak a Költségvetési Bizottságban fáradhatatlan erőfeszítéseikért és igen értékes hozzájárulásukért. E hozzájárulások nélkül soha nem értünk volna el a jelenlegi állapotot és lehetséges eredményt.
Az Ipari Bizottság által elfogadott jelentés, valamint a Tanács által elfogadott általános megközelítés szerinti szöveg azonos irányba halad. Szerintem ez nagyon fontos. Minden kétséget kizáróan megkönnyíti a kompromisszumos szöveg irányába való elmozdulást. Az EIT olyan környezetet fog biztosítani, amelyben a saját területükön kiváló vállalkozók, kutatók és akadémikusok együttdolgozhatnak és amely ösztönözheti innovációs potenciáljukat.
Megállapodtunk abban, hogy az EIT-nek fokozatosan kell kialakulnia. Két-három tudományos és innovációs társulást (TIT-ek) hozunk majd létre egy ún. kezdeti szakaszban. További TIT-ek jönnek létre a második szakaszban, az EIT és a TIT-ek tevékenységeinek értékelésétől függően. A Parlament és a Tanács egy stratégiai innovációs menetrenden keresztül nyújt hosszú távú stratégiai tevékenységi vagy politikai iránymutatást.
A Parlament jelentése olyan hasznos módosításokat tartalmaz, amelyek egyértelműen a javaslat javára válnak és ezért köszönettel tartozom. Üdvözlöm például azt a javaslatot, miszerint jelentést kellene tenni az Európai Parlamentnek és a Tanácsnak az igazgatótanács tagjainak kiválasztási eljárásáról annak biztosítása érdekében, hogy erre átlátható módon kerül sor. Javaslatot tettek az EIT nevének "Európai Innovációs és Technológiai Intézet”-re történő megváltoztatására is, de jól ismert "EIT” rövidítésének megtartása mellett.
Üdvözlöm továbbá az EIT pénzügyi igazgatásának korszerűsítésére irányuló módosításokat is, amelyek egyértelművé teszik, hogy az intézményközi megállapodás 47. cikkében megállapított eljárás erre a struktúrára is vonatkozik.
A Bizottság szintén támogatja számos, kimondott-kimondatlan olyan módosításukat, ahol a megfogalmazást kell kiigazítanunk. Aggályaink vannak azonban az Ipari Bizottság által javasolt néhány módosítás miatt. Most négy kérdésre fogok összpontosítani.
Először is az oktatási vonatkozások. Gondosan el kell kerülnünk az EIT oktatási vetületének felhígítását, amely a javaslat egyik sarokköve és egyik leginnovatívabb jellemzője. Osztjuk a Parlament azon véleményét, hogy a kutatók mobilitása és a hallgatók mobilitása óriási jelentőségű és ezért hangsúlyozni kell. Erőteljesen hiszem azonban azt, hogy az egyetemi diplomákra és oklevelekre vonatkozó megfogalmazást érintetlenül kell hagyni.
Másodsorban: az EIT bemutatása egy kísérleti jellegű szakasz alapján történt. Véleményem szerint mindannyian egyetértünk abban, hogy az EIT-nek fokozatosan kell létrejönnie és folyamatos értékelés alatt kell állnia. Nem lehet azonban kétség az Európai Unió e kezdeményezéssel szembeni hosszú távú szemléletmódja és elkötelezettsége felől. Az e kérdéssel kapcsolatos - különösen a kezdeti - bizonytalanság veszélyezteti a projekt egészét.
Harmadrészt a harmadik országok részvétele tekintetében mindannyian teljes mértékben egyetértünk a harmadik országok EIT-ben való részvétele megkönnyítésének elvével, ez az egyik legfontosabb feltétel. Ennek azonban együtt kell járnia az uniós tagállamok elsőbbségének elvével. Az EIT európacentrikus kezdeményezés és annak is kell maradnia.
Negyedszer az EIT és a TIT-ek közösségi programokban való részvételéhez még a kétség árnyéka sem férhet. Maga az EIT nem fog megpróbálni közösségi programokban részt venni, igazgatási költségeit pedig nem közösségi programok fogják finanszírozni. A TIT-ek másfelől jogosultak lesznek alapokhoz ajánlatot intézni, de semmiféleképpen nem részesülhetnek privilegizált hozzáférésben, kedvezményes elbánásban. Ahhoz, hogy ezt kristálytisztává tegyük, úgy véle, hogy a helyes megközelítés az volna, ha az intézmények egy, a javaslathoz csatolandó, ilyen értelmű politikai nyilatkozatban állapodnának meg.
Most az EIT finanszírozása a leglényegesebb kérdés. Tudják, hogy a múlt héten a Bizottság elfogadott egy, a többéves pénzügyi keret felülvizsgálatára irányuló javaslatot annak érdekében, hogy megfeleljen mind a Galileo, mind pedig az EIT igényeinek. Remélem, hogy ez szilárd alapot fog biztosítani a tárgyalásokhoz és a költségvetési hatóság általi, még az év vége előtti megállapodáshoz. Ezt még júniusban az Európai Tanács kérte.
előadó. - (FI) Tisztelt elnök úr! Az Európai Technológiai Intézetet már több mint egy éve készítjük elő és azért volt szükség időre, mert a Bizottság eredeti javaslata jelentős javításra szorult. Az Ipari, Kutatási és Energiaügyi Bizottság vezetésével a parlamenti bizottságok átdolgozták a javaslatot, hogy az új köntösben jelenjen meg. A Parlament és a Tanács több szóhoz jutott a kérdésben - az EIT autonómiájának veszélyeztetése nélkül. Az EIT igazgatótanácsa igencsak emlékeztet az Európai Kutatási Tanács megválasztásának módjára, így tehát tudományos körökben vita folyt az eljárásról. Kísérleteket tettek a KKV-k részvételi lehetőségeinek megerősítésére. Épp ez az a pont, ahol a foglalkoztatásra gyakorolt hatás a legmarkánsabb lesz, és épp ez az a pont, ahol gyorsan megtaláljuk az innováció végrehajtásához szükséges rugalmasságot.
Az Európai Innovációs és Technológiai Intézet - ahogyan azt elnevezése is sugallja - az innovációra fog összpontosítani. A "tudás-háromszög” másik két eleme - az oktatás és a kutatás - továbbra is megmarad, de egyértelműen az innováció képezi a háromszög csúcsát és ez élvez prioritást. Az innovációra azért kell kiemelt figyelmet fordítani, mert az innováció Európa Achilles-sarka.
Hihetetlen, hogy az amerikaiak csaknem egyharmaddal több szabadalmi kérelmet nyújtanak be az Európai Szabadalmi Hivatalhoz - saját szabadalmi hivatalunkhoz! -, mint mi magunk. Ez remek kiindulópont. A szkeptikusok azt kérdezhetik, hogy az Unió versenyképes lesz-e innováció vagy fokozódó innováció nélkül. Nos, olyan találmányokról és folyamatokról beszélünk, amelyeket széles körben lehet bevezetni az üzleti világban. Kell ennél több? Jobban tennénk, ha megmozdulnánk, mert az Egyesült Államok előretör, Kína pedig nem sokkal marad el mögöttünk. A lisszaboni stratégia is gyorsaságra sarkall. Miért nincs hitünk még a saját stratégiai döntéseinkben sem?
A kutatás és fejlesztés az Unió GNP-jének a más világgazdasági hatalmakéhoz képest egyre kisebb arányát teszi ki. Kevesebb mint 2%-ot költünk erre, míg az Egyesült Államok csaknem 3%-ot, Japán több mint 3%-ot, Svédország és Finnország pedig 4%-ot fordít erre.
Igen jó minőségű oktatásunk, képzésünk és kutatásunk azonban sokkalta kevesebb kereskedelmi hatást vált ki vagy legalábbis azok nem Európában, hanem az Egyesült Államokban - és főleg ott - jelennek meg. A problémának nyilvánvalóan számos aspektusa van és részben ahhoz kapcsolódik, hogy az egyetemek és főiskolák mennyire hajlandóak együttműködni az üzleti világgal, valamint ahhoz, hogy szabadalmi rendszerünk mennyire bizarr és így tovább.
Az EIT-tel természetesen nem szűnnek meg ezek a problémák, de valamelyest talán enyhülhetnek. Az agyelszívást nagyon komolyan kell venni! Hogy miért? Mert épp most próbálunk a világ vezető, tudásalapú gazdaságává válni, a szellemi tőke pedig elvándorol!
Az EIT egy, az oktatási és kutatási közösséggel létrejövő, új típusú szerződést fog ajánlani a magánszektor számára. Ez segít majd a kutatási eredmények kereskedelmi kiaknázására irányuló lehetőségek megteremtésében és mindkét irányban megerősíti az együttműködést. Az Intézet nem lesz egyfajta szuperegyetem, amely elcsábítja a legjobb egyetemek legjobb kutatóit és hallgatóit. A Parlament módosításai gondoskodnak erről. Az EIT képes lesz arra, hogy a legjobb egyetemeknek és főiskoláknak új és tartós lehetőséget kínáljon arra, hogy az innovációra éhes vállalkozásokkal szorosan együttműködjenek. Segíthet abban, hogy a legjobb egyetemek magukhoz vonzzák a világ legjobb és legmegfelelőbb készségekkel rendelkező hallgatóit, egyetemi tanárait és kutatóit, hogy azután a kutatást és az innovációt, valamint az azok kezelésével kapcsolatos folyamatokat és módszereket a vezető cégekkel együttműködve fejleszthessék és alkalmazhassák.
Tagadhatatlan, hogy a javaslat tartalmaz olyan területeket, amelyek átfedik a jelenlegi eszközöket. A hetedig keretprogram szerinti technológiai platformok és a nagyobb léptékű KTK-k - működésük során - nagy vonalakban az EIT tekintetében körvonalazott elvekre alapulnak. Ugyanez vonatkozik a versenyképességi és innovációs keretprogramra.
Elképzelhető, hogy van egy csekély mértékű átfedés, de Európára nem sok innovációt, hanem inkább túl keveset tapasztal, úgyhogy van helyük az új, versengő vállalkozásoknak. Csak az a kérdés, hogy az EIT hogy fér bele a jelenlegi kirakósba. Szerintem anélkül tud beilleszkedni az európai kutatási jelenbe, hogy sértené az említett környezetet. Kiegészítettük egy értékelésekkel bíró kísérleti szakasszal, a Parlamentnek pedig több hatáskört juttattunk.
A Bizottság egy héttel ezelőtt jelentett be egy javaslatot, miszerint pénzt vonnak ki az igazgatási bürokráciából és a mezőgazdaságot - ha úgy tetszik, a bort és a krumplit - támogatják helyette, valamint az innovációra fordítják. Vajon nem ezt kellene tennünk? Érdekes elgondolás. Az EIT sorsa tekintetében most azon tagállamok finanszírozási hajlandósága a létkérdés, amelyek nem fektetnek be eleget.
Vajon mindahányan a lisszaboni célkitűzések mögött állunk? Ez lesz ennek a próbája. AZ EIT esetleg több hozzáadott értéket produkálhat a lisszaboni célok elérése tekintetében, de csak akkor, ha nem nyeli le a lisszaboni programot. Az Uniónak innovációra van szüksége, hölgyeim és uraim. Ez kell az embereknek - ez kell a jövőnknek. Miért is ne támogatnánk a szükségességet?
a Költségvetési Bizottság véleményének előadója. - (CS) Tisztelt elnök úr, hölgyeim és uraim! A Bizottság úgy tárja elénk az Európai Technológiai Intézet létrehozására irányuló javaslatát, mint egy olyan fontos európai intézetet létrehozó projektet, amely a kutatást, az oktatást és az innovációt fogja integrálni és amely elősegíti majd az innovatív jellegű felfedezéseket kereskedelmi lehetőségekre váltani.
Következésképp a Költségvetési Bizottság igen gondosan vizsgálta meg a költségvetés-tervezetet. Sajnos az derült ki, hogy az egységes szerkezetbe foglalt költségvetés-tervezet számos problémát tartalmaz és igen homályos. A legfőbb probléma az, hogy a finanszírozást nem vették be kifejezetten a 2007-2013-ra szóló többéves pénzügyi keretbe: az érintett összeg pedig 308 millió euró. Kételyek vannak egy további 1,5 milliárd eurós összeg miatt is egy arra irányuló javaslat miatt, hogy az Intézetet más programokból - különösen a Strukturális Alapból és a hetedik kutatási keretprogramból - finanszírozzák.
Noha számos megbeszélésre került sor mind a Bizottsággal, mind pedig a Tanáccsal azóta, hogy a Költségvetési Bizottság elfogadta véleményét, az Intézet finanszírozásának kérdése még mindig nem oldódott meg kielégítő módon. További pénzeszközök azonban - mint már említettük - csak a pénzügyi keret felülvizsgálatának részeként ölthetnek testet.
Természetesen mindaddig nem tudjuk, hogy milyen hatékony és mennyire sikeres az EIT, míg létre nem jön. Életképességét viszont már bizonyította azzal, hogy pénzt vonzott be a magánszektortól is, amint azt maga a Bizottság is javasolja. Ez csak akkor valósulhat meg, ha a projektek témák köré összpontosulnak és jó minőségűek, továbbá, ha az eredmények sikeresek. Remélem, hogy az Intézet sikerre viszi ezeket a törekvéseket.
A következő napirendi pont a Jacek Saryusz-Wolski által, a Külügyi Bizottság nevében készített, "egy közös európai energiaügyi külpolitika felé” című jelentés.
előadó. - Tisztelt elnök asszony! Egy saját kezdeményezésű jelentést terjesztek Önök elé, amelyet a Külügyi Bizottság tagjainak túlnyomó többsége támogatott. A jelentés egy közös európai energiaügyi külpolitikát javasol az energiabiztonsággal kapcsolatos kihívások megoldása érdekében. A nemzeti szintű erőfeszítéseket elengedhetetlen és jelentős hozzáadott értékkel egészítené ki a szubszidiaritás elvének megfelelően, és lehetővé tenné az energiával kapcsolatos európai érdekek megfelelőbb védelmét.
Milyennek kellene lennie ennek a politikának? A következő négy elven kellene alapulnia: diverzifikáció; egységesség az EU érdekeinek védelme terén és egységes véleménynyilvánítás; szolidaritás válsághelyzetekben; és a partnerekkel való megerősített együttműködés.
Kezdeményezésen alapuló átfogó energetikai diplomáciát kell kialakítanunk, amely az összes fontos termelő-, tranzit- és fogyasztó országgal való együttműködésünk megerősítésére, valamint a viszonosság elvén alapuló energiapiac létrehozására irányul.
A jelentés üdvözli a Bizottság által a múlt héten elfogadott, az energiára vonatkozó harmadik intézkedési csomag javaslatait, amely intézkedési csomag ezekkel a szempontokkal foglalkozik, és összhangban van a jelentéssel. Az EU-nak aktívnak, eltökéltnek és egységesnek kell lennie. Az energiabiztonság geopolitikai dimenzióját eddig figyelmen kívül hagyták, és legfőbb ideje, hogy ezt pótoljuk. Remélhetőleg az új Szerződés felruházza majd az EU-t az energiával kapcsolatos szolidaritásra vonatkozó jogalappal, figyelembe véve az energiabiztonsági keretről harmadik országokkal való tárgyalásra vonatkozó uniós intézményi hatáskört. A jelentés azt javasolja, hogy a termelő- és tranzitországokkal való megállapodásainkba építsünk be egy úgynevezett energiabiztonsági záradékot, amely magatartási kódexet állapít meg, és és világosan ismerteti az ellátás szüneteltetése esetén megteendő intézkedéseket.
Az európai uniós tagállamok által az energia terén jelenleg előnyben részesített unilateralizmust a multilateralizmuson alapuló, az energiaügyi szolidaritás közös politikájának kell felváltania. Ugyanakkor szükség van arra, hogy a tagállamok között létrejöjjön az azon stratégiai döntésekkel kapcsolatos konzultáció helyes gyakorlata, amelyek kihathatnak az EU-ra vagy valamely tagállamra.
Az új energiaügyi külpolitikának összhangban kell lennie az összes olyan európai uniós politikával, amelynek külső vonatkozása van, ilyen pl. a belső politika, a verseny, a közlekedés, kereskedelem, a környezetvédelem, a fogyasztóvédelem, a költségvetés és egyebek. Egyik napról a másikra nem lehet kialakítani egy új közös politikát. Ezért a fokozatos megközelítés alkalmazását javasoljuk, és ezenfelül a hatékonyság érdekében ezt az új politikát megfelelő eszközökkel kell ellátni.
Javasoljuk, hogy az új Szerződés reményeink szerinti hatálybalépését követően egy új energiaügyi külpolitikai főképviselői poszt jöjjön létre. Ez a hivatal lehetővé tenné az Unió fent említett valamennyi ágazati politikáinak, és különösen az energiabiztonság külső vonatkozásainak összehangolását a közös kül- és biztonságpolitikai főképviselő fennhatósága alatt, aki a jövőben az Európai Bizottság alelnöke is lenne. Ez megerősítené az Unión belüli együttműködéseket.
Tehát ez az intézményi újdonság az új megközelítés fontos pillérét alkotja. Ezenkívül javasoljuk egy pontos menetrend kidolgozását, amely meghatározza a rövid, közép- és hosszú távú célkitűzéseket a végrehajtásukat illető egyedi határidővel együtt, amelyek nyilvánvalóan az Európai Parlament ellenőrzése alá tartoznak..
Ahhoz, hogy sikeresek lehessünk, alkalmaznunk kell az EU belső dinamikáját és biztosítanunk kell a közvélemény szükséges támogatását. Az embereknek az az érdeke, hogy az energiaellátás biztonságos és megfizethető legyen. A polgárok érdekét kell a projekt középpontjába állítanunk, ez alkotja "Az eredmények Európája” megközelítés egyik célkitűzését.
Az Európa energiaellátását fenyegető közös veszélyeknek közös válaszlépéseket kell eredményezniük. De még ennél is többet elérhetünk: az új közös politika előidézheti a további európai integrációt azáltal, hogy ehhez új ösztönzést biztosít és új erőt ad az EU-nak mint globális szereplőnek. Az Európai Parlamentnek igényes és bátor megközelítésre kell törekednie.
Napjaink Európai Uniójának kialakulása hosszú idővel ezelőtt az energiával kezdődött. Aztán jött a szén, amely megadta a kezdeti lökést a helyreállításnak. Nem mulaszthatjuk el az alkalmat arra, hogy ez ismét megtörténhessen. Európának valóban energiára van szüksége a szó szoros értelmében és átvitt értelemben.
a Bizottság elnöke. - Tisztelt elnök asszony! Nagyon örülök a Külügyi Bizottság, és különösen az elnök, Saryusz-Wolski arra vonatkozó kezdeményezésének, hogy jelentést nyújtson be a közös európai energiaügyi külpolitikáról. A legfrissebb fejlemények megerősítették, hogy ez egy nagyon időszerű kezdeményezés. A jelentés az energiával kapcsolatos kérdéseknek a közösségi kontextusban való egyre növekvő fontosságát, különösen a külső vonatkozásokat és az Európai Uniónak a külső energiaügyi kérdésekkel kapcsolatos egységes véleménynyilvánítását hangsúlyozza.
Értékelem, hogy a jelentés egyértelműen kiemeli, hogy az elmúlt évben az Európai Unió és az intézményei jelentős előrehaladást értek el az egységes véleménynyilvánítás terén. Ez magában foglalja az európai energiabiztonsági kapcsolattartók hálózatának (NESCO) létrehozását a meglévő gázkoordinációs csoporton és az olajellátási csoporton kívül. A NESCO nyár eleje óta működik, ami igen hasznos és korai, energiával kapcsolatos információcserét tett lehetővé a tagállamok között.
Az egyes tagállamok közötti, a tervezett kezdeményezésekkel kapcsolatos még korábbi információcsere azonban még örvendetesebb lenne. Ezért, ahogy azt a jelentés aláhúzza, még mindig sok a teendő.
Különösen fontos és időszerű az energiával és az energiabiztonsággal kapcsolatos, a Szerződésben foglalt megfelelő jogalap biztosítására vonatkozó felhívás, mint ahogy a szerződések azon konkrét rendelkezéseire vonatkozó felhívás is, amelyek a közös európai energiaügyi külpolitika kialakulását eredményezik. Nagyon örvendetesnek tartom ezt a megközelítést, beleértve az Ipari, Kutatási és Energiaügyi Bizottság arra irányuló javaslatát, hogy a közös energiapolitika elveit a közelgő kormányközi konferencián beépítsék az EK-Szerződésbe, hogy az energia terén harmadik országokkal kapcsolatos együttes fellépés tekintetében szilárd alap jöjjön létre.
Azt is megjegyzem, hogy a bizottság további észrevételeket tett a javaslattal kapcsolatban abban a vonatkozásban, hogy a külső energiapolitikák hogyan erősödjenek meg még szilárdabban a Bizottságon és a Tanácson belül. Ezzel a fontos kérdéssel még tovább kell foglalkoznunk.
Úgy gondolom, hogy a jelentés e változata földrajzi szempontból is kiegyensúlyozott, felismeri annak fontosságát, hogy nem csupán keleti szomszédainkkal, hanem a földközi-tengeri, közel-keleti és közép-ázsiai partnereinkkel is meg kell erősítenünk energiaügyi kapcsolatainkat.
Az Egyesült Államokkal már valódi energiaügyi partnerség alakult ki, de úgy vélem, hogy még többet is elérhetünk ezen a téren. Ezenkívül úgy gondolom, hogy folytatnunk kell az együttműködést a hasonló gondolkodású energiaügyi partnerekkel, például Norvégiával, Kanadával és Ausztráliával, hogy fokozzuk a nyitott, átlátható és versenyképes nemzetközi energiapiacok értékével kapcsolatos konszenzust.
Elismerve az Energia Charta Egyezmény értékét, egyetértek a bizottsággal abban, hogy nagyon fontos lenne, ha Oroszország ratifikálná az egyezményt. Ugyanakkor azonban arról is szilárdan meg vagyok győződve, hogy a Charta alapelveit egy markáns energiaügyi megállapodásba is be kell építeni az Oroszországgal való, a Partnerségi és Együttműködési Megállapodást követő tárgyalások keretében.
Gyakorlati jellegű problémám van azzal kapcsolatban, hogy a javasoltak alapján a Bizottságnak szám szerint hány jelentést kell készítenie. Tudom, hogy önmagában mindegyik fontos, de úgy gondolom, hogy a felvetett kérdések nagy részét lefedi az energiaügyi cselekvési terv rendszeres felülvizsgálata, vagy már szerepelnek a Bizottság által a versenyjog alkalmazásával kapcsolatban készített éves jelentésekben.
Ugyanakkor támogatom a Parlament nagyobb mértékű bevonását, és meg fogom vizsgálni a testületi kollégáimnak benyújtott javaslatokat annak megállapítása érdekében, hogy gyakorlati szempontból mit tehet a Bizottság a felvetett aggályok kezelése céljából.
Végül a lényeget illetően, a Bizottság arra törekszik, hogy előrehaladjunk az elmúlt év elején megkezdett munkával, amely tükrözi a jelentésben meghatározott prioritások többségét, különösen az EU meglévő, arra az esetre vonatkozó jogi rendelkezéseinek vizsgálatára irányuló megvalósíthatósági tanulmány terén, ha a szomszédos országok energiaszektorai nem érik el a meghatározott mértéket, valamint azt, hogyan erősíthetők meg ezek.
Az is fontos, hogy konkrét javaslatokat tegyünk le az asztalra a viszonosság elvével kapcsolatban, és örülök annak, hogy a jelentés elismeri a belső energiapiac védelmére irányuló viszonossági intézkedések jelentőségét.
Ez egy nagyon időszerű jelentés mind politikai szempontból, mind a lényeg tekintetében. A Bizottság nagyon tevékenyn dolgozott az elmúlt másfél évben az EU külső energiaügyi politikájának megerősítése érdekében, és - ahogy azt a jelentés is elismeri - számos jelentős eredményt ért el.
Tovább kell azonban haladnunk, és ezért teljes mértékben támogatom a jelentés arra irányuló felhívását, hogy a szerződésekben olyan konkrét rendelkezések szerepeljenek, amelyek egy közös európai energiaügyi külpolitika létrehozását eredményezik.
Ha az energiabiztonságról van szó, akkor gazdaságaink és életformánk biztonságáról is beszélünk. Mivel az EU egyre nagyobb mértékben függ az energiaimporttól, döntő fontosságú, hogy koherens és célirányos válaszlépéseink legyenek az ez által előidézett kihívásokkal kapcsolatban, többek között a legfontosabb külső energiaellátóinkkal való kapcsolataink terén. Ez már tükröződött a Bizottság legutóbbi, a belső villamosenergia- és gázpiacról szóló intézkedéscsomagjában, és nagyon örülök, hogy értékelik a javaslatot.
Azt is bejelenthetem, hogy a Bizottság az EU külső energiaügyi politikájának tágabb aspektusaival kapcsolatban gyors és alapos felülvizsgálatot fog végezni, és hogy ennek eredményeit feltétlenül nyilvánosságra hozzuk.
Szeretnék köszönetet mondani a Külügyi Bizottságnak és különösen az elnöknek, Saryusz-Wolski úrnak ezért a kezdeményezésért, valamint azért, hogy a Parlament lehetőséget kapott arra, hogy megvitassa ezt az Európa számára rendkívül fontos kérdést, és várakozással tekintek a jövőbeni együttműködés felé.
A következő napirendi pont a közös agrárpolitika keretébe tartozó közvetlen támogatási rendszerek közös szabályainak megállapításáról és a mezőgazdasági termelők részére meghatározott támogatási rendszerek létrehozásáról szóló 1782/2003/EK rendelettől a 2008. évi területpihentetés tekintetében való eltérésről szóló tanácsi rendeletre irányuló javaslat, amely a Mezőgazdasági és Vidékfejlesztési Bizottság vizsgálatának tárgyát képezi. - C6-0302/2007 -.
a Bizottság tagja. - Tisztelt elnök asszony! Elmondhatom Önnek, hogy a gabonapiac komolyan foglalkoztat bennünket, hiszen jelenleg olyan helyzetben vagyunk, amelyben az árak soha nem látott mértékű növekedést mutattak az elmúlt néhány hónapban. Ez a jelenség pedig nem csak az Európai Unióban, hanem világszerte tapasztalható.
Európa egyes részein túl sok eső esett, máshol szárazság pusztított, aminek következtében ebben az évben a saját régióinkban tapasztalt éghajlati viszonyok kedvezőtlenül érintették a gabonaterelést. Ennek következtében a 2007. évi termés - hozzávetőleg 258 millió tonna - átlagon alulinak mondható. A régi tagállamokban, azaz az EU-15 országaiban jelenleg érvényes 10%-os mértékű kötelező területpihentetés nem összeegyeztethető a jelenlegi piaci helyzettel. Ennek fényében a Bizottság a 2007-es őszi betakarítás és a 2008. tavaszi vetés tekintetében 0% mértékű területpihentetési arányt javasolt. Becsléseink szerint ez az Európai Unióban 10 és 17 millió tonna közötti többlettermeléssel járna, és véleményem szerint ez pozitív jelet küld az ágazatnak, továbbá - remélhetőleg - hozzájárul a gabonaágazat stabilizálásához.
Egyértelmű, hogy ebben a kérdésben gyors döntésre van szükség, hogy a gazdálkodók dönthessenek a következő termelési évükkel kapcsolatban, és ennek kapcsán különösen hálás vagyok azért, hogy a Parlament nyilvánvalóan megértette a kérdés fontosságát, és hozzájárult a gyorsított eljárás lefolytatásához. Igazán hálás vagyok ezért.
Végül, jogi javaslatunk a lehető legrövidebb és legegyszerűbb lesz, és nem jár semmiféle új igazgatási teherrel.
Ha a távolabbi jövőbe tekintünk, az állapotfelmérés keretében alaposan meg kell vizsgálnunk, hogy a jelenlegi és a jövőbeni piaci körülményeket tekintve a területpihentetés vajon még mindig megfelelő eszköznek tekinthető-e. Azt is mérlegelnünk kell, hogy területpihentetési rendszerünkben miként tarthatjuk meg a környezetvédelmi előnyöket, úgymint az állandó legelők fenntartását, a parti sávok védelmét, valamint az éghajlatváltozáshoz is kapcsolódó intézkedéseket.
Köszönöm tehát a gyors reagálást. Jó látni, hogy a Parlament képes cselekedni, ha nagy szükség van rá.
az AGRI bizottság elnöke. - Tisztelt elnök asszony! Biztos asszony! Igen, a Parlament tud nagyon gyorsan cselekedni. Természetesen az a gondolat, hogy a Parlament okolható azért, mert a gazdálkodók nem tudják, mit vessenek idén a földjükbe, nem igazán kötötte le a gondolatainkat, és nagy örömmel dolgoztunk Önnel e határozott döntés kidolgozásán. Dicséret illeti a saját bizottságomat, a Mezőgazdasági és Vidékfejlesztési Bizottságot is egyhangúlag hozott határozatáért.
Amiről tulajdonképpen beszélni szeretnék az az, hogy milyen változást is képes egyetlen év hozni! Tizenkét hónapja a búza esetében 90 EUR/tonna árról beszéltünk. Most meg 250-270 euróról van szó, azaz háromszoros árról. Tehát most van itt az ideje, hogy komolyan elgondolkodjunk azon, hogy a területpihentetés mértékét 0%-ra csökkentsük. Én még ennél is tovább mennék. Ha arra gondolunk, hogy 20 éven keresztül Európában élelmiszertöbbletről beszéltünk, arról, hogy nem igazán van szükség gazdálkodókra, hogy a földeket valami másra kell felhasználnunk, és hogy az élelmiszerbiztonság nem igazán számít - és hirtelen fontossá vált az élelmiszerbiztonság!
Úgy vélem, ennek kapcsán etikai kérdések is felmerülnek. Amikor a világban bőségesen áll élelmiszer rendelkezésre, akkor talán Európának nem kell feltétlenül kivennie a részét a termelésből. De amikor a világban kevés az élelmiszer és az árak mennek felfelé, akkor Európának erkölcsi kötelessége az élelmiszertermelés. Európa soha nem fog éhezni, bármi is legyen az ára az élelmiszernek, mivel egyszerűen megvan a pénzünk ahhoz, hogy megvásárolhassuk azt. A Föld számos részén azonban éhezni fognak. Hirtelen egy másik világban találjuk magunkat, és szembe kell néznünk az általa jelentett kihívásokkal. A Bizottság 2008-ra 0%-os mértékű területpihentetést javasol, és a 2008-as gazdasági év kezdetén, amint már elmondtam, a piacot magas árak jellemzik.
Amint azt a biztos asszony is elmondta, míg Európai egyes részeit aszály sújtotta, máshol árvizek pusztítottak. Ha szétnézünk a világban, változó körülményeket látunk a gabonatermelés tekintetében - például Ausztráliában só jelenik meg a termőfölben, ami nagyon megnehezíti a vetést. Ott van például Kína és India, amelyek soha nem látott mennyiségben fogyasztanak élelmiszert, mivel növekszik gazdaságuk és az élelmiszerigényük. Mindezek következményekkel járnak a búza- és a gabonatermelésre nézve az egész világon. Most körülbelül a valaha is volt készletek felénél tartunk, és e készletek egyre jobban kimerülnek, tehát most eljött az idő a cselekvésre.
Biztos asszony! Úgy hiszem, és biztos vagyok benne, hogy Ön is egyetért velem, hogy ha olyan közös agrárpolitikánk van, amely különválik a termeléstől, sok tekintetben nemigen végezhetünk területpihentetést, mivel ha van olyan politika, amely a termeléshez kapcsolódik, akkor a területpihentetés pontosan ilyen, így tehát itt az ideje, hogy megszüntetésre kerüljön.
A területpihentetés megszüntetésekor nem feledkezhetünk meg a hozzá kapcsolódó környezetvédelmi előnyökről, és arról sem, hogy a gazdálkodók szabadon eldönthetik majd, hogy felszántják-e a pihentetett területüket vagy sem. A gazdaságok egységes támogatási rendszere értelmében a gazdálkodók továbbra is alkalmazhatják a területpihentetést, ha ezt akarják, de a gabonatermeléssel járó gazdasági előnyök azt eredményezik majd, hogy sokan fel fogják szántani földjüket. Környezetvédelmi megfontolásból megtarthatjuk a földterületek határain a hatméteres sávokat és sövényeket, amely véleményem szerint szintén nagyon jó elképzelés.
Ez nem olyasmi, amiről ma este vitáznunk kellene, de úgy vélem, hogy az állapotfelméréskor az egyik téma, amin el kell gondolkodnunk, az az lesz, hogy kétségtelenül át kell térnünk a második generációs bio-üzemanyagok alkalmazására, és nem búzát és repceolajat kellene felhasználnunk bio-üzemanyagként. Egy éve kifejezetten támogattam ezt, amikor az árak alacsonyak voltak, de most, amikor ezzel ellentétes a helyzet, ez szó szoros értelmében csak olaj a tűzre.
Azt javaslom a Parlamentnek, hogy minél hamarabb foglalkozzunk ezzel. Köszönöm valamennyi képviselőcsoportnak a támogatást, és nagyon köszönöm a biztos asszonynak a gyors reagálást. Hiszem, hogy együtt meghozhatjuk a helyes döntést. Van néhány módosítás a PSE és a Verts/ALE képviselőcsoport részéről, amelyek többségét támogatni tudjunk. Egyet azonban nem fogadhatok el - mégpedig a gabona kivitelére vonatkozó adót, mivel a gazdálkodók a múltban alacsony árakkal küzdöttek. Amint megemelkednek az árak, kérem, nem terheljük meg azonnal adóval, mivel véleményem szerint az nem lenne helyénvaló. Ha kezdeni akarunk valamit a piaci erőkkel, szembe kell néznünk az élet realitásaival.
a PPE-DE képviselőcsoport nevében. - (NL) Tisztelt elnök asszony! Először is szeretnék köszönetet mondani a biztos asszonynak, hogy e vita kapcsán ismét megtisztelt jelenlétével és eljött közénk ma délelőtt, bár e vitát csak az utolsó pillanatban illesztették be a napirendbe. De leginkább az arra irányuló javaslatát szeretném megköszönni, hogy a kötelező területpihentetést szüntessék meg a következő időszakra. Dicsérte gyorsaságunkat, de a Bizottság is megmutatta, hogy képes viszonylag gyorsan reagálni a piac fejleményeire, amelynek jelenleg akadozó gabonaellátással kell megküzdenie. Az előrejelzések szerint a készletek - világszinten is - soha nem látott alacsony szintre fognak esni az idény végére.
Az ellátás kontrollálására szolgáló eszköz - úgymint a kötelező területpihentetés - 1992-ben került bevezetésre, tehát mára már nincs igazi célja. Ezért logikus, hogy a Bizottság javasolja e kötelezettség megszüntetését. Az is logikusan következik, hogy a Bizottság megtartja a területpihentetési rendszert, csupán a kötelező százalékos arányt a jelenlegi 10%-ról 0%-ra csökkenti. Ez a vitát mederben tarja. Végül is, csak amikor eljön az állapotfelmérés ideje, akkor beszélhetjük meg a meglévő rendeletek és struktúrák lehetséges változtatásait.
Ezenkívül, tudomásom szerint, amennyiben egyetértünk ezzel a javaslattal, és a Tanács is gyors döntést hoz, valószínűleg megdöntjük a jogszabály-elfogadás sebességi rekordját. Ez jelzésértékű lesz a polgárok, és különösen a gazdálkodók számára, és azt az üzenetet küldi, hogy ha szükséges, az EU képes gyors döntéseket hozni.
Már csak egy dolog van, ami a szívemet nyomja, tisztelt elnök asszony - nem a PPE felszólalójaként, hanem a holland CDA tagjaként itt, az Európai Parlamentben. Vannak más ágazatok is, amelyekben - a jelenlegi piaci fejleményeket tekintve - bizonyos fokú rugalmasság megengedhető lenne. Vegyük például a tejipart, amelyben a kereslet meredeken növekszik és Európa valószínűleg a legtöbbet hozza ki a benne rejlő potenciálból. Az egyik lehetőség valószínűleg az, hogy azokat a kvótákat, amelyek bizonyos tagállamokban nem kerülnek maximálisan kihasználásra, értékesíthetővé tennénk a határokon túl, vagy ha 2008. április 1-jétől néhány százalékkal tovább növelnénk a kvótát.
Végül, tisztelt elnök asszony, személyesen arra kérném az Európai Bizottságot, hogy azt a lelkesedést, amelyet ma a gabonapiac tekintetében kinyilvánított, más ágazatok esetében is mutassa ki, ha ez szükségessé válik.
Én is örömmel üdvözlöm körükben a biztos asszonyt. A gabonapiacon jelenleg uralkodó körülmények arra köteleznek bennünket, hogy reflektáljuk azokra, de mindenekelőtt arra, hogy cselekedjünk; ezért gratulálok a Bizottságnak az általa képviselt proaktív hozzáálláshoz.
Az Európai Parlament szocialista képviselőcsoportja egyetért a biztos asszony által a jelenlegi helyzetről felvázolt képpel, valamint azzal, hogy az állapotfelmérés keretében lehetőségünk nyílik arra, hogy a kérdést mélységében megvizsgáljuk és megfelelőbb végleges döntéseket hozzunk a jövőre vonatkozóan. Annak is teljesen tudatában vagyunk, hogy az előttünk álló probléma nem oldható meg pusztán azzal, ha az általunk tervezett átmeneti intézkedések keretében megszüntetjük a területpihentetést, hanem egyetértünk azzal, hogy ezen intézkedések jelentős mértékben hozzájárulhatnak a piac egyensúlyának visszaállításához a jövő évben.
Osztjuk azt a véleményt, hogy ez az intézkedés - egy pesszimista forgatókönyvet véve - a jelenlegi 3,89 millió hektárnyi földterület legalább felét visszahozhatja a termelésbe, amely szokványos időjárási viszonyok esetén legalább évi 5-10 millió tonna további termelési mennyiséget eredményezné, annak ellenére, hogy egyes fölterületek kevésbé termékenyek, ami természetesen indokolja azt, hogy a gazdálkodók miért pihentetik azokat.
Azt gondoljuk azonban, hogy e cél elérése érdekében helyénvaló lenne a Bizottság számára, ha kissé kiterjesztené ezt az eltérést, azaz ha az intézkedés érvényességét egy helyett két évre változtatná; és érthető, hogy szükség van a meghosszabbítására, mivel nyilvánvaló, hogy hiányos a mezőgazdaságra vonatkozó programozás, és a következő őszi-téli időszakig még mindig nem lesz végleges döntés az állapotfelmérés keretében tartandó vita kimeneteléről. Ezért felhívom a Bizottságot, hogy vegye figyelembe az általunk e célból előterjesztett módosítást, amely - biztos vagyok benne - többségi támogatást érdemel a holnapi plenáris ülésen.
Másrészről mindannyian tudatában vagyunk annak, hogy ha ezeket a földterületeket mind visszaállítjuk a termelésbe, az nyilvánvalóan negatív hatással jár majd mind a fölből felszabaduló szén-dioxid, mind pedig a biológiai sokféleség tekintetében, mivel manapság mindenki elismeri a területpihentetés kedvező hatásait. Ezért úgy véljük, hogy a Bizottság számára helyénvaló lenne, ha mihamarabb hatásvizsgálatot végezne annak érdekében, hogy rendelkezésünkre álljon minden olyan tényező, amely a relevanciával bír annak a döntésnek a meghozatalához, amelyet egy éven belül meg kell hoznunk ebben a kérdésben.
(DE) Tisztelt elnök asszony! Biztos asszony! Igen, gyorsan dolgoztunk, de a Bizottság késett javaslatai benyújtásával. Ez a vita már hosszú ideje folyik, és a termelők türelmetlenül várják, mikor kerül pont a végére. Nem álltunk semminek az útjába, ez igaz, és ez nem is volt célunk.
Az Ön indokolása az, hogy az árak magasak és e téren némi stabilitásra lenne szükség. Remélem mindketten - de különösen az Ön férje a vállalkozásával - elégedettek vagyunk azzal, hogy a pénz végül eljut a vállalkozásokhoz. Ez már régóta esedékes volt, és óvatosan szabad csak mondanunk, hogy tennünk kell valamit az árak leszorítása érdekében. Mi több, ez némiképp ellentmond azzal a kijelentésével, amit ma délelőtt a cukor kapcsán tett. Bizonyára emlékszik arra, amit mondott: a jelenlegi gabonaárak mellett az emberek talán gyorsabban fordulnak a gabona felé, és ugyanígy fordulnak el a cukortól. Ha a gabonaárakat ismét leszorítja, saját logikáját és szándékát áshatja alá vele.
Azt a tényt hozza fel, hogy ez a vetésforgót vonja maga után. Igen, helyes gondolat. Eredetileg ez az intézkedés a vetésforgóhoz kapcsolódott, mivel a vetésforgóhoz szintén növényzetre van szükség. Ez azt jelenti, hogy figyelnünk kell a környezeti szempontokra is - jóllehet azokat nagyon elhanyagolták az elmúlt években -, egyszerűen azáltal, hogy lehetővé kell tenni a folyamatos területpihentetést, ami által a földek nagy része bevonható lenne az energiatermékek termelésbe.
Az egyik módosításunkban arra kérjük Önt, hogy ne csak azzal foglalkozzon, amit 2008 tekintetében gondol, hanem mondja el nekünk itt, a Parlamentben, hogyan kell megszervezni a vetésforgót a környezetvédelmi szempontok figyelembe vétele mellett.
Tisztelt képviselők, jó reggelt kívánok. A mai nap, szeptember 26-a, a Nyelvek Európai Napja. Kötelességünk emlékeztetni az embereket itt, az Európai Parlamentben, a nyelvek templomában, milyen fontos ez a nap az Európai Unió filozófiája és lényege, valamint az általunk végzett azon munka szempontjából, hogy olyan multikulturális Európát hozzunk létre, ahol az egyedi jellegzetességeket, kultúrákat és népeink szellemét tisztelet övezi.
- (ES) Elnök asszony, köszönöm a szót. Ma a Nyelvek Európai Napját ünnepeljük, így hát szeretnék hangot adni Spanyolország számos lakója érzéseinek, akik nem értik, miért éri őket hátrányos megkülönböztetés az Európai Parlament Elnöksége által, tekintve, hogy a katalánok, galíciaiak és a baszkok képviselői, mint jómagam is, nem használhatjuk saját nyelvünket a Parlamentben.
A Bizottsággal, a Tanáccsal és a Régiók Bizottságával ellentétben, ahol az emberek képviselői kifejezhetik magukat ezeken a társhivatalos nyelveken is, az Elnökség nem fogadja el a baszk, katalán és galíciai nyelvet, amelyek pedig társhivatalos nyelvek Spanyolországban.
Ortuondo úr, az Elnökség tájékozódni fog ebben a kérdésben, még úgy is, hogy számos alkalommal folyt már vita róla, és jól ismerjük a válaszokat.
Bevándorlás - Legális bevándorlás - A harmadik országok állampolgárainak illegális bevándorlása elleni küzdelem politikai prioritásai (vita)
a Lilli Gruber asszony által, az Állampolgári Jogi, Bel- és Igazságügyi Bizottságának nevében a legális bevándorlással kapcsolatos politikai tervről készített jelentés és
a Javier Moreno Sánchez úr által, az Állampolgári Jogi, Bel- és Igazságügyi Bizottságának nevében a harmadik országok állampolgárainak illegális bevándorlása elleni küzdelem politikai prioritásairól készített jelentés.
a Tanács soros elnöke. - (PT) Elnök úr, biztos úr, hölgyeim és uraim, az Európai Unió még mindig számottevő kihívásokkal néz szembe a változó migrációs helyzetre adandó válaszokat illetően.
Még mindig az Európai Tanács által 2005 decemberében elfogadott migrációval kapcsolatos általános megközelítés alkotja az e kihívásokra adandó válaszok meghatározásának alapvető keretét. Az általános megközelítés elfogadásával az Európai Tanács nyomatékosan kifejezte, hogy szükség van egy kiegyensúlyozott, átfogó és koherens megközelítésre, amely magában foglalja az illegális bevándorlás elleni küzdelem politikáját, valamint, harmadik országokkal együttműködve hasznosítja a legális migráció előnyeit. Az általános megközelítés végrehajtása alapvető prioritás az egymást követő elnökségek számára.
A migrációval kapcsolatos általános megközelítés nem maradt változatlan - az Európai Tanács folyamatosan finomította és fejlesztette azt az események és végrehajtása előrehaladtának fényében. Ma már szerves részét képezi az Európai Unió átfogó migrációs politikájának.
Az Európai Tanács ez év június 21-22-i ülésén következtetéseket fogadott el az általános megközelítés kiterjesztésével és megerősítésével kapcsolatban. E következtetések különösképpen meghatározzák az általános megközelítésnek az Európai Unió keleti és délkeleti szomszédos régióival kapcsolatban történő alkalmazását, valamint az Európai Unió és harmadik országok közötti, körkörös migrációval kapcsolatos és mobilitási partnerségek fejlesztését.
Az általános megközelítés végrehajtásának fontosságára a nyári események is felhívták a figyelmet, különösen azok, amelyek az Európai Unió déli, tengeri határain történtek. Az általános megközelítés további alkalmazása során olyan intézkedéseket kell hoznunk, amelyek segítenek egyrészt az illegális bevándorlás elleni küzdelemben, másrészt a legális migráció lehetőségeinek fejlesztésében.
A Tanács igyekezett előrelépni e két egymástól elválaszthatatlan célkitűzés terén. Júniusi ülésén megvitatta a déli földközi-tengeri határok mentén fennálló helyzetet. Megerősítette, hogy a Frontexnek továbbra is fontos szerepet kell betöltenie, és úgy döntött, hogy Málta javaslatainak fényében új feladatokat is megvalósít. Ez meg is történt, aminek eredményeképpen a szeptember 18-i tanácsi ülésen elfogadtuk az Európai Unió déli földközi-tengeri határigazgatásának megerősítésére vonatkozó következtetéseket. A következtetések egy része azonnali cselekvésre szólít föl az érvényben lévő intézkedések és a meglévő megállapodások megerősítése érdekében. A tagállamokat bíztatjuk, hogy nyújtsanak kétoldalú támogatást azoknak a tagállamoknak, amelyeknek különösen nagy mértékű illegális bevándorlással kell szembe nézniük földrajzi helyzetüknél, valamint a szomszédos harmadik országokkal való együttműködés szintjénél fogva. Ez az együttműködés tartalmazni fogja, például, a visszatérítési intézkedéseket, a befogadási feltételeket, valamint a menedékkérők, a menekültek és a kiskorúak felelősségeit.
A következtetések hangsúlyozzák továbbá a származási harmadik országokkal, valamint a tranzitországokkal e területen való együttműködés megerősítésének szükségességét, különösen a saját határigazgatásuk terén, részt vállalva a keresési és mentési műveletekben, az emberkereskedelem és embercsempészet elleni küzdelemben, és kiépítve egy, az illegális bevándorlók visszatérítésére szolgáló hatékony rendszert.
Hangsúlyozottan szerepel az olyan nemzetközi szervezetekkel való szoros együttműködés fontossága is, mint az UNHCR (az ENSZ Menekültügyi Főbiztossága) és az IOM (Nemzetközi Migrációs Szervezet). További lényeges elem a Frontex tevékenysége megerősítésének szándéka, nevezetesen hosszú távú közös tevékenységek indítása és az Európai Partiőrség-hálózaton belüli tevékenységek bővítése.
Ami a hosszú távú intézkedéseket illeti, a Tanács felkérte a Bizottságot, hogy készítsen jelentést a lehetséges kiegészítő intézkedésekről, egy mélyreható elemzést néhány, Málta által tett javaslattal kapcsolatban, vizsgálja meg a nemzetközi tengerjog idevonatkozó részeit, és hogy vállaljon kötelezettséget a Bizottság közös európai menekültügyi rendszerről szóló zöld könyvével kapcsolatosan jelenleg is folyó vita során a menekültügyi szakértőcsoportok létrehozására.
A Frontexnek egyre fontosabb szerepe van az Európai Unió külső határainak a tagállamok általi hatékony védelme biztosításában. Amint azt Önök is tudják, a Frontex csak 2005 októbere óta működik, de az azóta eltelt rövid idő alatt is növelte működési kapacitását és az illegális bevándorlás elleni küzdelemre való összpontosítással fontos lépéseket tett az Európai Unió külső határai védelmének megerősítése érdekében. Különböző a Frontex által koordinált közös tevékenységek zajlottak már le és zajlanak jelenleg is az Atlanti-óceán és a Földközi-tenger térségében. Különösen fontos momentum volt idén májusban az Európai Partiőrség-hálózat elindítása, amely hosszú távon magában fogja foglalni a leendő európai ellenőrző rendszert.
Szintén jelentős esemény volt, hogy a Tanács idén júliusban elfogadta a gyorsreagálású határvédelmi csapatok (RABITs) felállítására szolgáló eljárás bevezetéséről szóló rendeletet, amely augusztus 20-án hatályba is lépett. Ez a rendelet egy eljárást hoz létre gyorsreagálású határvédelmi csapatok felállítására korlátozott időtartamra szóló gyors operatív segítségnyújtás céljából arra az esetre, ha ezt sürgős és kivételes megterhelést jelentő helyzettel szembesülő tagállam kérelmezi, különösen, ha a külső határok bizonyos pontjaira nagyszámú olyan harmadik országbeli állampolgár érkezik, akik illegálisan próbálnak belépni a tagállam területére.
A Frontex jelen pillanatban e rendelet végrehajtásán dolgozik. Ahhoz azonban, hogy az általa irányított műveletek hatékonyak lehessenek, döntő fontosságú, hogy megfelelő eszközök álljanak a Frontex rendelkezésére. A Frontex-rendeletnek megfelelően a Frontex összeállította a rendelkezésére álló technikai berendezések központi nyilvántartását (CRATE). Ebben a nyilvántartásban máris számos olyan helikopter, repülőgép, hajó és más egyéb felszerelés szerepel, amelyet a tagállamok készek a Frontex által irányított műveletek során rendelkezésre bocsátani.
Ami az illegális bevándorlásra vonatkozó jogalkotási intézkedést illeti, a Tanács illetékes szervei megkezdték a Parlament irányelvre vonatkozó javaslatának elemzését, és a Tanács szankciókat állapít meg a jogellenes helyzetben lévő harmadik országbelieket foglalkoztató munkaadók ellen. Ezt a javaslatot, amelynek célja az illegális foglalkoztatás mint az illegális bevándorlás egyik ösztönzője elleni küzdelem, 2007 májusában nyújtotta be a Bizottság.
A gyors megegyezés érdekében a Tanács az együttdöntési eljárás keretében kiemelten kezelte az Európai Parlament és Tanács irányelvre vonatkozó javaslatát az illegálisan a tagállamokban tartózkodó harmadik országbeliek visszafordítására vonatkozó egységes szabályokkal és eljárásokkal kapcsolatban. Ezt jelenleg a Tanács illetékes szervei vizsgálják.
A visszafogadási politikával kapcsolatban meg kell említeni, hogy az Oroszországgal kötött visszafogadási megállapodás júniusi hatályba lépését követően az Ukrajnával kötendő visszafogadási megállapodás aláírásáról is határozat született, valamint több visszafogadási megállapodás került aláírásra nyugat-balkáni országokkal és Moldovával. Ezeket a megállapodásokat véglegesítjük, amint az Európai Parlament rendelkezésünkre bocsátja véleményét.
És most szeretnék szólni néhány szót a legális migrációra vonatkozó politikai tervről. Mint azt Önök is tudják, a Tanács és a portugál elnökség a legális migráció elősegítését is kiemelten kezeli. Az elnökség szeptember 13-14-én magas szintű konferenciát szervezett Lisszabonban a téma megvitatására. Ezen jelen voltak miniszterek, magas beosztású tisztviselők és neves akadémikusok csakúgy, mint az Európai Parlament és a Bizottság képviselői. A konferencia a legális bevándorlás kérdéseivel foglalkozott, úgymint a legális migrációs csatornákkal és a migrációs áramlások kezelésével, az integrációval és a lisszaboni stratégiával, valamint a migrációval és a fejlődéssel. E konferencia eredményei nagyban maghatározzák majd a következő néhány hónapban végzendő munkánkat.
A Tanács hamarosan hozzákezd a munkavégzés céljából a tagállamokban legálisan tartózkodó migránsok jogaira és egy egységes tartózkodási engedély létrehozására vonatkozó keretirányelvre irányuló javaslat, valamint a magasan képzett munkavállalók belépésének és tartózkodásának feltételeiről szóló irányelv kidolgozásához, mely utóbbit reményeink szerint a Bizottság néhány héten belül elkészíti. E két javaslat a következő néhány évben elkészülő többivel együtt alkotja a Bizottság által 2006 januárjában előterjesztett, a legális migrációra vonatkozó politikai terv következő lépéseit.
A Tanács megkezdte a 2003/109/EK irányelv módosítására javasolt tanácsi irányelv vizsgálatát, melynek célja az irányelv alkalmazási körének a nemzetközi védelemben részesülőkre való kibővítése. E javaslat célja, hogy a nemzetközi védelemben részesülők is lehetőséget kapjanak arra, hogy "huzamos tartózkodási engedéllyel rendelkező” jogállást szerezzenek. A Tanács jelenleg a Parlament véleményére vár, a tervezet ezt követően gyorsan elfogadásra kerülhet.
A migráció területét érintő külkapcsolatokat illetően szeretném tájékoztatni Önöket, hogy a Tanács élénken támogatja a migrációval kapcsolatos általános megközelítést, ahogyan az a 2005. és 2006. decemberi európai tanácsi következtetésekben is szerepel. Felhívnám figyelmüket a migrációval kapcsolatos általános megközelítés kiterjesztésére és megerősítésére vonatkozó következtetésekre is, amelyeket júniusban fogadott el a Tanács. Az Európai Tanács 2006 decemberében felkérte a Bizottságot, hogy tegyen javaslatokat arra, hogyan kellene alkalmazni az általános megközelítést az Európai Unió keleti és dél-keleti szomszédos régióiban; hogy tegyen javaslatot a legális migráció lehetőségeinek az Európai Unió külpolitikájába való integrálásának módjaira, hogy ezáltal kiegyensúlyozott kapcsolatokat lehessen kialakítani azokkal a harmadik országokkal, amelyek megfelelnek a tagállamok munkaerőpiaca speciális szükségleteinek; hogy tegyen javaslatot az ideiglenes körkörös migráció elősegítésének lehetséges módjaira és eszközeire; valamint, hogy nyújtson be részletes javaslatokat arra vonatkozólag, hogyan lehetne az Európai Unió és harmadik országok közötti legális mozgás különböző formáira vonatkozó információt jobban szervezni és továbbítani.
Válaszul ezekre a felkérésekre a Bizottság két közleményt adott ki, amelyek elfogadását követően az Elnökség következtetéstervezetet nyújtott be a Tanács számára a Bizottság által meghatározott cselekvések megkezdése céljából.
Novemberben kerül sor a migrációval foglalkozó Euromed miniszteri találkozóra, amelynek célja a migráció kérdéseinek kivitelezéséhez szükséges kezdeményezések és fellépések kidolgozása. Ezenkívül az afrikai országokkal a migrációval kapcsolatban 2005-ben megkezdett párbeszéd folytatása és intenzívebbé tétele révén Afrika is külön figyelmet kap. Fontos továbbá a migrációról és fejlődésről szóló miniszteri konferenciák felülvizsgálata, amelyekre 2006 júliusában Rabatban és 2006 novemberében Tripoliban került sor. Ezek a konferenciák, amelyek közül az első regionális, a második kontinentális volt, egy sor olyan területet neveztek meg, amelyen erősíteni kellene az együttműködést a migránsok származási, tranzit- és célországai között.
A Tanács jelenleg is aktívan dolgozik azon, hogy a Rabatban és Tripoliban elfogadott közös programokat konkrét intézkedésekké fogalmazzák.
a Bizottság alelnöke. - (IT) Elnök asszony, hölgyeim és uraim, nagyon hálás vagyok a Tanács képviselőjének, hogy nagy vonalakban vázolta együttes fellépésünk főbb vonalait, és külön szeretném megköszönni a két előadónak, Gruber asszonynak és Moreno Sánchez úrnak azt a két jelentést, amelyeket ma megvitatunk.
Először is, hadd jegyezzem meg, milyen messzire is jutott Európa ez alatt a rövid idő alatt, tehát hadd legyek optimista. Hiszen mindannyian emlékszünk még, hogy a 2005 októberében megtartott Hampton Court-i csúcson még az is kétséges volt, hogy lehet-e Európának közös bevándorlási stratégiája. Ma azonban már nemcsak, hogy ez mindannyiunk jelszava, de már folyamatban is néhány kezdeményezés végrehajtása, amelyeknek már tényleges gyümölcsei vannak.
Ez jól mutatja, hogy Európának van szerepe a migráció globális, megállíthatatlan jelenségének kezelésében; a tagállamok egyenkénti fellépése ugyanis már nem elegendő. Azt is bizonyítja, hogy az európai fellépés hasznára válik magának Európának, a tagállamoknak, és minden partnerünknek, úgy a délieknek - leginkább az afrikai országoknak -, mint keleti szomszédjainknak, mivel, ahogy arra most is emlékeztettek bennünket, a Bizottság az általános megközelítés kelet felé, vagyis a keletről érkező migrációs áramlás felé történő kiterjesztését tervezi. A Tanács teljes egyetértésével.
2. Az állampolgárságuktól eltérő tagállamban lakóhellyel rendelkező uniós polgárok aktív és passzív választójoga az európai választásokon (szavazás)
előadó. - Elnök úr, a jelentés támogatja a Bizottság azon javaslatát, miszerint egyszerűsíteni kell annak folyamatát, hogy valaki a tartózkodása szerinti államban jelöltként induljon, vagy szavazzon az európai parlamenti választásokon. A javaslat teljes mértékben tiszteletben tartja a nemzeti jogot és gyakorlatot, valamint támogatja a határokon átnyúló demokrácia jövőbeni kiterjesztése melletti érveket. Arra kérem a képviselőtársakat, hogy módosítás nélkül támogassák a bizottsági állásfoglalást.
a Bizottság alelnöke. - (FR) Elnök úr, szeretném megköszönni előadónknak, Duff úrnak, hogy ilyen, elképzelésekben gazdag beszámolót készített. Az Európai Parlament által javasolt módosítások közül néhány messze túlmutat azon, amit a Bizottság javasol bizonyos, az irányelv alkalmazásával kapcsolatos adminisztratív nehézségek leküzdése céljából, amelyek a 2004-es választásokról szóló jelentésben nyertek megállapítást .
Mindazonáltal teljes mértékben megértem, mi motiválta a Parlament néhány módosítását - sőt, ezeket a Bizottság is támogatja -, különösen, azt tartom szükségesnek, hogy javítsuk a polgárok európai választásokon való részvételi arányát, valamint az európai parlamenti választások európai jellegét. Mindez összefügg a kettős jelöltség kizárását illető kérdésekkel, amelyet az egyik módosítás szeretne megszüntetni, valamint az automatikus folyamattal, amely a jelöltként indulás jogának elvesztésével járna.
A Bizottság ennélfogva támogatja e kérdések még részletesebb vizsgálatát, ha szükséges, egy megfelelő tanulmány elkészítésével, amely folyamatba természetesen az Európai Parlamentet is bevonnánk. A fenti kérdéseket, ha szükséges, a tájékoztatási intézményközi csoport is megvitathatná, amely jelenleg annak lehetséges módjait vizsgálja, hogyan lehetne hatékonyabb tájékoztatást nyújtani a 2009-es európai választásokkal kapcsolatban.
Elnök úr, ügyrendi indítvánnyal élnék, mert úgy látom, hogy az ALDE képviselőcsoport külön szavazást kért minden egyes, az erre a jelentésre vonatkozó módosítással kapcsolatban.
Az eljárási szabályzat értelmében módosítást csak csoport nyújthat be. Azt szerettem volna megtudni, hogy ez valóban a csoport nevében történt-e, vagy csak a csoport egy tagja állítja, hogy a csoport nevében jár el.
Corbett úr, itt van az arra vonatkozó bizonyíték, hogy a csoport kérése volt, úgyhogy minden rendben van. Sajnálom, de minden rendben van!
(CS) Elnök úr, hölgyeim és uraim, én nem támogattam az Európai Technológiai Intézet létrehozására irányuló javaslatot. Ahogy Önök közül a legtöbben, természetesen én is szeretném, hogy az Európai Unió még több találmányt és szabadalmat fogadjon el és hozzon létre.
Az e javaslatról szóló vitát hallgatva azonban nem hiszem, még egy intézmény felállítása lenne a következő, helyes irányba tett lépés. Egyetemeink és kutató intézeteink így nem jutnak több pénzhez; sőt, eggyel több intézménnyel kell felvenniük a harcot a kutatási támogatásokért. Továbbá, hiába szavazzuk is meg a tiszteletre méltó intézményt, ez még nem hoz létre egy újabb, szuper-tudósokból álló csoportot. Ezt az intézetet olyan kutatók vezetik majd, akik azokat az egyetemeket hagyják el, ahol most tevékenykednek. Ennélfogva úgy vélem, ha az itt szóban forgó összegeket, már ha elő tudjuk teremteni őket, a már meglévő, elsőrangú kutatócsoportoknak adjuk inkább oda, kutatási támogatás formájában.
(SK) Ha a tudomány és a technológia terén szeretnénk megelőzni az Egyesült Államokat, Japánt és a világ többi vezetőjét, és ha azt szeretnénk, hogy Európa hangadó legyen, akkor meg kell teremtenünk ennek az előfeltételeit.
A kiválósági központokban minden feltételnek és előfeltételnek rendelkezésre kell állnia. Az Európai Technológiai Intézet létrehozása helyes irányba vezet. Szégyen, hogy eddig is halogattuk ezt a döntést. Hiszem, hogy az intézet anyagi fedezetének megteremtése körüli problémákat sikerül majd megnyugtatóan megoldani.
Támogatom a köz- és magánszféra közti partnerség elve szerinti közös finanszírozás gondolatát is, úgy, ahogy arra az Egyesült Államokbeli kutatóintézetek esetében is látjuk. Szeretném, ha az új tagállamok tudósai és kutatói is bekerülnének a kutatócsoportokba, valamint, ha a vezetőtestületet az Európai Parlament ellenőrizné. A kutatások célkitűzéseinek tükrözniük kellene a hetedik tudományos és kutatási keretprogramot, és csak az embrionális őssejtekkel folytatott kísérleteket nem kellene azon országok adófizetőinek pénzéből finanszírozni, ahol az effajta kísérlet illegális.
(CS) Elnök úr, engedjen meg egy megjegyzést az Európai Technológiai Intézet létrehozásáról szóló szavazással kapcsolatban. Én a javaslat mellett szavaztam, mert ez az első alkalom, hogy egy olyan rendszerről volt szó, amely összekapcsolja a kutatást, az oktatást és az üzleti szférát.
Ez alapvető fontosságú projekt az európai innováció területén, és mint más hasonló projektek, ez sem jár gond nélkül - jelen esetben leginkább anyagi gond nélkül. Mindemellett azonban, az intézet létrehozására és az arra irányuló javaslat, hogy elegendő teret kapjon ahhoz, hogy okot adjon majdani létére, megérdemli a támogatásunkat.
(FI) Elnök úr, szeretnék szólni néhány szót az Európai Technológiai Intézettel kapcsolatban. Először is, szeretnék köszönetet mondani előadónknak, Paasilinna úrnak. Kiváló munkát végzett. Tudom, hogy az oktatás, a kutatás és ehhez hasonló területek kiváló szakértője.
Ez egy rendkívül ambiciózus projekt, ennek ellenére azonban szeretném felhívni a figyelmet, hogy ha mi itt az Európai Unióban új intézményeket hozunk létre, fontos lehet, hogy mielőtt így teszünk, megbizonyosodjunk afelől, hogy a már meglévő intézményeink is elegendő támogatáshoz jutnak. Vagyis azt is biztosítanunk kell, hogy a meglévő egyetemek hálózata elegendő támogatásban részesülnek ahhoz, hogy új kutatásokba fogjanak.
A szavazáskor Paasilinna úr javaslata mellett voksoltam, de arra szeretném kérni a Parlamentet, hogy fontolja meg, hogy a meglévő kutatási közösségeknek is hozzá kell tudni jutniuk az őket megillető támogatásokhoz, és hogy ez az új intézmény nem nyelheti el az eredetileg nekik szánt pénzösszegeket. Szeretném, ha ezt rögzítenék, és a döntés meghozatalakor figyelembe vennék.
írásban. - (PT) Én a Paasilinna-jelentés mellett voksoltam az Európai Technológiai Intézetet illetően, mert úgy vélem, az innováció, a kutatás és az oktatás összhangjának köszönhetően ez döntő hozzájárulás volna az európai gazdaság versenyképességének növeléséhez.
Ennélfogva tehát támogatom az előadó arra irányuló javaslatait, hogy pontosan meg kell határozni a jövőbeni Európai Technológiai Intézet finanszírozásának forrásait, hogy az intézet amilyen hamar csak lehet, megkezdhesse működését, és sikeresen betölthesse funkcióját, nem úgy, mint a lisszaboni stratégiában meghatározott célkitűzések.
írásban. - (PT) Figyelembe véve különböző kutatási szervezetek véleményét, meglehetősen kritikusan szemléljük az Európai Technológiai Intézet létrehozását. A múlt évben, például, az Európai Kutató Egyetemek Ligája közzétett egy tanulmányt, amelyben arra jutott, hogy az Európai Technológiai Intézet ötlete "téves és kudarcra ítélt”. Az Euroscience, amely egy európai tudósokat és politikai szakértőket tömörítő szervezet "politikailag motivált elképzelés”-nek nevezte, amely "rossz feltevésen alapszik”. Az Egyesült Királyság tudományos tanácsadója, Robert May szerint "egy az innovációval kapcsolatos félreértésen alapszik”.
Ez egy virtuális intézet lesz, amely olyan tudósokból áll, akik az EU különböző egyetemein, kutatólaboratóriumaiban és vállalatainál dolgoznak, és az eredeti elképzelésekkel ellentétben nem ad ki minősítéseket. Miután különböző országok is helyet akartak biztosítani számára, az intézet végül is egyfajta virtuális hely lett, ahol különböző területeken dolgozó tudományos közösségek konzultálhatnak egymással. Az Európai Parlament nemrégiben fogadta el a Bizottság javaslatának néhány módosítását, de véleményünk szerint ezek nem elegendőek ahhoz, hogy kiegyenesítsenek valamit, ami ilyen görbén jött a világra.
Ami az intézet finanszírozását illeti, az egyik lehetőség a közösségi költségvetés, többek közt a kutatásra elkülönített összegek, amely megoldás végül lehet, hogy ismét csak a fejlettebb országok támogatását jelentené, ami tovább súlyosbítaná az egyenlőtlenségeket.
írásban. - (PL) Elnök úr, az Európai Technológiai Intézet elképzelése átalakult az arról szóló heves vita folytán, hogy hogyan kellene elősegíteni az innovációt az Európai Unióban. Az első elképzelések szerint az Intézet a Massachusettsi Technológiai Intézet európai megfelelője lett volna, amely a lisszaboni stratégia keretében jött volna létre. Más szóval, az Egyesült Államokkal folytatott versengésünk stratégiájának részét képezte volna. Jelenlegi, gyorsan változó globális környezetünkben most azonban inkább a tudományos és innovációs társulások, a TIT-ek hálózatában gondolkodunk, amelyeket egy központi testület irányítana. Ez tűnik ki az Európai Parlament által a 2008-as költségvetési tervezethez benyújtott két módosításban szereplő két külön költségvetési vonal elválasztásából (külön finanszírozás a hálózat és az irányító testület számára). Úgy tűnik, kissé közelebb kerültünk a vállalkozás finanszírozási problémáinak megoldásához, mióta az Európai Bizottság javaslatot tett a 2007-2013 közti időszak pénzügyi perspektívájának áttekintésére, nevezetesen az 1A költségvetési tétel emelésére a többi tétel csökkentése mellett. Ez újfent megerősíti, hogy a Parlament nem tévedett, amikor rámutatott a lisszaboni stratégia célkitűzései számára elkülönített költségvetési források indokolatlanul csekély voltára.
Szeretném támogatni Wrocław azon szándékát, hogy otthont adjon az Európai Technológiai Intézet központjának. Rá kell mutatnom azonban, hogy a K&F jobb támogatása és egy új intézet létrehozása önmagában még nem biztosítja, hogy Európa versenyképes és innovatív legyen. Ezt az üzleti kultúra fejlődése, a kockázatvállalási készség, valamint a kutatási és fejlesztési körök és a magánvállalkozások közti gyakorlati kapcsolatok kialakulása fogja meghatározni.
írásban. - (DE) Véleményem szerint az Európai Technológiai Intézet (ETI) ötletéhez hiba ragaszkodni. A bemutatott érvek egyike sem meggyőző, hiszen mind téves feltételezéseken alapszik.
1. Már Barroso úr, a Bizottság elnöke eredeti elképzelése, miszerint hozzuk létre az amerikai Massachusettsi Technológiai Intézet (MIT) európai megfelelőjét, is nélkülözött minden realitást, de a mai szavazásra bemutatott javaslat még annál is rosszabb. A MIT-et rengeteg pénzből és különféle támogatások összességével hozták létre. Európában viszont már most is világszínvonalú kutatás folyik számos "mini-MIT”-ben. Európa dilemmája nem más, mint az innováció és az első osztályú kutatás elégtelen pénzügyi és eszmei támogatása.
2. A javasolt 309 millió EUR támogatás, amely a költségvetési tartalékból kerülne kifizetésre, akadályozza más parlamenti kezdeményezések, mint például a stratégiai fontosságú Galileo projekt kivitelezését. A finanszírozási javaslat a becsült költségvetésnek csupán az egy nyolcadát biztosítaná, ezért nem is jelent megfelelő ösztönző erőt semmilyen komolyabb kiegészítő magánkezdeményezés számára. A BP, például, 500 millió USD-t fektetett a bioüzemanyag-szektorba, csak az Egyesült Államokbeli Berkeley-ben.
3) Saját, bőséges finanszírozási források és a már meglévő világszínvonalú európai intézeteknek nyújtandó támogatások birtokában az ETI-nek szép kilátásai lennének a sikerre. Az EU követhetné, például, a kanadai modellt, és létrehozhatna egy olyan innovációs alapot, amelyet az év végén a költségvetésben maradt pénzekből finanszírozhatna.
4. A tervbe vett hálózatinfrastruktúra egy virtuális, nemzetek feletti intézet, amelynek semmiféle valós jelentősége nem lenne sem Európa, sem a világ kutatási palettáján. Szerencsétlen, és bürokratikus kompromisszum lenne.
írásban. - Elviekben támogatom az Európai Technológiai Intézet ötletét. Az állásfoglalással kapcsolatban azonban tartózkodtam, mert úgy vélem, még nem rendelkeztünk kielégítő módon az intézet a célkitűzéseiről, vezetéséről és finanszírozásáról.
írásban. - (FR) Szeptember 25-én, kedden, támogattam Reino Paasilinna kollégámat, és az Európai Technológiai Intézet (ETI) létrehozása mellett voksoltam.
Ez a jelentés azt a valós igényt tükrözi, hogy haladjunk a tudásalapú társadalom felé. Az ehhez szükséges eszközök rendelkezésre állásának megszervezése, az Európai Unión belül, az innováció, a kutatás és az oktatás integrációjának elősegítése végül is stimulálni fogja az európai gazdaságon belüli versenyképességet.
Az ETI tevékenységét egy tudományos és adminisztratív személyzetből álló igazgató testület fogja irányítani. Ez a testület jelöli majd ki az intézet stratégiai prioritásaiért felelős tudományos és innovációs társulásokat, a TIT-eket.
Ugyanakkor azonban, sajnálatra méltó, hogy a projektre előirányzott pénzügyi források némiképp szűkösek. Ez hosszútávon ezen ígéretes kezdeményezés vesztét okozhatja.
Mindannyiunknak tisztában kell lennünk annak az alapvető fontosságával, hogy olyan közösségi projekteket indítsunk az Európai Unióban, amelyek biztosítják az Unió lisszaboni stratégiában lefektetett, elvárt fejlődését.
Titkos letartóztatások és fogvatartottak jogellenes szállítása az Európa Tanács tagállamainak részvételével (Fava és Marty jelentés) (vita)
A következő napirendi pont a Tanács és a Bizottság nyilatkozatai: titkos letartóztatások és fogvatartottak jogellenes szállítása az Európa Tanács tagállamainak részvételével (Fava és Marty jelentés).
a Tanács soros elnöke. - (PT) Elnök úr, biztosok, hölgyeim és uraim, 2005 decemberében az Európai Parlament állásfoglalásában, amelyben kérte egy a foglyok szállítását és illegális fogva tartását vizsgáló ideiglenes bizottság létrehozását, idézem: "megerősíti elkötelezettségét a terrorizmus elleni harc iránt, de hangsúlyozza, hogy ez a harc nem nyerhető meg a terrorizmus által megsemmisíteni kívánt elvek feláldozásával, vagyis az alapvető jogok védelmével kapcsolatban nincs helye megalkuvásnak”.
A korábbi tanácsi elnökségeknek lehetőségük volt kifejezni itt a tisztelt Ház előtt e nézettel való egyetértésüket. Nem kezdhetem anélkül a mondandómat, hogy ne hangsúlyoznám, hogy a jelen elnökség is osztozik ebben a célban és szándékban. Szeretném megismételni, hogy a terrorizmus elleni harc során sem hozhatunk kompromisszumokat az értékeinkkel és az alapvető jogok védelmét illető elveinkkel kapcsolatban. Ez, véleményünk szerint, lényegbevágó kérdés. A terrorizmus elleni harcban csak akkor kerülhetünk a győztes oldalra, ha szabadok maradunk: ha megszabadulunk a félelemtől, és a félelem nevében elkövetett visszaélésektől, illetve manipulációtól. Leghatásosabb fegyverünk, és egyben leghatásosabb védelmünk maguk az értékeink és az alapvető jogok védelmére vonatkozó elveink.
Habár a Tanácsnak mint olyannak nem áll módjában, hogy véleményt bocsásson ki, az Európai Unió minden egyes tagállama elismeri az igazság kiderítése érdekében tett erőfeszítések és kezdeményezések fontosságát. Nem szabad elfelejtenünk, hogy azokról az alapelvekről beszélünk, amelyeken a mi európai demokrácián nyugszik. Az igazság felderítése teszi majd lehetővé a gyanakvás hangulatának eloszlatását. Ennélfogva lényeges, hogy az e témában folytatott vizsgálatok tiszta vizet öntsenek a pohárba, és ne további kételyeket vessenek fel. E tekintetben a korábbi elnökségek, amelyeknek módjukban állt megjelenni e tisztelt Ház előtt, a főtitkár, a főképviselő és terrorizmus elleni küzdelem európai koordinátora mind együttműködtek az Európai Parlament ideiglenes bizottságával.
Ennélfogva úgy vélem, méltánytalan volna az elkötelezettség hiányát feltételezni a Tanács vagy a külügyminiszterek részéről. Sőt, ki kell emelnem, hogy a különböző európai országok számos kezdeményezéssel, mind parlamenti, mind jogi kezdeményezéssel éltek e beszámolókat követően.
Ezért nagyon is megfelelő helyén való volt a szubszidiaritás elvének szellemében cselekedni. Ahogy azt Önök is tudják, a Bizottság által megvizsgált területek közül számos olyan van, amelyben magának az Európai Uniónak nem áll módjában fellépni. Itt most elsősorban, például, a titkosszolgálatok felügyeletére gondolok. Erre a tényre a korábbi tanácsi elnökségek és Solana főképviselő úr felhívta már a Parlament figyelmét. Sajnálkozhatunk, hogy ez a helyzet, de tény, hogy a jelenlegi Szerződések ezen a téren korlátozzák a Tanács hatáskörét.
Ami viszont a mi részünket illeti, biztosíthatom Önöket, hogy a portugál elnökség aktívan és tevőlegesen együtt fog működni. Itt szeretném emlékeztetni Önöket, hogy a portugál kormány teljes körű és átlátható együttműködést ajánlott, mind a Parlament ideiglenes bizottsága által végzett vizsgálatok idejére, amely ez év februárjában le is zárult, mind az Európa Tanács főtitkárának az emberi jogokról szóló európai egyezmény 52. cikke értelmében az állítólagos CIA repülőjáratokkal és a titkos európai fogva tartási központokkal kapcsolatban tett kezdeményezéseivel kapcsolatban.
Amint az köztudott, bár a Tanács nem nyilvánította ki álláspontját Fava úr és Marty úr az Európai Parlament, illetve az Európa Tanács égisze alatt elkészített jelentésével kapcsolatban, ez nem jelenti azt, hogy nem figyelmen kívül hagyta volna azokat. Sőt, a Tanács aktívan és határozottan védelmezi az emberi jogokat és a nemzetközi jogot az Európai Unió külpolitikájában.
Folyamatosan amellett érvelünk, hogy a terrorizmus elleni harc terén a nemzetközi jog alapvető értékeinek védelme komoly és mélyreható párbeszédet kíván meg az emberi jogokról. Ebben a tekintetben az EU hangsúlyozza, hogy tiszteletben kell tartani és meg kell őrizni az emberi jogokat, a menekültek jogait és a nemzetközi humanitárius jogot. A Tanács továbbra is szigorúan felügyeli az emberi jogok e téren történő fejlődését a terrorizmus elleni harccal kapcsolatban, és meg fogja hozni a védelmükhöz szükséges megfelelő intézkedéseket. Az EU továbbra is maximálisan elkötelezett a kínzás és a kegyetlen, embertelen és megalázó bánásmód teljes tiltása, valamint ezek büntetése mellett.
Ez a cél irányítja cselekedeteinket, és harmadik országokkal kapcsolatban mindig hangot is adunk az ezzel a problémával kapcsolatos aggodalmunknak. Az EU és tagállamai egyértelműen kijelentették, hogy bármilyen titkos fogva tartási központ, ahol a fogvatartottakat jogi vákuumban tartják, ellenkezik a nemzetközi humanitárius joggal. Az EU kínzásokkal kapcsolatos iránymutatásában egyértelműen kiköti, hogy a tagállamoknak be kell tiltaniuk minden titkos fogva tartási központot, ezáltal biztosítva, hogy minden szabadságától megfosztott személy hivatalosan elismert helyen legyen fogva tartva, s ismert legyen a tartózkodási helye. Az EU erre vonatkozó iránymutatásai azt is kimondják, hogy senkit sem lehet erőszakkal visszatoloncolni egy olyan országba, ahol fennáll a veszélye, hogy kínzás vagy rossz bánásmód áldozatává válhat.
Köztudott, hogy a szóban forgó kérdések, amelyek magukban foglalják a repülőtéri ellenőrzés, a felügyeleti szervek és a titkosszolgálatok hatáskörét, végső soron a tagállamok ellenőrzése alá esnek, és az ő hatáskörükbe tartoznak. Igaz, hogy a Sitcen időszakos elemzéseket végez a tagállamok által közreadott adatok alapján, de nincs műveleti hatásköre az úgynevezett titkosszolgálati fellépések fölött. Meg kell jegyezni, hogy az EU tagállamainak azzal az összetettséggel is szembe kellett nézniük, amely e tekintetben jellemzi a berepülésre, leszállásra és a földi ellenőrzési engedélyekre vonatkozó kérelmek kiválogatásának és feldolgozásának rendszerét. Ez mindenki számára új kihívást jelent. Ami a mi részünket illeti, a portugál kormány nem csupán véghezvitte az adatgyűjtés olykor igen bonyolult és rendkívül lassú feladatát, de létrehozott egy munkacsoportot, amely feladata az eljárások értékelése, valamint javításra irányuló javaslatok benyújtása, s amely jelentőségét a februárban e Parlament által elfogadott záróbeszámoló is elismerte.
Ki kell emelnem, hogy az Európa Tanács főtitkárának munkáját különösen fontosnak tartottuk, és kellő figyelmet fordítottunk a Marty úr által készített jelentéseknek. Az Európa Tanács főtitkára által az emberi jogokról szóló európai egyezmény 52. cikke értelmében kidolgozott kérdőív és ajánlások lehetővé tették, mind Portugáliában, mind - úgy hiszem - más tagállamokban, a nemzeti jogi keretek, garanciák és ellenőrző mechanizmusok egészének korábban nem tapasztalt értékelését, beleértve a kiválasztási folyamatok, az ellenőrzés, valamint a repülőgépek nemzeti fennhatóságú területekre való berepülési és leszállási engedélyére vonatkozó kérelmek elemzését.
Portugália esetében mindez valóban intézményi, műszaki és működési fejlesztésekhez vezetett. Az Európa Tanács főtitkára által az ellenőrzési garanciákra tett ajánlások tekintetében az Európa Tanács tagjai túlnyomó többségben úgy vélték, hogy a készülő kezdeményezéseknek nem kellene szükségtelen jogalkotási átfedésekhez vagy az Európa Tanács számára új hatáskörök kijelöléséhez vezetniük.
Másrészről, abban egyetértés van, hogy a fennálló mechanizmusokat lehetne még hatékonyabban alkalmazni és még alaposabban felügyelni. Úgy vélem, ha ezeket a vizsgálatokat még szigorúbban és még nagyobb higgadtsággal folytatnánk le, még eredményesebbek lehetnének. Bár mindig ajánlatos szigorúan eljárni, és nem összekeverni a tényeket az állításokkal, és némi önmérsékletet tanúsítani a szóban forgó értékek fontosságáról és az európai demokráciák jó hírnevéről folyó diskurzusban, az az igazság, hogy mindezen kezdeményezéseknek van érvényük és értelmük. Végre kell hát őket hajtani, különösen akkor, amikor nagyon fontos, hogy komolyan és nyíltan elemezzük a terroristafenyegetések által elénk állított új dilemmákat, mint például a biztonság kontra szabadság dilemmáját. Továbbá arra is egyre nagyobb szükség van, hogy a nemzetközi jog is választ adjon a korábban nem tapasztalt fenyegetettség elleni harc által felvetett bonyolult kérdésekre.
Elnök úr, biztos úr, hölgyeim és uraim, a német, portugál és szlovén elnökség 18 hónapot felölelő közös programjának egyik fő prioritása a szabadságon, a biztonságon és a jog érvényesülésén alapuló térségnek a hágai programon és az ahhoz kapcsolódó cselekvési terven alapuló megszilárdítása. A terrorizmus elleni harc e tekintetben az egyik legnagyobb feladat, amellyel kapcsolatban a három elnökség azt a célt tűzte ki, hogy az EU terrorizmus elleni stratégiájának folyamatos alkalmazása révén erősíti az együttműködést. Amint azt Önök is tudják, Gilles de Kerchove úr nemrégiben kapta meg kinevezését a terrorizmus elleni európai koordinátori posztra, és ahogy elődei, ő is a tisztelt Ház rendelkezésére áll, bármilyen információra legyen szüksége ezzel kapcsolatban.
Szeretném most megragadni a lehetőséget annak hangsúlyozására, hogy az emberi jogok tiszteletben tartásának kérdése a terrorizmus elleni harc során a transzatlanti párbeszéd egyik kiemelt témája volt, nevezetesen az Európai Unió és az Egyesült Államok legutóbbi, áprilisi találkozóján, ahol az Európai Tanács 2006. december 11-i következtetéseiről is szó esett.
Portugália, tanácsi elnöksége ideje alatt nyíltan kifejezi elkötelezettségét e párbeszéd folytatása és kiszélesítése mellett, amelyet mindkét fél szempontjából kulcsfontosságúnak ítél.
a Bizottság alelnöke. - (IT) Elnök úr, hölgyeim és uraim, köszönöm a Tanács képviselőjének. Hölgyeim és uraim, a Bizottság - és jómagam - a kezdetektől kezdve követjük és támogatjuk az Európai Parlament ideiglenes bizottságának ebben a jól ismert témában, a komoly vádakkal és a hozzájuk kapcsolódó komoly eseményekkel kapcsolatban folytatott munkáját.
Ezen események súlyos mivolta vagy akár csak maga az elképzelés, hogy ezek megtörténhettek, mindhárom intézmény, vagyis a Bizottság, a Parlament és a Tanács számára is elkerülhetetlenné teszi az együttműködést. Még egyszer meg kell ismételnünk - és én örömmel megteszem ezt -, hogy a terrorizmus elleni háborút az alapvető jogok és a jogrend teljes tiszteletben tartása mellett kell vívnunk. Ez a működő demokrácia két alapvető feltétele.
Ennek szellemében, úgy vélem, hogy a foglyok törvénytelen szállítása, és az a feltételezés, hogy léteznek többé-kevésbé titkos fogva tartó központok - már amennyiben ilyen események megfelelő módon bizonyítást nyernének -, kétségkívül súlyosan sértené a nemzetközi jogot és az alapvető emberi jogokat. Mindannyian tisztában vagyunk vele, hogy az Európai Unió tagjai, minden tagja, köteles betartani az emberi jogokról szóló egyezmény fontos alapelveit, különös tekintettel az 5. és 6. cikkre.
Természetesen reméljük, hogy a tagállamok alaposan kivizsgálják ezeket az eseményeket. A vizsgálatokat nyilvánvalóan az illetékes igazságügyi hatóságoknak kell lefolytatniuk. Egy dolognak világosnak kell lennie, de ezt már számos alkalommal világossá tette mind Fava úr, mind az Európa Tanács jelentése: egy parlamenti beszámoló megállapíthatja a tényeket, de a Parlamentnek természetesen nem kötelessége, és nem is tartozik a hatáskörébe, hogy bírósági vizsgálatot folytasson le.
Természetes, hogy amikor ismeretlen forrásból származó bizonyítékokat idéznek, a jogrend - amit tiszteletben kell tartanunk - azt kívánja meg, hogy a vizsgálatokat szabad, független bíróságok végezzék. Az ő kötelességük felfedni a vádak mögött meghúzódó forrásokat. Anélkül vádolni egy tagállamot vagy egy személyt, hogy felfednénk az ellene szóló vádak forrását, egy parlamenti jelentésben még elfogadható, de egy bírósági vizsgálat során semmiképpen sem az. Ezért remélem, hogy a bírósági vizsgálatok a továbbiakban is folytatódnak, ahogy az néhány tagállamban így is van, beleértve saját hazámat is. A jelentést azonban mindenképpen nyomon kell követni, így hát felsorolnám azokat a kezdeményezéseket, amelyek segítségével ez megtehető.
Július 23-án írásban fordultam a lengyel és román kormányhoz, emlékeztetve őket abbéli kötelezettségükre, hogy teljes körű, mélyreható vizsgálatot kell lefolytatniuk, és részletes tájékoztatást kértem tőlük arra vonatkozólag, hogy elkezdődtek-e, és milyen eredményre vezettek ezek az eljárások. Remélem, hogy mindkét kormánytól választ kapok. A válaszokat, természetesen, Önökkel is ismertetem majd, különösen, mivel úgy vélem, hogy az átláthatóság és az igazság megköveteli, hogy ha valakit megvádolnak valamivel, minden jogi eszköznek rendelkezésére kell állnia ahhoz, hogy magyarázattal szolgálhasson, és bebizonyíthassa a vádak alaptalanságát, vagyis, hogy a vizsgálat levezetését független bíróságra kell bízni. Véleményem szerint a vádakkal illetett fél érdeke, hogy egyértelmű válaszokat kapjunk.
Második pontom a következő: amint a legutóbbi ülésen elmondtam, összeállítottam egy kérdőívet a terrorizmussal kapcsolatba a tagállamok számára. A kérdőív minden egyes tagállam esetében rákérdez, hogy milyen intézkedéseket hozott a terrorizmus elleni harc érdekében, milyen eredményeket ért el a nemzeti jogszabályok hatékonysága terén, és legfőképp, az alapvető emberi jogok milyen mértékű védelmét biztosítják a nemzeti jogszabályok. Feltett szándékom, hogy elemezzem a válaszokat, majd beszámoljak a Tanács és a Parlament előtt a tagállamok terrorizmus elleni intézkedéseinek hatékonyságáról, illetve azoknak az alapvető jogok tiszteletben tartásának való megfeleléséről.
A harmadik pont, melyet megemlítenék, a légi közlekedéshez kapcsolódik. Ígéretet tettem az Európai Parlament Állampolgári Jogi, Bel- és Igazságügyi Bizottsága (LIBE) számára, hogy meg fogok vizsgálni egy különösen fontos jogi szempontot, amelyről eddig nem esett szó: hol húzódik a határ a civil repülőgép és a kormányzati repülőgép meghatározása között, más szóval, mikor nem kell alávetni egy gépet a civil repülőgépek esetében kötelező ellenőrzéseknek? Nos, ez a munka, ígéretemhez híven, jelenleg is folyik, és az Európai Bizottság hamarosan ki is adja közleményét az általános légi közlekedéssel kapcsolatban. Ezt a közleményt a Bizottság még ez év vége előtt, vagyis hamarosan el fogja fogadni, és természetesen javaslatot fogunk benyújtani abból a célból, hogy határozzuk meg pontosabban a kormányzati repülőgép fogalmát, amelyet gyakran úgy értelmeznek, mint valamit, ami kikerülheti a szükséges ellenőrzéseket.
Van azonban még egy kezdeményezés, amely a légi közlekedést érinti. Ez egy olyan átfogó megoldás részét képezi, amely általános, minden tagállamra vonatkozó szabályokat vezetne be minden olyan repülőgépfajtára vonatkozóan, amely repülési terv nélkül lép be az Európai Közös Légtérbe. Önök bizonyára tudják, hogy 2009. január 1-jétől az úgynevezett egységes európai légteret létrehozó szabályok minden tagállamtól megkövetelik a repülési tervek elkészítését, vagyis ezen a téren harmonizálni fogjuk a repülőgépek repülési tervére vonatkozó szabályokat, attól függetlenül, hogy belépnek az európai légtérbe vagy keresztül haladnak rajta. Ennek óriási haszna lesz, mert ezáltal csökkenthető az a megkülönböztető bánásmód, amelyet a berepüléssel és a leszállással kapcsolatban bizonyos tagállamokban megfigyeltünk.
Másik témám az Egyesült Államok és Európa közti kiadatási megállapodás ratifikálása. Ha lett volna, mint ahogy lehetett volna egy európai egyezmény - amelyet már aláírtunk ugyan, de még nem ratifikáltunk -, a foglyok kiadatása az Egyesült Államokból, illetve az Egyesült Államokba, lényegesen egyszerűbb lett volna. Olyan rabokról van szó, akik ellen terrorizmus gyanúja merült fel vagy emiatt folyik eljárás ellenük. Ezt a megállapodást még néhány tagállamnak - szerencsére már csak néhánynak - ratifikálnia kell. Ez ügyben benyújtottam még egy hivatalos kérést az igazságügyi minisztereknek, nevezetesen, hogy mielőbb ratifikálják az Egyesült Államok és Európa közötti kiadatási megállapodást.
Ezenkívül itt van még a titkosszolgálatok felülvizsgálatának kérdése. Erre mindkét jelentés kitér, ám ez egy igen kényes téma. Úgy vélem, itt mindenek előtt a nemzeti intézkedések lesznek döntőek, bár bizonyos általános követelmények megfogalmazhatóak. Az első követelmény a tagállamok parlamenti ellenőrzésének megerősítése. Vannak tagállamok, amelyek olyan nemzeti jogszabályokat fogadtak vagy fogadnak el, amelyek nagymértékben megerősítik nemzeti parlamentjeiknek a titkosszolgálatok tevékenységével kapcsolatos ellenőrzési jogát. Véleményem szerint mindnyájunknak ezen az úton kell elindulnunk, mert, ahogy azt Önök is láthatják, nem tudom elképzelni, hogy a jövőben közös európai jogszabályok szabályozzák a titkosszolgálatokat, bár úgy vélem, rendkívül hasznos e téma megvitatása.
Végezetül, elnök úr, úgy vélem, ezt a témát még tovább kell tárgyalnunk, szem előtt tartva a jogrend elvét, és természetesen az alapvető jogok tiszteletben tartását; az alapvető jogok azonban magukba foglalják azt a jogot is, hogy senkit ne vonjanak vád alá megfelelő eljárás során gyűjtött bizonyítékok híján.
EBVP művelet Csád keleti és a Közép-Afrikai Köztársaság északi részén (vita)
Következő napirendi pontunk a Tanács és a Bizottság nyilatkozatai a Csád keleti és a Közép-afrikai Köztársaság északi részén folytatandó EBVP műveletről.
a Tanács soros elnöke. - (PT) Köszönöm, elnök úr! A portugál elnökség nagyra értékeli a lehetőséget, hogy eszmecserét folytathatunk annak az eshetőségéről, hogy műveletet hajtsunk végre az EBVP (európai biztonsági és védelmi politika) keretében Csád keleti, valamint a Közép-afrikai Köztársaság északkeleti részén. A dárfúri konfliktus továbbra is az EU külpolitikájának egyik legfőbb prioritása. A közelmúltban elért haladással elégedettek vagyunk, különösen, először is a bejelentéssel, hogy október 27-én tárgyalások kezdődnek az Egyesült Nemzetek és az Afrikai Unió különleges küldötte pártfogásával, hogy békés megoldást találjanak a konfliktusra, ami növelné a dárfúri béke létrejöttének esélyét is. Másodszor, ugyancsak pozitívumként értékeljük a Biztonsági Tanács 1769. sz. határozatának egyhangú elfogadását, amely létrehozza az UNAMID-ot (AU/ENSZ dárfúri hibrid műveletet), amely új lendületet ad a dárfúri konfliktus megoldására tett erőfeszítéseknek.
Ahhoz azonban, hogy mindezek az erőfeszítések eredményre vezessenek, a dárfúri konfliktust szélesebb regionális perspektívában kell kezelni. Különösen okot ad az aggodalomra a konfliktusnak a szomszédos országok, főként Csád és a Közép-afrikai Köztársaság humanitárius és biztonsági helyzetére gyakorolt negatív hatása. Véleményünk szerint a dárfúri konfliktus tartós megoldása nem érhető el ezen országok helyzetének stabilizálása nélkül.
Mint tudják, a Tanács július 23-i következtetéseiben hangsúlyozta a dárfúri konfliktusnak a szomszédos országok humanitárius és biztonsági helyzetére gyakorolt destabilizáló hatása megszüntetésének égető szükségességét, és ismételten kifejezte a Csád keleti részén, valamint a Közép-afrikai Köztársaság északkeleti részén kialakítandó többdimenziós ENSZ-jelenlétre vonatkozó támogatását.
A Tanács továbbá úgy határozott, hogy tovább dolgozik egy lehetséges, az európai biztonsági és védelmi politika keretében kivitelezendő áthidaló katonai műveletre vonatkozó határozaton, támogatandó a térség biztonságának javítását célzó, többdimenziós ENSZ-jelenlétet.
Egész nyáron folyt a fent említett művelet előkészítése. A Tanács szeptember 12-én elfogadta azt a válságkezelési koncepciót, amely meghatározza ezen áthidaló katonai művelet tervezésének paramétereit. Különleges hangsúlyt fektetett a veszélynek kitett civilek, különösen a menekültek és a lakhelyüket elhagyni kényszerülő személyek védelmére, és a humanitárius segélyek szétosztásának megkönnyítésére a térség biztonságának növelése által.
Tekintettel e két ország belpolitikai helyzetére, a Tanács úgy véli, hogy a küldetésnek függetlennek, pártatlannak és semlegesnek kell maradnia. Az e koncepció alapján készült tervek készen állnak, összhangban az EU válságkezelő eljárásaival. A következő lépés a művelet koncepciójára és a műveleti tervre, ezen belül a haderő összeállításának meghatározására vonatkozó közös fellépés elfogadása. A művelet időtartama egy év lesz, azután pedig várhatóan egy többdimenziós ENSZ-küldetés lép a helyébe. A Csádban és a Közép-afrikai Köztársaságban lebonyolított minden EBVP-műveletnek az ENSZ Biztonsági Tanácsának határozatán kell alapulnia, s e műveleteket az ENSZ-szel és afrikai partnereinkkel való szigorú egyeztetések mellett fogjuk kivitelezni.
Mi, az Európai Unióban, üdvözöljük az ENSZ Biztonsági Tanácsa elnökének augusztus 27-i nyilatkozatát, amelyben jelezte, hogy a Biztonsági Tanács kész engedélyezni a többdimenziós jelenlét létrehozását Csád keleti és a Közép-afrikai Köztársaság északkeleti részén. A Csád keleti és a Közép-afrikai Köztársaság északkeleti részén zajló EU-műveletek mindegyikét a dárfúri konfliktus térségi dimenzióinak kezelésére irányuló politikai kezdeményezéssel kell kiegészíteni. Különösen támogatást igényel minden olyan erőfeszítés, amely a Csád és Szudán közti kapcsolatok normalizálását célozza, összhangban a Tripoli és a Rijadi Egyezménnyel. Szudánt, Csádot és a Közép-afrikai Köztársaságot pedig ösztönözni kell, hogy tartsák magukat az arra vonatkozó vállalásaikhoz, hogy nem támogatják a saját területükről kiinduló, egymás ellen irányuló lázadó mozgalmakat.
a Bizottság tagja. - (FR) Elnök asszony, hölgyeim és uraim, az ENSZ Biztonsági Tanácsának a nemzetközi haderő Csád keleti és a Közép-afrikai Köztársaság északkeleti részén történő bevetéséről szóló 1778/2007. sz. határozatának elfogadásával megnyílt az ajtó az Európai Unió Tanácsa előtt, hogy ez elkövetkezendő néhány napon belül jóváhagyja egy EBVP művelet fenti országokban való elindítását. Ez nyilvánvalóan jelentős előrelépés, és úgy vélem, mindenképpen üdvözölnünk kell. A műveletek által érintett térségben jelenleg általános instabilitás és bizonytalanság uralkodik, amely több százezer polgári lakost érint, akik ezáltal különösen kiszolgáltatott helyzetben kényszerülnek élni. Amint azt Önök is tudják, a jelen helyzetet nem lehet csupán a dárfúri válság Csádra és a Közép-afrikai Köztársaságra gyakorolt hatásával magyarázni. Kialakulásának a két országra sajátosan jellemző, belső okai is vannak, különösen Csád esetében.
Csád és a Közép-afrikai Köztársaság stabilitása csak oly módon biztosítható, ha a nemzetközi fellépés, különösen az Európai Unió fellépése számos faktort magában foglal. Ezek között szerepel, először is, a Csád- és a Közép-afrikai Köztársaságbeli katonai és rendőri jelenlét minősége, másodszor egy olyan megközelítés elfogadása, amely nem kizárólag a biztonságon alapszik, hanem magában foglalja a segítségnyújtást és a politikai struktúrák létrehozását is, és végül, Szudán és a dárfúri térség bármilyen, Csádon és a Közép-afrikai Köztársaságon belüli beavatkozásának korlátozására és feltartóztatására való képességet.
Hadd kezdjem az első ponttal: ez a terület a második pillérbe tartozik. A Tanács tagjai kifejtették nézeteiket a témával kapcsolatban, és kétségtelen, hogy lesz még további mondandójuk az előttünk álló napokban is. Az egyik fontos szempont, amelyet figyelembe kell venni egy ilyen európai védelmi erő bevetésekor nyilvánvalóan a humanitárius zóna védelmének szükségessége. Ezért is dolgoztak az ECHO (a Humanitárius Segélyek Hivatala) munkatársai szorosan együtt a Tanács katonai tervezőivel abból a célból, hogy biztosítsák a releváns parancsok tiszteletben tartását és hogy magas szintű együttműködés legyen a katonai és a humanitárius ügynökségek között. Ahhoz kifejezetten ragaszkodtunk, hogy az európai védelmi erők összekötő tisztjei a szoros kapcsolatok és a humanitárius szervezetek közötti folyamatos információcsere biztosítása érdekében jelen legyenek a helyszínen.
És most rátérnék a második pontra. A Bizottság segélyekkel összefüggő intézkedései három szempontot ölelnek fel. Az első magában foglalja a csádi rendőrségi erők működésének az ENSZ irányítása alatti biztonsági támogatását. Ez alapjában véve 800 csádi rendőrtiszt kiképzésének finanszírozását jelenti, akik később a menekülteknek és a lakhelyüket elhagyni kényszerülő személyeknek felállított táborok rendjének fenntartásáért felelnek majd. Nagyon lényeges, hogy ez a rendőrségi fellépés példaértékű. Az is nagyon fontos, hogy jól fogadják a helyi emberek. Erre a célra 2007 vége előtt mintegy 10 millió EUR összeget biztosít a stabilitási eszköz.
Most rátérnék a humanitárius intézkedésekre. 2007-ben a Bizottság 30,5 millió eurót különített el a menekültek, az országon belül lakóhelyüket elhagyni kényszerülő csoportok, valamint az őket befogadó csádi csoportok megsegítésére létrehozott sürgős humanitárius segélyek és a több szektort érintő segélyprogramok támogatására. A Közép-afrikai Köztársaság 8 millió EUR segélyt kapott, és hasonló összeget különítettek el számára 2008-ra is.
A harmadik szempont az újraintegrálódás és a rehabilitáció. Rövidtávon kb. 13,1 millió EUR kiegészítő támogatást mozgósítunk Csád és a Közép-afrikai Köztársaság részére a 9. Európai Fejlesztési Alapból. A program célja, hogy folytatást biztosítson az ECHO fellépéseinek, melyek során rehabilitációs stratégiát és a fejlődéshez való átmenetet biztosító stratégiát követett.
Hölgyeim és uraim, ezek a segélynyújtási intézkedések szükségesek, ám muszáj, hogy politikai folyamatokat magukban foglaló fellépésekhez kapcsolódjanak. Ha maradandó stabilitást szeretnénk biztosítani, a nemzetközi és európai szintű fellépéseket különböző egyéb, a jogállamiság visszaállításával, a gazdasági irányítás felélesztésével, s jogi és biztonsági rendszerek reformjával, valamint a kormány és az ellenzéki pártok közti politikai párbeszéd folytatásával kapcsolatban lévő fellépésekkel is ötvözni kell. Mondanom sem kell, mennyire fontos kérdés ez, különösen a 2009-es választások fényében.
A Bizottság továbbra is elő fogja segíteni ezt az átfogó megközelítést Csádban és a Közép-afrikai Köztársaságban. Továbbá ezentúl is megpróbál aktívan közreműködni a dárfúri konfliktus rendezésében, nem csupán a humanitárius segélyek és az újjáépítésben nyújtott segítsége révén, hanem a tárgyalási folyamatokban nyújtott támogatása és közvetítése révén is, amely utóbbiakban is szerepet vállaltunk. E tekintetben a közelmúltban tájékoztattam az ENSZ főtitkárát, Ban Ki-moon urat, valamint az Afrikai Unió Bizottságának elnökét, Konaré urat, hogy a Bizottság a tárgyalások támogatása érdekében továbbra is hozzájárul a Dárfúri Vagyonkezelői Alaphoz. Mi több, a Bizottság olyan kezdeményezéseket is támogat, amelyek célja annak biztosítása, hogy a dárfúri társadalom elkötelezett részese legyen a konfliktusrendezés folyamatának.
a PPE-DE képviselőcsoport nevében. - (DE) Elnök asszony, hölgyeim és uraim, a csádi humanitárius helyzet, különösen az ország 1360 km hosszú szudáni határa mentén, de ugyanígy a Közép-afrikai Köztársasággal határos területein, véleményem szerint szükségessé teszi a nemzetközi közösség beavatkozását.
Én magam néhány nappal ezelőtt Csádban jártam, így lehetőségem nyílt rá, hogy bepillantsak az ottani helyzetbe. A határ menti területeken több mint 400 000 menekült és otthonát elhagyni kényszerült személy él táborokban. A táborokat folyamatosan banditák és fosztogató bandák fenyegetik, de épp ilyen veszélyt jelent rájuk nézve a szudáni Janjaweed milícia is. Az ország nyílt vidékein még bonyolultabb a helyzet. A biztonság hiányából fakadóan egyre több ember keresi fel a menekülttáborokat.
Az emberek helyzetének megkönnyítése érdekében javítani kell a térség biztonsági helyzetét, hogy mindenki visszatérhessen a saját otthonába. Ez komoly kihívást jelent, amely eléréséhez nélkülözhetetlen, hogy mindenki kivegye a részét a terhekből. Az ENSZ a rendőrségi erők fejlesztésében való segítség mellett kötelezte el magát, amely így a biztonsági erők partnerévé válhat. Az Európai Uniót viszont arra kérték fel, hogy biztosítson csapatokat, amelyek képesek elhárítani a Janjaweed és a banditák támadásait, és képesek megelőzni a menekülteket, a lakhelyüket elhagyni kényszerülő személyeket és a polgári lakosságot érő támadásokat.
A jelen állásfoglalás-tervezettel az Európai Parlament hozzájárul ehhez a művelethez, jóllehet a következő feltételekkel: először is, ahogy Önök is rámutattak, elnök úr, biztos úr, a politikai tárgyalásoknak folytatódniuk kell, mivel végső soron politikai megoldásra van szükségünk. Ha azonban csapatokat küldünk, azoknak olyan szilárd felhatalmazásra van szükségük, amely feljogosítja őket a Janjaweed és a banditák elriasztására.
Óriási terület védelmét kell biztosítani. Ennélfogva a katonai erőnek is elég nagynak kell lennie ahhoz, hogy valódi javulást érjen el a biztonsági helyzet terén. Világossá kell tenni, hogy ez európai haderő, amelyben számos európai nemzet képviselteti magát. Az EUFOR-t is megfelelően fel kell szerelni, hogy el tudja látni feladatát. Tekintettel a relatíve alacsony csapaterőre és a határ menti területek nagyságára, ez azt jelenti, hogy kiemelkedő hírszerzési és szállítmányozási képességekre van szükség, hiszen a csapatnak gyorsan meg kell tudnia határozni, honnan várható fenyegetés, és képesnek kell lennie mihamarabb elérni a szóban forgó területet.
Semmilyen körülmények közt nem alakulhat ki olyan helyzet a hatáskörök vagy a felszerelések hiányosságai miatt, hogy a Csádba telepített európai haderő csak saját magát tudja megvédeni, anélkül, hogy el tudná látni valódi feladatát. Az Európai Parlament által kikötött további feltétel, hogy világos kivonulási stratégiát kell meghatározni, amelyben előre rögzíteni kell, hogy hogyan és ki fogja váltani az EUFOR-t a tervezett egyéves művelet lejárta után.
A jelen állásfoglalás-tervezetben szintén hangsúlyozza az Európai Parlament, hogy a térség komplex politikai helyzetének fényében ennek a Csádba telepített európai haderőnek semleges erőként kell fellépnie a biztonság és a polgári lakosság védelme érdekében. Az EUFOR tavalyi kongói bevetése nyilvánvalóvá tette, mennyire fontos a hiteles pártatlanság és a függetlenség egy művelet sikeres végrehajtása szempontjából.
A jelen helyzetben, egy haderő meghatározott, egyéves időtartamra való telepítésével az Európai Unió jelentősen hozzájárulhat a humanitárius helyzet javításához és az Afrikai Unió támogatásához, mialatt az nagyobb felelősséget vállal a térségben. Mindezek a szempontok lényegesek, így arra kérem Önöket, hogy szavazzák meg ezt az állásfoglalást.
a PSE képviselőcsoport nevében. - (PT) A Biztonsági Tanács tegnap elfogadott 1778. sz. határozata kimondja, hogy a Szudán, Csád és a Közép-afrikai Köztársaság határán fekvő területek helyzete fenyegetést jelent a nemzetközi béke és biztonság számára.
A Parlament jelen állásfoglalási indítványa elismeri a helyzet sürgető mivoltát és az Európai Unió arra vonatkozó felelősségét, hogy védelmet biztosítson. A képviselők túlnyomó többsége egyetért a helyszínen lévő humanitárius nem kormányzati szervezetekkel, a területen élő menekültekkel, akik szörnyű körülmények között és örökös félelemben élnek, és az ENSZ főtitkárával. Mindannyian elmondják, hogy sürgős szüksége van a térségnek a nemzetközi jelenlétre, amelynek erőteljes katonai komponenssel is rendelkeznie kell. Nincs olyan országos vagy többoldalú szervezet, amely alkalmasabb lenne az Európai Uniónál az 1778. sz. határozat által ráruházott feladatok hatékony teljesítésére. Az EBVP (az európai biztonsági és védelmi politika) mára megérett, és pontosan az efféle vészhelyzetek kezelésére szolgál.
E tekintetben, az EU katonai erőinek a térségbe küldését illetően a Tanács és a portugál elnökség számíthat a Parlament elvi támogatására. Az Európai Parlamentnek azonban ki kell fejeznie a misszió bizonyos aspektusaival kapcsolatos aggodalmát. Először is, attól tartunk, hogy nagyban csökkenteni fogja a küldetés hatékonyságát, hogyha a tagállamok vonakodnak biztosítani a haderő minimális személyzeti és katonai felszerelését. Hozzátehetnénk még, hogy a minél kevésbé járul hozzá a többi tagállam, annál jelentősebb lesz a haderőn belül a francia jelenlét. A misszió sikeréhez azonban alapvetően fontos, hogy pártatlannak ítéljék azt meg, márpedig Franciaország nem számít semleges félnek ebben a térségben.
Másodszor, a Parlament kéri, hogy a szóban forgó haderőt diplomata offenzíva is kísérje a térségben, a Csádon és a Közép-afrikai Köztársaságon belüli nemzeti béke megteremtésére irányuló folyamatok elősegítése érdekében. Az instabilitás gyökerei, bár összefüggnek a dárfúri válsághelyzettel, egyben belpolitikai jellegűek is, így csak belső politikai folyamatok által küzdhetők le. Amint azt a Parlament állásfoglalási indítványa megállapítja, a térségen belüli valódi politikai megbékélés híján az Európai Unió művelete, amelyet csupán 12 hónap időtartamra terveznek, nem fog tudni fenntartható módon hozzájárulni a térség békéjéhez.
Végezetül, a Parlament üdvözli Az Egyesült Nemzetek Alapokmánya VII. fejezete értelmében fellépő haderő felhatalmazását. Rendkívül fontos, hogy a felhatalmazást helyesen értelmezzék a helyszínen, és hogy az európai csapatok proaktív módon tudják megvédeni a veszélyben lévő polgári lakosságot, tudjanak létrehozni humanitárius területet a nemzetközi szervezetek számára, és tudják megvédeni a közép-afrikai köztársasági és csádi ENSZ-missziót (MINURCAT). A közelmúlt történelme hemzseg a tragikus példáktól, Kigalitól Srebrenicáig, amelyekben végül a védtelen polgári lakosság fizette meg a nemzetközi csapatok gyávaságának és túlzott precízségének árát.
A következő napirendi pont a Tanács és a Bizottság nyilatkozatai Burma/Mianmar helyzetéről.
a Tanács soros elnöke. - (PT) Elnök asszony, biztos úr, hölgyeim és uraim, rendkívül aktuális mai vitánk témája és a róla folytatott eszmecserénk, és a Tanács és a portugál elnökség természetesen különös aggodalommal figyeli a burmai (mianmari) eseményeket.
Közel 20 éve, vagyis valójában az 1988-as események óta folynak Burmában a mostanihoz hasonló tüntetések. Kétségtelen, hogy igaz, amit számos kommentátor állít a legutóbbi eseményekről, nevezetesen az, hogy az ország válaszút előtt áll; s ezt mi is sorsdöntő kérdésnek tartjuk.
A helyzet kezdettől fogva rendkívül labilisnak bizonyult, és bár mindent megtettünk annak megakadályozása érdekében, hogy a burmai hatóságok erőszakhoz folyamodjanak, a mai események azt mutatják, hogy rendkívül sajnálatos módon a rangooni katonai junta továbbra sem hallgatja meg a nemzetközi közösség kéréseit, dacára az évek óta tartó folyamatos, sokszori könyörgésnek.
Megfelelő rendezéssel az elmúlt napokban kialakult helyzet eddig nem látott lehetőséget jelenthetett volna arra, hogy megtegyék az első lépéseket a sürgető politikai reformok és az ország nemzeti újraértékelésének útján. Reméljük, hogy a junta oda fog figyelni a tüntetők által küldött egyértelmű üzenetre, miszerint politikája megbukott.
Ami a legelején az üzemanyagárak aránytalan emelkedése elleni ad hoc tiltakozásnak indult, végül az erősen diktatórikus kormány általános politikája elleni óriási, közösségi tiltakozási mozgalommá vált.
Észlelve az országban egyre növekvő feszültséget, az Európai Unió nem csupán hátratett kézzel szemlélte az eseményeket. Már azonnal, augusztusban hevesen elítélte a különböző ellenzéki vezetők, különösen az úgynevezett "'88-as generáció” csoportjának fogva tartását, akik az üzemanyagárak közel 500%-os emelése ellen tiltakoztak. Felszólított továbbá minden politikai fogoly szabadon engedésére, és hangsúlyozta a megnyitási folyamat, a béke megteremtése és a politikai reformok szükségességét. Éppen tegnap küldtünk egyértelmű szolidaritási és támogatási üzenetet a burmai lakosságnak, egy közös USA-EU nyilatkozat formájában, amelyet a New Yorkban ülésező 27 külügyminiszter fogadott el.
Felszólítjuk a hatóságokat, hogy tartsák tiszteletben a szerzetesek, apácák és átlagemberek békés demonstrációhoz való jogát, és hangsúlyozzuk, hogy a jelen helyzet új lehetőséget kínál Burma meglehetősen összetett problémáinak megoldására.
Egy másik, szintén tegnap kiadott nyilatkozatban Solana főképviselő úr felszólította a burmai hatóságokat, hogy továbbra is tanúsítsanak mérsékelt magatartást, és hangsúlyozta, hogy valódi béke, stabilitás és fejlődés csakis politikai reformok, az alapvető jogok és szabadságok biztosítása és minden érintett bevonása által érhető el.
A New York-i ENSZ-közgyűlés alkalmával kétoldalú megbeszélések keretében néhány partnerünkkel is megvitattuk a helyzetet. A Burmáról folytatott párbeszéd során arra ösztönöztük térségbeli partnereinket, többek közt Kínát, Indiát és az ASEAN (Délkelet-ázsiai Nemzetek Szövetsége) országait, hogy folyamatosan tárgyaljanak az uralkodó rezsimmel, különös hangsúlyt fektetve a következőkre: először is, hogy Burma hosszú távú stabilitásához valódi, különösen politikai átalakulásra van szükség; másodszor, az ország megnyitása alapvetően fontos Burma fejlődéséhez, és ugyancsak érdekében áll mind a szomszédos országoknak, mind a nemzetközi közösség egészének. Azt is nyugtáztuk, hogy Szingapúr, az ASEAN jelenlegi elnöke, legalább nemzeti nyilatkozatban válaszolt, amelyben kifejezi reményét, hogy a jelen tüntetéseket sikerül békésen rendezni.
Az Európai Unió külügyminiszterei szeptember elején Gymnich-ben tartott találkozójuk alkalmával megvitatták a Burmában kialakult helyzetet, és tegnap New York-ban, ahol mind a 27-en jelen voltak, ahogy már említettem, ismét foglalkoztak a témával. Továbbá a Politikai és Biztonsági Bizottság is megbeszélést folytatott e témában Brüsszelben, és ugyancsak részletes vitát folytatott a kérdésről ma reggel az Ázsia-Óceánia Munkacsoport is. Természetesen értékelünk minden lehetőséget egy újabb európai uniós reakcióra vonatkozólag, és habár reméljük, hogy a helyzet nem fog tovább romlani, fel kell készülnünk minden eshetőségre. Folyik a diplomáciai csatornákon keresztüli további fellépés előkészítése, és folyamatosan kapcsolatban vagyunk az ENSZ-szel is, különösen Ibrahim Gambarival, a főtitkár különleges megbízottjával, aki júliusban, vagyis közvetlenül a nyári szünet előtt találkozott az Európai Unió elnökségével és intézményeivel. Továbbra is szoros kapcsolatban maradunk genfi kollégáinkkal, akik tegnap éles nyilatkozatot adtak ki tegnap az Emberi Jogi Tanács nevében.
Tegnap este, a Rangoonból érkező aggasztó hírek hallatán kötelességünknek éreztük, hogy ismét kéréssel forduljunk a burmai hatóságokhoz, arra kérve őket, ne reagáljanak erőszakkal az emberek békés tüntetésére. Világos utalást tettünk annak lehetőségére, hogy tovább szigorítsuk a már érvényben lévő szankciókat, üzenetünk tehát pontos és egyenes volt. Végül, a Coreper (az Állandó Képviselők Bizottsága) holnap még részletesebben tárgyalja majd Burma kérdését.
a Bizottság tagja. - (FR) Elnök asszony, hölgyeim és uraim, más európai intézményekhez hasonlóan a Bizottság is rendkívül aggódik a Burmában/Mianmarban kialakult helyzet miatt. A legnagyobb odafigyeléssel követtük az elmúlt hetek, sőt, az elmúlt néhány óra drámai eseményeit, az ellenállási mozgalmat és a buddhista szerzetesek által indított békés tüntetéseket.
Amint azt Önök is tudják, Reding asszony készített szeptember 6-án mutatta be a Bizottság elemzését az általános helyzetről: az emberi jogok ismétlődő megsértéséről, a politikai elnyomásról és a gazdasági helyzet általános romlásáról. És ehhez még hozzátenném a nemzetközi humanitárius jog megsértését, amelyet Burma/Mianmar kormánya követ el a polgári lakosság és a börtönökben fogva tartottak ellen, a Vöröskereszt Nemzetközi Bizottságára kirótt, annak munkavégzését korlátozó egyre komolyabb megszorításokkal együtt. Az uralkodó rezsim az elmúlt hetekben a bizonyos mértékig saját maga által teremtett parázs társadalmi és politikai helyzet keserű gyümölcsét kénytelen learatni.
Mit kellene tenni, amikor ilyen eseményekkel állunk szemben? Méltán gondolhatjuk, hogy van némi déjà vu szerű a jelen helyzetben, és előrevetíthetjük az 1988-as erőszakos elnyomás megismétlődését, de azt is gondolhatjuk, hogy történelmi fordulóponthoz érkeztünk. Bármelyik eset álljon is fönn, a burmai/mianmari események, úgy tűnik, megjósolhatatlan irányt vesznek. A tény, hogy a tömeges tiltakozó megmozdulásnak - amely közel 100 000 embert vitt Rangoon utcáira múlt hétfőn - nincs politikai menetrendje vagy bármilyen megfogalmazott követelése, csak még labilisabbá és még kétesebbé teszi a helyzetet.
Világos, hogy nem zárhatjuk ki annak a lehetőségét, hogy a demonstrálókkal szembeni fellépés során a vezetés elveszíti uralmát az események felett. Kétségtelen, hogy a megfélemlítés, a letartóztatások és úttorlaszok, amelyeknek ma szemtanúi vagyunk, mind abba az irányba mutatnak, hogy keményebb fellépésre készülnek. A ma reggeli letartóztatások, a brutális mód, ahogy a hatóságok beavatkoztak, és az a tény, hogy áldozatokról is értesültünk, csak fokozzák aggodalmunkat. Ilyen körülmények között az kell, hogy legyen az elsődleges célunk, hogy megelőzzük a kormány erőszakos reakcióját, és hogy a lehető legmérsékeltebb magatartásra ösztönözzük a felelős személyeket. Aung San Suu Kyi biztonsága és épsége természetesen egyik legfőbb szempontunk.
A tiltakozások azonban bizonyos mértékig lehetőséget is kínáltak. Megmutatják ugyanis az uralkodó rezsimnek, legalábbis annak azon tagjainak, akik még érzékelnek valamit a valóságból, hogy az elégtelen politikai és gazdasági vezetés oda vezetett, hogy az emberek már nem félnek többé az utcára vonulni, és kifejezni a túlontúl régóta tartó elkeseredettségükből fakadó dühüket.
A Bizottság továbbá feladatának tekinti a nemzetközi közösség arra való ösztönzését, hogy győzze meg a kormányt, hogy tegye meg azokat a gesztusokat, amelyekre egy minimális bizalom helyreállításához szükség van, és ezúton teremtsen olyan körülményeket, amelyek között meg lehet teremteni a nemzeti megbékélést. A kormánynak figyelembe kell vennie a nép nyitottság és demokrácia felé való törekvését. Bármi legyen is a jelen válsághelyzet megoldása, annak természetesen magában kell foglalnia egy olyan mások részvételét is lehetővé tevő, nyílt folyamatot, amely minden Burma/Mianmar nemzeti megbékélésében érdekelt félnek lehetőséget ad arra, hogy teljes mértékben hozzájáruljon az ország politikai és gazdasági jövőjéhez. Ezt az üzenetet adta át Benita Ferrero-Waldner kolléganőnk partnerországainknak az ENSZ közgyűlésével egyidejűleg tartott találkozókon.
Szintén lényeges, hogy a Burmával/Mianmarral határos államok tisztában legyenek a rájuk háruló felelősséggel. Úgy vélem, Kína már felismerte, hogy hosszú távú érdekeit nem szolgálja egy efféle, lobbanékony helyzet, így ő döntő befolyást gyakorolhat. Mindazonáltal meg kell győznünk Indiát, Japánt és Dél-Koreát is, azokat az országokat, amelyek jelentősen hozzájárultak a burmai kormány gazdasági szükségleteihez, hogy tegyenek többet a jelen krízis megoldása érdekében. Az ASEAN-tagállamoknak is határozottabban ki kell fejezniük álláspontjukat. A burmai/mianmari helyzet bármilyen mértékű rosszabbodása csak súlyos következményekkel járhat az egész térségre nézve.
Végezetül, a Bizottság üdvözli, hogy az ENSZ speciális szerepet tölt be e kérdéssel kapcsolatban, külön tekintettel Ibrahim Gambari különleges megbízott hivatalára, akinek közelgő rangooni látogatása mérhetetlen fontossággal bír. Amennyiben a burmai/mianmari hatóságok ismét az elnyomás útját választják, az elkerülhetetlenül az ország még nagyobb nemzetközi elszigetelődéséhez, valamint a lakosság további elfogadhatatlan szenvedéséhez vezetne. Ha azonban a vezetés a nyílt és demokratikus párbeszéd mellett teszi le a voksát, tisztázniuk kell az ország jövőjét illető elképzeléseiket, szigorú elhivatottságról kell bizonyságot tenniük azt illetően, mikorra tűzik ki a szabad választásokat és kezdenek komoly párbeszédet partnereikkel. Ilyen körülmények között a burmai/mianmari hatóságok számíthatnak az Európai Unió és más partnerállamok támogatására.
a PPE-DE képviselőcsoport nevében. - Elnök asszony, az Európai Unió büszke rá, milyen figyelmet fordít az emberi jogokra, mégis képtelen hatékonyan fellépni a világ különböző pontjain fennálló zsarnoki rendszerek ellen, amelyek évről évre tovább sanyargatják és kihasználják népeiket. Úgy tűnik, az az általános nézet, hogy nincs másra szükség, mint egy nyilatkozatra és egy közös álláspontra. Az előző vita során a soros elnök azt mondta, hogy az általunk hangoztatottaknak megfelelően kell viselkednünk. Egyetértek vele.
Mióta képviselő vagyok e Parlamentben, már két rettenetes rezsim ellen is küzdöttem: a zimbabwei Mugabe rezsimje és a burmai katonai junta ellen. Mindkettő az Európai Unió figyelmének központjában állt, ám egyik esetben sem történt semmi. Szégyellhetnénk magunkat.
Figyelmünk ma Burmára összpontosul, ahol az elmúlt hét során a Burmai Buddhista Szerzetesek Szövetsége nagy bátorságról bizonyságot téve tömeges utcai tüntetések élére állt Rangoonban és Burma más részein. Megdöbbenve látjuk, hogy a kétségbeejtő helyzet tragikus fordulatot vett. Sérült szerzetesek, füstölgő pagodák és a biztonsági erők fellépése során megvert civilek fényképei járták be a világot. A beszámolók szerint legalább öten életüket vesztették, és több százan megsebesültek. A Burma Demokratikus Hangja rádióadón már egy hete figyelmeztettek bennünket, hogy a kormány engedélyezte a fegyverhasználatot, és felkészült, hogy akár erőszakkal is véget vessen a békés demonstrációknak.
Itt az ideje, hogy ne csak a kezünket tördeljük, hanem komolyan cselekedni kezdjünk. Nincsenek illúzióim. Ahogy Zimbabwe esetében is, a burmai változások kulcsa is a szomszédjai kezében van, különösen Kínáéban. Kína Burma legnagyobb befektetője, kereskedelmi partnere és fegyverszállítója. Parlamentünkben ma magas szintű kínai delegációt látunk vendégül, melynek vezetője Wang Yingfan, a Kínai Népi kongresszus befolyásos tagja. Nyomatékosan kértem tőle ma reggel, hogy Kína lépjen fel a burmai rezsim ellen. Ő ismételten elmondta, hogy Kína álláspontja az, hogy nem kíván beavatkozni más országok belpolitikájába, ugyanakkor biztosított afelől, hogy országa továbbra is csendes, de jelentős szerepet fog vállalni, ösztönözni fogja a rugalmasságot és a burmai kormány iránti kedvezőbb hozzáállást. Meglátjuk, milyen eredményre vezet mindez.
Az Európai Unió elnöksége tegnap bejelentette, hogy egy esetleges erőszakos fellépés esetén szigorúbb szankciókkal fog élni. Az erőszakos fellépés bekövetkezett, így ha az EU szeretné megőrizni hitelét a világ szemében, be kell vezetnie az említett szigorúbb szankciókat. Azt is egyértelművé kell tennünk, hogy ez alkalommal betartjuk a szavunkat, és ragaszkodunk a szankciókhoz. Nem ismétlődhet meg az a szégyenteljes májusi eset, amikor a burmai külügyminiszter részt vehetett a Németországban tartott Ázsia-Európa Találkozón (ASEM), botrányosan megszegve ezzel az utazási tilalmat, amelyet maga az EU rendelt el.
A szankciók fontolgatása során nem tekinthetünk el attól a ténytől, hogy a TOTAL Oil Burma egyik utolsó külföldi befektetője. A TOTAL közvetlenül hozzájárul a katonai juntához, több százmillió dollárral segítve évente a kormányt, hogy fenntarthassa a világ egyik legnagyobb hadseregét.
A burmai válságról már évek óta beszélünk, és most ismét utolért bennünket. Nem szabad elfelejtenünk, hogy azok az emberek, akik 20 évvel ezelőtt kulcsszerepet játszottak a burmai tiltakozók lemészárlásában, most vezető pozíciókat töltenek be a burmai kormányban. Sajnálatos, hogy a Tanács és a Bizottság nem hallgatott jobban a Parlamentre az elmúlt évek során.
Ma ismét benyújtunk egy határozott állásfoglalást, amely igazán rövid, és rendkívül világos. Azt mondjuk a burmai hatóságoknak: azonnal engedjék szabadon Aung San Suu Kyi-t, hagyják békén a tüntetőket, és hívjanak össze egy teljesen reprezentatív nemzetgyűlést, amelyben a Nemzeti Liga a Demokráciáért is képviselteti magát. Az ENSZ Biztonsági Tanácsának a következőt mondjuk: üljön össze a burmai helyzet megvitatása céljából, és azonnal küldje az országba különleges megbízottját. A Tanácsnak és a Bizottságnak azt mondjuk: konzultáljon az Egyesült Államokkal és az ASEAN országaival, akikkel készítsenek elő egy jól szervezett, gazdasági szankciókat is tartalmazó intézkedéssorozatot a burmai rezsim ellen arra az esetre, ha erőszakkal válaszol, és nem olyan módon, ahogy azt elvárnánk tőle.
a PSE képviselőcsoport nevében. - (DE) Elnök asszony, hölgyeim és uraim, Európa, s valójában az egész világ Burmára tekint, ahol ma először, ahogy brit kollégám már említette, már vér is folyt. Így most már semmit sem palástolhatunk el, immár új helyzetet kell megvitatnunk.
Az 1. kérdés: elfogadhatatlannak nyilvánítva (az eljárási szabályzat II. melléklete A részének 2. bekezdése).
Az Európai Unió számára a Galileo projekt rendkívül fontos, mivel ez a project az űrrel kapcsolatos kutatás és a tagállamok együttműködésének eredménye, ezenkívül számos területen, beleértve a közlekedést is, alkalmazható.
Minthogy a projekt finanszírozása holtponton van, az Európai Unió Tanácsát kérdezem arról, milyen lépéseket szándékozik tenni a helyzet megoldása érdekében, továbbá a projekttel kapcsolatosan milyen együttműködésre készül harmadik országokkal, mint pl. Indiával?
a Tanács soros elnöke. - (PT) Amint az a tisztelt képviselő asszony előtt is ismeretes, a Tanács 2007. június 6-8. közötti ülésén alaposan megvizsgálta a Galileo projekt előrehaladásának helyzetét, és állásfoglalást fogadott el. Az állásfoglalásban a Tanács felkérte a Bizottságot, hogy nyújtson be különböző szempontú javaslatokat a Galileo projektre vonatkozóan. A Bizottság azóta elfogadta ezeket a javaslatokat (november 19-én), és most reméljük, hogy az illetékes tanácsi szervek megvizsgálják ezeket annak érdekében, hogy az év vége előtt integrált döntést hozzanak a Galileo projekt végrehajtásáról, beleértve a közfinanszírozást és a nyilvánosság részvételi módozatait.
A harmadik országokkal való együttműködést illetően, szeretném Önöket emlékeztetni, hogy a Tanács rendkívül nagy fontosságot tulajdonít az Európai Unión kívüli országokkal való együttműködésnek. 2001 óta, mint tudják, a Galileóval kapcsolatos különböző együttműködési megállapodást írtak alá olyan, nem az Európai Unióhoz tartozó országokkal, mint például Kína, Izrael és Ukrajna. Ezek az országok a Galileo programban a rendszerdefiníció, a kutatás és az ipari együttműködés területén működnek közre.
India konkrét esetében a Bizottság és indiai tárgyaló felek 2005. szeptember 7-én Új Delhiben írtak alá együttműködési megállapodást. Mindazonáltal a Bizottság elhatározta, hogy folytatja a tanácskozást az indiai hatóságokkal annak érdekében, hogy a megállapodást összehangolja a Galileóra vonatkozó szabványos EK együttműködési szerződésekkel, és figyelembe vegye a projekt utóbbi időkben való fejlődését. Az alkalmazandó szabályokat illetően a Tanácsnak várnia kell a Bizottság javaslatára, mielőtt dönt ebben a kérdésben.
A harmadik országok helyzetének jobb meghatározása céljából ez év március 22-én a Tanács elfogadott egy határozatot, amely felhatalmazza a Bizottságot, hogy tárgyalhasson az Európai Unión kívüli országokkal annak érdekében, hogy aláírják a társult tagságról szóló, az Európai GNSS (Globális Navigációs Műholdrendszerek) Felügyeleti Hatóságában (GSA) való részvételre vonatkozó megállapodást.
A határozat fő célja, hogy gondoskodjon egy minden Európai Unión kívüli államra vonatkozó harmonikus megközelítésről az által, hogy világosan meghatározza a GSA-n belüli részvételük módozatait.
(RO) Elnök úr, szeretném megköszönni az államtitkár úrnak a tájékoztatást. Mindazonáltal szeretnék visszatérni kérdésem első felére, nevezetesen a GALILEO projekt finanszírozására. Szeretném, ha az államtitkár úr kifejtené a projekt finanszírozásának jelenlegi módját, továbbá azt, hogy milyen módon vizsgálták meg a Bizottság javaslatát, és hogy mi lesz a Tanács aktuális határozata a következő időszakban.
(PT) Nem tudhatom előre, mi lesz a Tanács határozata a terítéken lévő kérdéseket, különösen a finanszírozást illetően. Ezt a kérdést természetesen meg kell vitatnia a Tanácsnak, a Bizottság legutóbbi javaslatában megfogalmazott egyéb kérdésekkel egyetemben. Két dologról biztosíthatom a tisztelt képviselő asszonyt: először is, az elnökség számára kétségtelen, hogy a Galileo stratégiai projekt az Európai Unió számára, és ennek fényében fog a kérdéssel foglalkozni, más szóval az Európai Unió stratégiai projektjének tekinti; másodszor, az elnökség minden lehetőt megtesz annak érdekében, hogy a Galileo projekt főbb szempontjait illetően a portugál elnökség ideje alatt eredményre jusson.
- (ES) Elnök úr, a Tanács elnöke, egyetértek abban, hogy a Galileo sürgős prioritású projekt az EU számára, de a mezőgazdasági termelők különösen érintettek, mivel a Bizottság azzal az ötlettel állt elő, hogy a Galileo projekt pénzelésére a KAP finanszírozás többletét használja fel. És ami a 2007-es évet illeti, úgy tűnik, valóban termeltek többletet, ennek ellenére aggódnak a jövőjükért.
A kérdésem a Tanácshoz a következő: vajon a különböző kormányok, az EU 27 tagállamának kormánya egyetért-e abban, hogy ez prioritást élvező projekt legyen, és hogy támogatni kelljen, akár rendkívüli hozzájárulásokkal, akár a Közösség költségvetéséből évente megmaradt összegekből?
(PT) Köszönöm, elnök úr. Úgy gondolom, erre a kérdésre már az előző válaszommal feleltem. A finanszírozás kérdéséről még tárgyalunk. A Tanácsnak még meg kell vitatnia, mivel döntés még nem született ez ügyben. Természetesen várható, hogy a tagállamok eltérő szempontokból közelítik majd meg a kérdést. Mindazonáltal úgy vélem, a projekt stratégiai jellege tekintetében egyetértés van közöttünk.
Mi a Tanács véleménye a reformok jelenlegi állásáról, különös tekintettel az alkotmányreformra és a daytoni megállapodásra Bosznia-Hercegovinában, és milyen intézkedéseket szándékozik tenni az ország megújulásának és integrációjának előmozdítása érdekében?
a Tanács soros elnöke. - (PT) Hölgyeim és uraim, a haladásról szóló éves jelentésében, amely mint mindig, most is novemberben készül majd el, az Európai Unió meg fogja vizsgálni a Bosznia-Hercegovinában jelenleg zajló reformokat.
A Tanács számos alkalommal hangoztatta annak jelentőségét, hogy a stabilizációs és társulási megállapodásról szóló tárgyalások lezárulásának négy alapvető feltétele gyorsan megvalósuljon, ahogyan ezt a Tanács 2005. december 12-i következtetéseiben megállapította, különös tekintettel a rendőrségre vonatkozó reform megvalósítására. Mindazonáltal, mint tudják, a politikai helyzet továbbra is feszült maradt az utóbbi hónapokban a főbb bosnyák politikai vezetők által betöltött pozíciók radikalizálódása következtében. Pillanatnyilag úgy tűnik, rendkívül nehéz lesz konszenzusra jutni a reformok ütemtervét illetően, különös tekintettel a rendőrség szerkezetének átalakítására.
Solana főképviselő úr szeptember 10-én találkozott Miroslav Lajčákkal, az EU bosznia-hercegovinai különleges képviselőjével. A Brüsszelben történt találkozó alatt Solana úr feltétlen támogatását fejezte ki az EU különleges képviselőjének munkája és azon erőfeszítések iránt, amelyeket a képviselő azért tett, hogy kompromisszumot találjon a bosznia-hercegovinai politikai vezetőkkel a rendőrségi reformról.
Solana főtitkár és főképviselő úr arra ösztönözte a bosnyák vezetőket, hogy építő módon kapcsolódjanak be a legutóbbi, a különleges képviselő által ismertetett kezdeményezésbe, hogy ezáltal elgördítsék az utolsó akadályt, amely a Bosznia-Hercegovina és az Európai Unió közötti stabilizációs és társulási megállapodás megkötésének útjában áll. Felkérte továbbá az ország hatóságait, hogy felelősségteljes tevékenységükkel végül mutathassanak fel hasznos eredményeket Bosznia-Hercegovina népe számára.
A Tanács is kifejezte támogatását a Bosznia-Hercegovinában az alkotmányreformok területén kifejtett erőfeszítések iránt, amelyek a hatékonyabb, az európai modellt jobban megközelítő állami struktúrák kiépítésre irányulnak. Újabb erőfeszítések szükségesek a végrehajtó és jogalkotó testületek hatékonyságának további növelésére, és fejlesztenünk kell az állam és szervei közti adminisztráció és összehangolás teljesítőképességét is.
Az Európai Unió 1 millió eurót szánt előcsatlakozási támogatási eszközként a bosznia-hercegovinai alkotmány reformjára. Közismert, hogy a Tanács 2007. február 7-én együttes fellépést is elfogadott, amely módosítja és bővíti az EU bosznia-hercegovinai különleges képviselőjének megbízási körét. A módosított megbízatás értelmében az EU különleges képviselője politikai tanácsot nyújt, és felajánlja szolgálatait az alkotmányreform kidolgozásában.
(DE) Bosznia-Hercegovinának csak akkor van jövője, ha föderációvá válik, amely egyenlő alapon kezeli mindhárom nemzetét, amelybe nemcsak a hercegovinai, hanem a közép-boszniai horvátoknak is bele kell tartozniuk. A kérdésem meglehetősen konkrét: mit lehet tenni abban az esetben, ha egy entitás, mint például a Boszniai Szerb Köztársaság belülről akadályozza a rendőrség reformját és a menekültek hazatértét, ám az EU csak az államra, mint egészre tud külső nyomást gyakorolni? Az egyes államokhoz is szólnak, és gyakorolnak rájuk nyomást, vagy ezt csak a központi államon keresztül lehet megtenni? Ha így van, az igen megnehezíti a feladatot.
(PT) Nos, Elnök úr, tisztelt képviselő úr, e tekintetben annyit mondhatok, hogy az Európai Unió minden lehetőt megtesz a rendelkezésre álló diplomáciai eszközök segítségével, és legfőképp különleges képviselőjének intézkedései által az alkotmányreformmal és különösen a rendőrségi reformmal kapcsolatos jelenlegi patthelyzet sikeresen áthidalása, valamint a felmerült akadályok felszámolása érdekében. Emellett kötelezzük el magunkat.
A Tanács természetesen figyelembe fogja venni a különleges képviselő által a helyszínen való tartózkodása eredményeképpen esetlegesen tett javaslatokat és indítványokat. Ahogy azt a tisztelt képviselő úr gondolhatja, a Tanács tudatában van a helyzet összetettségének, és különösen annak, hogy sürgősen felül kell kerekednünk a jelenlegi patthelyzeten.
A következő napirendi pont Lasse Lehtinen jelentése, amelyet a Belső Piaci és Fogyasztóvédelmi Bizottság nevében készített el a határokon átnyúló szolgáltatást nyújtók kötelezettségeiről.
előadó. - (FI) Elnök úr, először is szeretnék köszönetet mondani árnyékelőadóimnak a támogatásukért és a remek együttműködésért: Wallis asszonynak, aki ma is jelen van, és külön köszönet illeti Hatzidakis urat, aki olyannyira kompetens volt az ügyben, hogy azonnal felkérték, hogy csatlakozzon saját hazám kormányához. Nagyon hálás vagyok, és örülök, hogy Harbour úr és Kauppi asszony is itt vannak ma velünk.
Amint tudjuk, a belső piac a négy szabadságon alapul, amelyek egyike azonban, a határokon keresztüli szabad szolgáltatásnyújtás nem működik valami jól. A szolgáltatási irányelv, amelyről egy évvel ezelőtt döntött az Európai Parlament, javítani fog a helyzeten, amikor a tagállamoknak két év múlva végre kell hajtaniuk, de valószínűleg még az sem lesz elegendő.
A szolgáltatásokat, természetesen, nem lehet minden tekintetben összevetni a termékekkel, de a szolgáltatások egy nap még fontosabbak lesznek, mint ma. Különösen a magas minőségű, és határokon átnyúló szolgáltatások jelentik e kontinens jövőjét. A gond az, hogy a közösségi vívmányok nem ugyanúgy védik a szolgáltatást vásárlókat, mint a termékeket vásárlókat. A határokon átnyúló szolgáltatásokkal kapcsolatban alacsony az európai fogyasztói bizalom, mert a szolgáltatások színvonala és a védelem szintje minden tagállamban más és más.
Az Európai Uniónak bizonyos területekre van közösségi szabályozása, a szolgáltatások területén viszont nincsenek közös szabályok. A fogyasztók, a szolgáltatást nyújtókhoz hasonlóan, nem mindig tudják, hogy melyik tagállam jogrendszere a mérvadó vita esetén. Részben ez az oka, hogy a fogyasztók tartanak attól, hogy külföldi szolgáltatók szolgáltatásait vegyék igénybe.
Az Európai Uniónak, véleményem szerint, közös szabályokat kellene megállapítania, és meg kellene szabnia a szolgáltatók kötelezettségeit. Ez nem csak a fogyasztóknak válna hasznára, de maguknak a szolgáltatóknak is. Ha a Bizottság egyszer megvizsgálná a szolgáltatók kötelezettségeinek kérdését, nem kellene különbséget tennie a magán- és közszolgáltatások között. Mindkettőnek ugyanúgy a fogyasztók védelméről szóló irányelv alkalmazási körébe kellene tartoznia.
A Bizottság 1990-ben tett már javaslatot a határokon átnyúló szolgáltatást nyújtók kötelezettségeire vonatkozólag, a politikai akarat híján azonban kénytelen volt visszavonni azt. Most viszont megvan a szükséges politikai akarat. Amennyiben ez a jelentés elfogadásra kerül, a Bizottságnak 12 hónapon belül legalább egy olyan munkaprogramot elő kell terjesztenie, amely újraértékeli egy esetleges horizontális eszköz szükségességét.
Olyan alapvető, általános szabályokat kell alkotnunk, amelyek lehetővé teszik a fogyasztók számára, hogy ha szeretnének, releváns információhoz jussanak úgy az árakról, mint a szerződési feltételekről vagy a jogorvoslati lehetőségekről, amelyekkel hibás vagy késedelmes teljesítés esetén élhetnek.
A Bizottságnak szintén figyelembe kell vennie, hogy milyen hatása lehet egy a kis- és középvállalkozások működési feltételeire vonatkozó kezdeményezésnek. A fogyasztóvédelemről szóló zöld könyvben nem szerepelt ezen témák mindegyike, ebben a jelentésben azonban benne vannak.
a Bizottság tagja. - Elnök úr, örömömre szolgál, hogy itt lehetek ma, és képviselhetem a Bizottságot a belső piacon tapasztalható fogyasztói bizalomról szóló, igen fontos vitában. Szeretnék gratulálni az előadónak, Lehtinen úrnak, valamint a Belső Piaci és Fogyasztóvédelmi Bizottság árnyékelőadóinak a jelen beszámoló elkészítése során végzett igényes munkájukért.
Rögtön az elején szeretném kiemelni, hogy a Bizottság egyetért a jelentéssel a tekintetben, hogy növelni kell a belső piacon tapasztalható fogyasztói bizalmat; különösen a szolgáltatások fogyasztói belső piaca érdemel figyelmet. Nos, a Bizottság egyik prioritása, hogy közelebb hozza a belső piac előnyeit az európai fogyasztókhoz, és hálás vagyok, hogy ebben az igyekezetében a Parlament támogatására is számíthat.
A Bizottság már számos kezdeményezésbe belefogott a belső piaci fogyasztói bizalom növelése érdekében. Kettőt szeretnék ezek közül megemlíteni: az európai fogyasztóvédelmi jogi szabályozást és a szolgáltatásokról szóló irányelvet.
Nos, a fogyasztóvédelmi vívmányok már most számos kötelezettséget ró a határokon átnyúló szolgáltatások nyújtóira. Szabályozza, például, a távolsági szolgáltatást nyújtó vagy a házaló kereskedők tájékoztatási kötelezettségét, de a méltánytalan szolgáltatási szerződési feltételekkel szemben is biztosítja a fogyasztók védelmét. A jelenlegi vívmányok folyamatban lévő felülvizsgálata mellett, ha szükség lesz rá, a Bizottság tovább fog dolgozni a szolgáltatást nyújtók kötelezettségeinek valamint a fogyasztók jogainak meghatározásán.
A szolgáltatásokról szóló irányelvet Önök is jól ismerik, hiszen nem olyan régen vitatták meg. Az irányelv javítja a fogyasztóknak a szolgáltatások belső piacán elfoglalt pozícióját. Biztosítja, hogy pontosabb tájékoztatást kapjanak a szolgáltatóktól, hogy több segítséget kapjanak a hatóságoktól, és világosan rögzíti a szolgáltatók számos lényegi kötelezettségét.
A Bizottság természetesen nagyon szeretne gondoskodni róla, hogy ezt az irányelvet minden tagállam megfelelő módon végrehajtsa, és úgy véli, hogy e két intézkedés igazán messze ható következményekkel bír, mert amint befejeződik a szolgáltatásokról szóló irányelv végrehajtása, és amint meglesznek a fogyasztói acquis felülvizsgálatának eredményei, mindkettőtől valódi változást remélhetünk a szolgáltatások fogyasztói belső piacán.
Mindemellett azt is hangsúlyoznom kell, hogy a határon átnyúló szolgáltatást nyújtók kötelezettségére vonatkozó külön horizontális eszközzel kapcsolatban a Bizottság véleménye jelen pillanatban nem egyezik a Lehtinen úr jelentésében álló véleménnyel, azon egyszerű oknál fogva, hogy véleményünk szerint először a már folyamatban lévő kezdeményezéseket kell végrehajtanunk, mielőtt egy létrehoznánk - ha egyáltalán szükség lesz rá - egy külön horizontális eszközt. Ezért is szeretnék köszönetet mondani Önöknek, hogy segítségünkre vannak e két kezdeményezés végrehajtásában; és hogy ezáltal az európai polgárokat is hozzásegítik, hogy élvezhessék a szolgáltatások belső piacának minden előnyét. És tudom, hogy kollégáim, Kuneva és McCreevy biztosok alig várják, hogy megvitathassák ezt a kérdést Önökkel, hogy együtt dolgozhassanak Önökkel annak érdekében, hogy az európai polgárok valódi képviselőivel, az Európai Parlament képviselőivel együtt alakíthassák ki ezt a belső piacot.
Nos, köszönöm az együttműködésüket, köszönöm a nyitottságukat, és biztos vagyok benne, hogy két kollégám - sőt, valójában az egész Bizottság - továbbra is igen mélyrehatóan fog együtt dolgozni a Parlamenttel.
Köszönöm, biztos asszony. Szeretném emlékeztetni Önöket, hogy észrevételeiket a hozzászólási rend betartásával tegyék meg. Késő este van, és kevesen vagyunk, de ezt a kis protokollt tartsuk be. Mindazonáltal biztos vagyok benne, hogy Lehtinen úr szívesen fogadta az észrevételeit.
a Jogi Bizottság véleményének előadója. - Elnök úr, hadd gratuláljak az előadónak, aki, úgy tűnik, hogy hozzám hasonlóan kezdi elveszteni a hangját. Úgy tűnik, ezen a héten Strasbourgban a legtöbb kollégának torokgyulladása van.
Én magam a Jogi Bizottságot képviselem, véleményének előadójaként. Először is szeretném elmondani, hogy teljes mértékben egyetértünk a Belső Piaci és Fogyasztóvédelmi Bizottság azon értékelésével, miszerint a szolgáltatási szektor lényegi jelentőséggel bír az Európai Unió fejlődése szempontjából. Az Európai Unió és a versenyképességre vonatkozó célok szempontjából kamikaze-akció lenne, ha nem hagynánk virágozni a szolgáltatási szektort, és nem hagynánk, hogy a belső piac ebben a tekintetben is kiteljesedjen. Valóban úgy vélem, hogy abból a 11,7 millió állásból, amelyet az elmúlt nyolc év során teremtettünk itt, az Európai Unióban, az új álláslehetőségek nettó növekedésének majdnem 100%-a a szolgáltatások szektorában tapasztalható, és ezt a mindennapok statisztikái is igazolják. De most, egy finn kifejezéssel élve fakkijuristi-nak, vagyis "unalmas jogásznak” kell lennem, és a Jogi Bizottság véleményét kell kifejtenem ebben a vitában.
Először is, mindenképp osztjuk a Bizottság véleményét, hogy jelen pillanatban talán még túl korai volna egy új, messze ható horizontális eszköz bevezetése a kötelezettségi kérdés megoldása céljából. Számos olyan jogi kezdeményezés hatására várunk még, amelyek célja éppen a jogbiztonság biztosítása; ezek közé tartozik a Róma I, Róma II, csakúgy, mint a fogyasztóvédelmi vívmányok felülvizsgálatáról szóló zöld könyv.
Szeretném elmondani továbbá, hogy a szerződéses kötelezettségek javaslatának (Róma I) 5. cikke alapvető fontossággal bír annak meghatározásában, hogy a származási ország vagy az ügyfél országának fogyasztóvédelmi jogi szabályozása alkalmazandó. Ez különösen fontos a kisebb tagállamok számára, ahol esetleg hiány mutatkozhat új szolgáltatásokból, ha az 5. cikknek nem lesz rendes megoldása.
Sajnálattal látjuk továbbá a jogalkotási aktusok jelenlegi egyvelegét. Olykor ugyanis egyáltalán nem világos, hogy mikor melyik jogrendszer az alkalmazandó a szolgáltatási szektoron belül: hogy a fogadó ország, vagy az anyaország, valamint hogy annak polgári jogát vagy szabályozási rendszerét kellene-e figyelembe venni. Ezekben a kérdésekben szükség lenne az Európai Bíróság esetjogára is.
Azt is szeretném hangsúlyozni, hogy a számos különböző módon nyújtanak határokon átnyúló szolgáltatásokat. Van, aki interneten árusít, van, aki elutazik egy másik országba, hogy igénybe vegyen ott egy szolgáltatást, olykor pedig a szolgáltató keresi fel ügyfele országát.
Úgy vélem, hogy a szolgáltatások belső piaca, amelynek jogi keretei a származási ország elvén alapul, attól függően alakul, hogy mennyire lesznek világosak az idevágó intézkedések, egyrészt jogi, másrészt gyakorlati szempontból, és ezért lehet, hogy most még korai további intézkedéseket hozni. Ahogy a biztos úr nagyon helyesen mondta, ideje végre alkalmazni az elmúlt években végzett remek munkánk eredményeit.
Amennyiben a kollégák közül bárki szeretne valamit rögzíttetni a jegyzőkönyvben, megteheti azt írásban a szavazási eljárás alatt.
a PPE-DE képviselőcsoport nevében. - Elnök úr, barátom, és egykori e parlamentbeli kollégám, Konstantinos Hatzidakis úr nevében beszélek, akit, ahogy azt Lehtinen úr már említette, a görög kormány közlekedési miniszterévé léptettek elő. Szeretném megemlíteni, milyen nagyszerű munkát végzett a Belső Piaci és Fogyasztóvédelmi Bizottságban. Lényegében én vettem át a munkáját, amit gyakorlatilag az utolsó mozzanatok előtt hagyott itt.
Szeretnék köszönetet mondani Lehtinen úrnak, mivel eddig még nem esett szó róla, hogy ez volt az első beszámolója, amelyet előadóként jegyez. Néhányan talán Önök közül is tudják, hogy ő különben kiváló író, ám nem hinném, hogy ez a jelentés a legjobb munkája. Talán nem bánja, ha ezt mondom. Tőle magától kaptam egy példányt Vér, izzadság és medvék című könyvéből, és azt gondolom, ezt a jelentést is vért és izzadságot nem sajnálva készítette el. Nagyon fontos beszámoló ez, de azt kell, hogy mondjam, hogy a magunk részéről nagymértékben egyetértünk a Kauppi asszony és Reding biztos asszony által képviselt vonallal.
A következő napirendi pont Marie-Hélène Descamps jelentése, amelyet a Kulturális és Oktatási Bizottság nevében készített, és amely témája az i2010: Digitális könyvtárak.
És ismét, a vitában felszólalók több mint fele hölgy, akik közül az első maga az előadó, Marie-Hélène Descamps.
előadó. - (FR) Elnök úr, biztos asszony, hölgyeim és uraim, az európai digitális könyvtár ötlete hat európai uniós állam- és kormányfőtől ered, akik egyetemes hozzáférést szerettek volna biztosítani az európai kulturális örökséghez, és meg akarták őrizni azt a jövő generációi számára. Ez a központi, európai projekt erősíteni fogja a valódi európai identitás kifejezését, és segítségével világszerte felvonultathatjuk kulturális és nyelvi sokszínűségünket. Ez a projekt, amelyhez hasonlóra nem volt még példa Európában, összeköti a múltat és jelent, és kapcsot teremt a kulturális és a digitális dimenziók között. Tökéletes válasz lesz arra a számtalan különböző kérdésre, amely manapság az új információs és kommunikációs technológiák révén kihat az emberekre. Az internet, amely az európai fiatalság harmadik legkedveltebb médiuma, valójában a tudáshoz és tanuláshoz való hozzáférés egyik legfőbb eszköze.
Bár történt valódi előrelépés, a kulturális források digitalizálása és az interneten való közzététele ennek ellenére még mindig töredékes, és a tagállamok által alkalmazott különböző módszerektől függ. Ha azt szeretnénk, hogy ezek hatékonyak legyenek, és a lehető legtöbb emberhez elérjenek, alaposan össze kell hangolnunk a kulturális örökségünk hirdetésére és terjesztésére vonatkozó kezdeményezéseket. Ez volna az európai digitális könyvtár célja, amelyet a Bizottság úttörő kezdeményezésével, az "i2010: digitális könyvtárak”-kal támogat.
A kezdeményezés első része, nevezetesen a 2005. szeptember 30-i bizottsági közlemény, három főbb aspektust emelt ki: a digitalizálást, az online hozzáférést és a digitális tartalom megőrzését. A Bizottság hozzálátott, hogy megvizsgálja, milyen technikai, jogi, szervezeti és pénzügyi kihívásokkal kell szembenézni egy ilyen volumenű projekt kivitelezése során. Ezzel egy időben nyilvános online egyeztetést indítottak, és egy magas szintű szakértői csoportot is felállítottak. Mindezek alapján a Bizottság 2006. augusztus 24-én ajánlást fogadott el a digitalizálásról, az online elérhetőségről és a digitális megőrzésről, amelyben felhívja a tagállamokat a digitalizálás felgyorsítására, valamint a valódi összhang elérése érdekében az erőfeszítéseik összehangolására. 2006. november 13-án a Tanács egyhangúan elfogadta ezeket az ajánlásokat. Most tehát az Európai Parlamenten a sor, hogy megadja a jelet, hogy ez a kivételes projekt valóra válhasson.
Egy efféle vállalkozást csak szakaszonként lehet kivitelezni. A kulturális anyagok minden kategóriájának koncepcionális és technikai szervezése mellett, eleinte azokra a könyvtárainkban rendelkezésre álló anyagokra kell koncentrálnunk, amelyek már nem állnak szerzői jogvédelem alatt; ezeket egyetlen, közvetlen soknyelvű hozzáférési ponton keresztül kell elérhetővé tennünk. Könyvtáraink nagy előnye, hogy már most európai szinten vannak koordinálva a 2005-ben az országos könyvtárak által felállított Európai könyvtáron (TEL) keresztül, amely máris óriási mennyiségű nyilvános honlapokon elérhető, ezáltal azonnal használható digitalizált munkát tartalmaz.
A második szakaszban, a projekt sikerének elősegítése érdekében, a könyvtárnak a nyilvános honlapokon elérhető anyagok mellett jelenkori anyagokhoz is hozzáférést kell biztosítania. Lényeges, hogy ezen a téren minden döntést az érintettekkel egyeztetve kell meghozni. A szerzői és az egyéb alkotói jogok védelme elengedhetetlen az európai kreativitás fenntartása és védelme szempontjából. Ha azt szeretnénk, hogy ez a projekt olyan sikeres legyen, amilyennek szánjuk, akkor koherens gazdasági alapokra kell helyeznünk. A jelentés ennélfogva azt javasolja - a szerzői jogok tulajdonosai egyetértésével -, hogy az európai digitális könyvtár felhasználói böngészhessenek az interneten, bármilyen digitális dokumentumot megkereshessenek, függetlenül annak státusától, de míg a nyilvános domaineken lévő anyagok ingyen és teljes terjedelmükben elérhetők lennének, a szerzői jogvédelem alatt álló munkákból csak rövid kivonatok lennének hozzáférhetőek. Ezen túlmenően, azokat a felhasználókat, akik teljes terjedelmében szeretnének átolvasni egy bizonyos munkát, vagy szeretnének hozzáférni egy védett dokumentum egészéhez, a rendszer biztonságos digitális terjesztésre specializált magán oldalra irányítaná, ahol a szerzői jogok tulajdonosának járó méltányos díj megfizetése ellenében többféle lehetőség közül választhatnának.
Egy efféle könyvtárat továbbá úgy kell megszervezni, hogy mindenkoron megbízható és minőségi anyagokhoz lehessen rajta keresztül hozzáférni. A jelentés ennek érdekében felhív egy irányítóbizottság felállítására. Ez a bizottság, amelyben döntő szerepet kapnának a kulturális intézmények, határozná meg az európai digitális könyvtár prioritásait és a működésére vonatkozó útmutatásokat, továbbá gondoskodna a könyvtár tevékenységeinek összehangolásáról, irányításáról és felügyeletéről.
Végül ahhoz, hogy minden európai kultúra elérhetővé váljon, a többi kulturális intézménynek és ágazatnak - így a levéltáraknak, múzeumoknak, moziknak, audiovizuális művészeteknek és az egyetemeknek - is minden munkaszakaszban be kell kapcsolódnia a projektbe. Ezúton alakíthatjuk ki a sokszínűségében egységes Európa arculatát.
Végezetül szeretnék köszönetet mondani a Kulturális és Oktatási Bizottságban helyet foglaló minden kollégámnak, különösen Weber és Graça Moura uraknak a jelentés elkészítéséhez nyújtott támogatásukért és közreműködésükért. Továbbá a Bizottságnak is szeretném megköszönni, hogy ilyen hatékonyan működött közre e dokumentum előkészítése során.
a Bizottság tagja. - Elnök úr, ez egy nagyszerű jelentés, és Descamps asszony bizottságbeli kollégáival egyetemben kiváló munkát végzett.
A digitális könyvtárak kezdeményezés remek példája annak, hogyan tud Európa konkrét projektek révén hozzájárulni nemcsak a gazdasági növekedéshez, hanem az élet minőségéhez is. Az európai kulturális és tudományos örökség interneten való hozzáférhetővé tételével különböző kultúrákba is eljuttathatjuk azt, s a modern technológiák felhasználásával ledönthetjük a ma még fennálló falakat.
Nagy örömmel tölt el, hogy ez a kezdeményezés, amelyet tagállamaink nemzeti könyvtárai indítottak útjára, s amelyet az Európai Bizottság oly sok év alatt fejlesztett tovább, ekkora hangsúlyt kapott, és az EU politikai erőinek legmagasabb szintű támogatását élvezi. Nagyon helyeslem ezt a támogatást; állam- és kormányfőink helyesen teszik, hogy támogatják ezt a kezdeményezést, mert igazi kincs rejlik a könyvtárainkban, levéltárainkban és múzeumjainkban. Nem csupán a könyvekre gondolok; ott vannak az újságok, az archív felvételek és a filmek is. Ez egy soknyelvű, multikulturális vagyon. S tudva azt, hogy mindezen értékeknek eddig csupán az 1%-át digitalizálták, azt is felmérhetjük, mekkora munka vár még ránk.
Ez a munka két okból szükséges. Az első az, hogy az akadályok leküzdésével hozzásegítsük az embereket a tanuláshoz, a munkához vagy ahhoz, hogy élvezetüket leljék a saját kultúrájuk által létrehozott művekben, vagy közös európai történelmünk eredményeiben, valamint, hogy lehetővé tegyük kulturális intézményeink ezen tartalmainak hozzáadott értékkel bíró szolgáltatások és termékek révén történő újrafelhasználását. És ez az a pont, ahol az ipar is bekapcsolódik. Ezért kell, hogy a Bizottság kezdeményezésének célja az európai digitalizált kulturális örökséghez való közös, soknyelvű hozzáférési pont létrehozása legyen.
Ezt ugyanis egyedül nem tudjuk megvalósítani. Ehhez minden európai ország többféle kulturális intézményének közreműködésére szükség lesz. Örömmel látom, hogy mindez már formálódik, és kezd hivatalossá válni egy olyan jogi testület létrehozása révén, amely növelni fogja az európai digitális könyvtár intézkedési jogkörét. A közös hozzáférési pont 2008-ban létrejön. A rákövetkező években pedig fokozatosan nőni fog digitális könyvtár tartalma, ahogy egyre több könyvtár, levéltár, audiovizuális archívum és múzeum teszi majd közzé saját digitalizált gyűjteményét.
Annak is nagyon örülök, hogy a Parlament jelentése nemcsak a végeredménnyel foglalkozik, hanem kitér a kívánt végeredmény eléréséhez szükséges feltételekre is. Vagyis, hogy milyen fontos a digitális könyvtárak kezdeményezés egyik szerves része, a kulturális örökségünk interneten való közzététele érdekében az általános körülmények javítása, valamint az, hogy a tagállamok még nagyobb erőfeszítéseket tegyenek anyagaik digitalizálása érdekében. És világos leszek: nem elég rendezni egy óriási kulturális eseményt, ahol az állam- és kormányfők zengzetes beszédeket tartanak, ha ezután hazamennek, és megnyirbálják a költségvetést. Ez nem történhet meg! A szavakat tetteknek kell követniük! Szeretném, ha a Parlament lépne, és a segítségünkre lenne e csodás projekt valóra váltásában.
Én vagyok az elnöke a digitális könyvtárakkal foglalkozó magas szintű munkacsoportnak, amely eltökélten dolgozik e témában. Annak is tudatában vagyunk, hogy a digitális anyagok megőrzése a jövő egyik legfontosabb kérdése lesz. Ezért is vagyok boldog, hogy a Tanács jóváhagyta a Bizottság európai digitális könyvtárral kapcsolatos álláspontját, és hogy a Parlament is segít bennünket, hogy ebben az irányban haladhassunk tovább, és politikai súlyát latba vetve támogatja célkitűzésünket.
a PPE-DE képviselőcsoport nevében. - (PT) Elnök úr, biztos asszony, szeretettel gratulálok Descamps asszonynak csodálatos beszámolójához. Ez a dokumentum rendkívül jelentősen hozzájárul a digitális technológia és a kulturális örökség kapcsolatának kérdéséhez. Felszólít a nemzeti intézmények, különösen a könyvtárak, s a jövőben majd további intézmények erőfeszítéseinek összehangolására. Nagyon gyakorlatiasan azokkal a munkákkal indít, amelyek már most nyilvánosan hozzáférhetőek. Javaslatot tesz az együttműködések hatékony kihasználására, a legjobb gyakorlatok cseréjére, minden érintett között, a folyamat minden szintjén. Felszólítja a tagállamokat, hogy támogassák a projektet, és hogy találjanak módot annak elkerülésére, hogy anyagaikat többszörös erőfeszítéssel digitalizálják. Mindenféle erőfeszítés összehangolására szólít fel. A Descamps-jelentés e jogalkotó testület kiemelkedő mozzanata lesz a legmodernebb technológia és az évszázados európai kultúra kapcsolata szempontjából.
Amikor az európai kultúráról beszélünk, egyetemes kultúráról is beszélünk egyben. És ez nem csak azért van így, mert az európai kultúra megérdemli ezt a minősítést, hanem azért is, mert az európai kultúra sokfélesége olyan teljesen nyitott rendszert alkot, amelynek természetesen kedvező következményei lesznek a projekt előrehaladtával. Ez a projekt is fokozatosan alakult ki. Soviniszta eszmeként indult, amely versenyre akart kelni a Google-lel, de számos különböző változtatás nyomán újrafogalmaztuk, mégpedig ésszerűbb, gyakorlatiasabb és produktívabb formában. Ez már nem ugyanaz, amit a Financial Times korábban "a céltalan és szükségtelen nacionalizmus zengzetes esetének” nevezett.
Az európai digitális könyvtár azért különbözik más megoldásoktól, mert európai uniós projekt, mert minden könyvtárhoz el szeretne érni, mert szándékaink szerint a már meglévő kezdeményezésekre alapul, és mert célja, hogy az európai kulturális örökség minden kategóriáját felölelje, anélkül, hogy csak a nyomtatott anyagokra korlátozódna. Biztos, hogy számos problémával kell még megküzdenünk: finanszírozó partnereket kell találnunk a magánszektorban; amennyire lehet, el kell kerülnünk, hogy a különböző tagállamokban más-más arányban digitalizálják az anyagokat; meg kell oldanunk bizonyos technikai problémákat a digitalizált anyagokhoz való hozzáférés koordinálásával kapcsolatban; meg kell őriznünk a digitalizált tartalmakat; meg kell oldanunk a képes dokumentumok meta-információinak kiszűrésére alkalmas integrált keresőmotorok, valamint a szöveges dokumentumok közvetlen kereshetőségének kérdését; megoldást kell találnunk a tartalmak közti átjárhatóságra, és a már létező, szerző és cím alapján történő keresés mellett lehetővé kell tenni a tárgy- vagy kulcsszó alapján történő többnyelvű keresést. Arról sem feledkezhetünk meg, hogy az intézmények közti tapasztalatcsere alapvető fontossággal bír majd, különös tekintettel az amerikai intézményekre, valamint hogy az erős kutatási és fejlesztési komponens elengedhetetlen lesz ahhoz, hogy a projekt eredményesen működjön.
Mindezek fényében tehát a Descamps-jelentés elfogadásával a Parlament óriási lépést tesz a jövő felé, akár nők alkotják a padjaiban ülők többségét, akár bizonyos arányban ülnek itt nők és férfiak, elnök úr.
a PSE képviselőcsoport nevében. - (DE) Elnök úr, biztos asszony, 2010. mindjárt itt van. Tekintettel arra, hogy a jelentés címe "i2010: egy európai digitális könyvtár felé”, ez azt jelenti, hogy még rengeteg a teendőnk, és véleményem szerint eddig csak halogattuk a dolgot. Örömömre szolgál, hogy Descamps asszony ilyen remek jelentést készített, amely kijelöli az előre mutató utat, és rámutat, hogy mit lehet, és mit kell tennünk. Most azonban mindnyájunknak tennünk kell azért, hogy mozgásba hozzuk a dolgokat. Ez a jelentés kihívás és válasz is egyben az új technológiákkal, az új tudás- és információmenedzsmenttel, és mindenekelőtt az ifjúság tanuláshoz, információhoz és tudáshoz való hozzáférésével kapcsolatban. Ezen a téren elég nagy a behoznivalónk, és ami engem illet, úgy vélem, igencsak fel kell gyorsítanunk a folyamatokat.
Ez a projekt nem csupán a kulturális örökségünk megőrzéséről és megóvásáról szól. Minden egyes nap új dolgokat szül, amelyeket hozzá kell adnunk az egyenlethez, hiszen elég, ha tegnap fedeztek fel vagy írtak le valamit, az holnap már a kulturális örökségünk részét képezi. Ez azt jelenti, hogy rengeteg a behoznivalónk. Ám emellett folyamatosan előre is kell néznünk, és lépést kell tartanunk a legújabb fejleményekkel.
Rendkívül fontos lesz tehát a folyamatok koordinálása, és - ahogy az már elhangzott - az országok arra való ösztönzése, hogy nemzeti érzékenységüket félretéve együtt mozduljanak, és lépjenek előre a kulturális örökség megőrzését szolgáló európai sétányon. Vannak nehézségek, amelyeket le kell küzdenünk. Először is a pénzügyi hiánnyal kell szembenéznünk. A biztos asszonynak igaza volt ezzel kapcsolatban. A miniszterek és elnökök mind nagyszerűen beszélnek, és mind nagyon büszkék kulturális sokszínűségünkre, de amikor a finanszírozásra és a végrehajtásra kerül a sor, gyorsan visszavonulót fújnak, és fátylat borítanak a büszkeségükre, amelyet addig oly nagyon hirdettek.
Véleményem szerint a szerzői jogok védelme is nagyon fontos, ezért szükség lesz az írók, a kiadók és minden érintett közreműködésével létrehozandó megállapodásra arra vonatkozólag, hogy egy bizonyos díj ellenében felkerülhessenek az internetre, és mindenki számára hozzáférhetőek legyenek az információk. Úgy vélem, ezzel kapcsolatban még sok mindent át kell gondolnunk. Bizonyára nem lesz könnyű feladat; a javaslatok azonban már előttünk vannak, és minden ország sokat nyerhet általuk. Meggyőződésem, hogy holnap kedvező fogadtatásban lesz része ennek a jelentésnek.
Véleményem szerint nemcsak azért kell használnunk az új technológiákat és nemcsak azért kell támogatnunk ezt a projektet, hogy saját magunk, európaiak számára megkönnyítsük a kultúránkhoz való hozzáférést, hanem azért is, hogy eljuttassuk azt messze, szerte a világba.
az ALDE képviselőcsoport nevében. - (LT) Hölgyeim és uraim, ahogy azt a Bizottság kezdeti dokumentumában is olvashatjuk, az európai digitális könyvtár Európa gazdag örökségére épít, ötvözve a kulturális és nyelvi szempontból változatos környezetet az új technológiai eredményekkel és üzletviteli megoldásokkal. Az integráció kontextusában szép és üdvözlendő, és igen ambiciózus cél ez. Az ideális célok elérése mellett azonban nem árt, ha tárgyilagosak és nagyon figyelmesek maradunk, és felkészülünk mindazokra a próbatételekre, amelyekkel e folyamat során elkerülhetetlenül szemben találjuk majd magunkat.
A digitális könyvtárak létrehozása kapcsán felmerülő problémák általánosak, függetlenül attól, hogy különféle módokon írják le őket. A technikai infrastruktúra, a digitalizált források létrehozása, maga a digitalizálás, a szerzői jogok azonosítása, a tartalmak megőrzése és a dokumentumok megőrzése olyan kérdések, amelyek fejlődés szemléletű és lényegi döntéseket igényelnek.
Hatékonyság és igazságosság az európai oktatási és képzési rendszerekben (vita)
Következő napirendi pontunk Tomáš Zatloukal jelentése, amelyet a Kulturális és Oktatási Bizottság nevében készített az európai oktatási és képzési rendszerek hatékonyságáról és igazságosságáról.
előadó. - (CS) Elnök úr, biztos asszony, hölgyeim és uraim, az Európai Unió jó néhány ide kapcsolódó társadalmi-gazdasági kihívással áll szemben. Ezek közé tartozik a nagy versenyképességű országok előretörése, a lakosság idősödése, a migráció, a munkaerőpiac szerkezetének gyors változása, valamint az információs és kommunikációs technológiák robbanásszerű fejlődése. Ezen tényezők mindegyike kihat a minőségi oktatáshoz való hozzáférésre. Az alacsony képzettségű emberek pedig egyre inkább ki vannak téve a munkanélküliség és a társadalmi kirekesztődés veszélyeinek.
A tisztességes rendszerek garantálják, hogy az oktatás és szakképzés a társadalmi-gazdasági háttértől és az egyéneket hátrányos helyzetbe hozó egyéb tényezőktől függetlenül működjön.
A kihívás mibenléte abban áll, hogyan segítsük elő, hogy minden társadalmi csoportba tartozó diák, hallgató és felnőtt részt vegyen a képzésekben: a jelenlegi helyzet e tekintetben ugyanis egyáltalán nem kielégítő.
A jelentés, amelyet ma bemutatok Önöknek, arra ösztönzi a tagállamokat, hogy már az iskolás kort megelőző időszaktól kezdve gondoskodjon az iskolák és egyéb intézmények társadalmi sokszínűségéről, és indítson jó minőségű oktatási programokat. Az öröklött vagy fiatal korban elsajátított képességek biztosítják ugyanis a tanulás alapját az élet későbbi szakaszaiban. A befektetés megtérülése ebben az időszakban a legmagasabb, hiszen az ekkori befektetések gyümölcsét egy életen át szüreteli az ember. Szeretném kiemelni, hogy a gyermekeknek az elemi oktatás idején, idejekorán bekövetkező kategóriákba sorolása rendkívül káros következményekkel jár. Ezzel ellentétben azt tartom fontosnak, hogy úgy alakítsuk a tananyagot, hogy az a gyermekek többféle csoportjának, és az ő képességeiknek is megfeleljen, egyazon iskolán belül.
A középfokú oktatásban viszont már kifejezetten hatékony a differenciálás és a rugalmas tanulmányi lehetőségek megteremtése. Ami a szakképzést illeti, javasolnám a felsőoktatáshoz való hozzáférés javítását és az élethosszig tartó tanulás lehetőségeinek fejlesztését.
A felsőoktatás elengedhetetlen a tudás alapú gazdaság sikeréhez. A továbbiakban ezért több támogatást fog élvezni, mint most. A jelentés kifejti, hogy az ingyenes egyetemi oktatás nem feltétlenül garancia az igazságosságra, ezért felszólít a pénzügyi ösztönzők és támogatási lehetőségek körének elemzésére, amelyek jelentősen csökkenthetik az egyetemi oktatáshoz való hozzáférés egyenlőtlenségeit.
Az oktatás kihat a gazdaságra: növeli a humán tőkét és az innovációs képességet, és lehetővé teszi a technológia elterjesztését. Az iskolalátogatás átlagos idejének egy évvel való meghosszabbodása az EU-tagállamokban átlagosan 6,2%-kal növeli a produktivitást, sőt, a gyorsabb technológiai fejlődéshez való hozzájárulásának köszönhetően hosszú távon még további 3,1%-kal. Az oktatás és szakképzés hatékonyságának növelése tehát a befektetések akár 8%-os megtérülését hozza mind az egyes emberek, mind a társadalom egésze számára. További haszon mutatkozik a munkanélküliség csökkenésében: ma az Európai Unióban átlagosan 12,6%-os a munkanélküliség azok körében, akik csak általános vagy középiskolát végeztek, szemben a főiskolát/egyetemet végzettek körében tapasztalható 5%-os aránnyal. Továbbá, a Bizottság által a közelmúltban végzett felmérések szerint 75 millió uniós polgár - vagyis a munkaerőpiac 32%-a - részesült nem kielégítő oktatásban. 2010-ben az új munkahelyek csupán 15%-a lesz majd elérhető az ő számukra, akik nagy része a társadalom hátrányos helyzetű rétegeiből kerül ki.
Az oktatási és szakképzési politikáknak jelentős pozitív hatással kell lenniük a társadalmi és gazdasági eredményekre, a fenntartható fejlődésre és a társadalmi kohézióra, mivel a hatékonyság hiánya és a méltánytalanság óriási költségeket von maga után: az adóbevételek csökkenését, munkanélküliséget, nagyobb követelményeket az egészségügy számára, amelyhez több állami támogatásra lesz szükség, és ide tartoznak a magasabb fokú antiszociális viselkedési formákkal járó költségek is.
Az oktatás és a szakképzés alapvető tényezőként járulnak hozzá az európai gazdaság hosszú távú növekedéséhez és versenyképességéhez, valamint a társadalmi kohézióhoz.
Végezetül szeretném megköszönni minden kollégám segítségét, akik velem együtt dolgoztak ezen a jelentésen.
a Bizottság tagja. - Elnök asszony, szívből üdvözlöm a Parlament eme kezdeményezését, hogy továbbviszi az általunk e témában tavaly elfogadott közleményben foglaltakat.
Nagy érdeklődéssel olvastam e jelentést, és ugyanígy hallgattam most Zatloukal urat, akinek ezúton szeretnék szívből gratulálni, mert úgy vélem, és úgy érzem, ugyanazon az ügyön dolgozunk, partnerként veszünk részt ebben a vitában, és egyformán próbálunk tenni a helyzet javítása érdekében.
Hosszan sorolhatnánk a társadalmi-gazdasági kihívásokat, amelyekkel egyénenként és közösen szembe kell néznünk, de éppígy elmondhatjuk, milyen fontos az oktatási és szakképzési politikákba történő befektetés - a jobb és több befektetés. Véleményem szerint az oktatási és szakképzési politikáknak kell tevékenységünk középpontjában állniuk, ha a célunk az, hogy még gazdagabb, még nagyobb kohézióval bíró európai társadalmat építsünk.
Minden európai oktatási rendszerre jellemző a társadalmi-gazdasági egyenlőtlenségeket tükröző méltánytalanság. Az oktatás és szakképzés paradox szerepe ezekkel az egyenlőtlenségekkel kapcsolatban az, hogy sajnos gyakran ő maga is hozzájárul ezek állandósulásához. Ugyanakkor néha ez az egyetlen lehetséges eszköz, amellyel csökkenthetők ezek az egyenlőtlenségek.
Az oktatási és szakképzési rendszerek modernizálásának folyamatát Európa-szerte az élteti leginkább, hogy nagyobb hatékonyságra törekszünk, mégpedig költség-hatékonysági szempontból. Ez valóban nagyon kívánatos, de gyakran - és helytelenül - azt a feltételezést vonja maga után, hogy a hatékonyság és az igazságosság kölcsönösen kizárják egymást.
Abbéli elkötelezettségünk részeként, hogy segítsük a tagállamokat oktatási és szakképzési rendszereik javításában, a Bizottság közleményében kifejtette, hogy a hatékonyságot és az igazságosságot nem kizárólag egymás kárára, és a minőség kárára lehet csak alkalmazni. A hatékonyság és az igazságosság valójában kölcsönösen kényszerítő erejű. Véleményem szerint ez a közlemény legfontosabb üzenete.
Az Önök jelentése külön kiemeli, hogy az európai oktatási és képzési rendszernek mind hatékonynak, mind igazságosnak kell lennie, ha azt szeretnénk, hogy ne csak a gazdasági növekedés, hanem a társadalmi kohézió elérésében is segítsen bennünket.
Különösen örülök, hogy az egész életen át tartó tanulás összefüggésében is hangsúlyozzák a hatékony és igazságos politikák kialakításának szükségességét, valamint azt, hogy mennyire fontos már egészen fiatal kortól befektetni az oktatásba, tekintve, hogy a minőségi kora-gyermekkori és iskolás kor előtti oktatásba és gondozásba való befektetés bizonyítottan a leghatásosabb módja a folyamatos hátrányos helyzetbe kerülés ördögi körének megtörésének.
Azt is örömmel nyugtáztam, hogy megerősítették abbéli álláspontunkat, hogy a tanulók korai követése káros hatással van a hatékonyságra és az igazságosságra. Továbbá, természetesen, nagy hangsúlyt fektetnek az értékelési kultúra kialakításának szükségességére, mégpedig azért, hogy hatékony, hosszú távú politikákat, és szilárd bizonyítékokon nyugvó politikákat alakíthassunk ki.
Az Önök kezdeményezése közelebb visz bennünket az egész életen át tartó tanulás egyenlőséget, társadalmi integrációt, befogadást és társadalmi kohéziót elősegítő stratégiáinak kifejlesztéséhez. Teljes mértékben figyelembe fogjuk venni az oktatással és szakképzéssel kapcsolatos következő kezdeményezéseink kidolgozásakor, különösen a munkaprogramunk végrehajtásáról és a jövőre vonatkozó észrevételeinkről szóló 2008-as közös jelentésre irányuló javaslatban, valamint az oktatás és a migráció közötti kapcsolatról szóló zöld könyvben, amely egyik központi témája az egyenlőtlenségek kérdése lesz. Ezt a közleményt reményeink szerint jövő tavasszal adjuk ki.
a Nőjogi és Esélyegyenlőségi Bizottság véleményének előadója. - (DE) Elnök asszony, a kérdés az: miért beszélünk egyenlőségről és egyenlőtlenségről, amikor több nő ér el magas végzettséget, mint férfi? Ami azt jelenti, hogy ugyanolyan tanulmányi lehetőségeink vannak, amelyekkel élünk is, ám ezek után semmi sem garantálja az egyenlő lehetőségeket. A szakképzésben, a megszerzett tudásuk alkalmazása során a nőknek továbbra is hátrányos megkülönböztetésben van részük, ami azt jelenti, hogy még mindig nincs egyenlőség az oktatási és szakképzési rendszerekben.
Ezért rendkívül fontos, hogy figyelembe vegyük azokat a nőket, akik már anyák, de még tanulnak, például, hogy megköveteljük ezekben az esetekben a különlegesen rugalmas tanulmányi rendet, és hogy segítsük és támogassuk a fiatal nők képzéshez való hozzáférését, különös tekintettel a külső régiókból és kiszolgáltatott csoportokból érkező, például migráns vagy etnikai kisebbségekhez tartozó nőkre, mivel ezen a téren óriási anomáliák és egyenlőtlenségek tapasztalhatók. Ezt már az iskolás kor előtt és annak elején el kell kezdenünk, és folytatnunk kell mindvégig, egészen a szakképzésig.
a PPE-DE képviselőcsoport nevében. - (HU) Köszönöm, tisztelt elnök asszony! Magyarul fogok beszélni. Tisztelt biztos úr, a Kulturális és Oktatási Bizottság képviseletében múlt héten részt vettem Lisszabonban egy "Young Voices - sokszínűség az oktatásban” című konferencián, amit a portugál elnökség rendezett.
Megrázó élmény volt, ahogyan a különböző testi és szellemi fogyatékossággal élő gyerekek beszámoltak iskolai tapasztalataikról. E történetben volt egy közös pont: elmondták, hogy mindegyikük úgy érezte, hogyha ép társaikkal együtt vehetnek részt az iskolai foglalkozásokon, akkor őket nem fogyatékosságuk, hanem tehetségük és egyéniségük szerint ítélik meg.
A fogyatékkal élő gyerekek iskolai integrálása ép társaik közé azért nélkülözhetetlen, hogy őket felnőtt korban is elfogadja és könnyebben befogadja a társadalom. Ha a gyermekek fiatal korban megszokják, hogy ilyen vagy olyan fogyatékossággal rendelkező társaik velük együtt élnek, őket ugyanolyan módon tisztelni kell, adott esetben segíteni nekik, jó esély van rá, hogy felnőtt életükben is nagyobb megértést, több empátiát tanúsítanak majd a hátrányos helyzetűek irányában.
A most előttünk fekvő jelentésben sok szó esik a társadalmi különbségből adódó integrációs kérdésekről. Meggyőződésem, hogy a fenti elmondott példa analógiájára a szociálisan hátrányos helyzetű gyerekek számára is fontos, hogy a többi gyerekkel együtt inkluzív módon vegyenek részt az oktatás különböző fázisaiban.
Mindezek teljesítéséhez két dolognak kell megvalósulnia. Az egyik a technikai fejlesztések, az akadálymentesítés. Ebből a szempontból óriási lemaradásban vannak a közép- és kelet-európai tagállamok, ahol az iskolák, azok környéke, a közlekedési eszközök, vagy ha úgy tetszik a kórházak, más intézmények, közintézmények elérhetetlenek például a kerekesszékesek számára. Másrészt, és ez több időt vesz majd igénybe, szemléletváltozásra van szükség a döntéshozók részéről, hogy elfogadják, az inkluzív oktatás a társadalmi befogadáshoz és beilleszkedéshez vezető folyamat első fontos fázisa.
Európai stratégia a gyermekek jogaiért: a diszkrimináció és a "disz” problémákkal küszködők kirekesztése ellen (vita)
A következő napirendi pont a Bizottságnak feltett szóbeli választ igénylő kérdés megvitatása, amely kérdés témája az "Európai stratégia a gyermekek jogaiért: a diszkrimináció és a "disz” problémákkal küszködők kirekesztése ellen”, és amely kérdést feltették: Anna Záborská, Amalia Sartori és Marie Panayotopoulos-Cassiotou, a PPE-DE képviselőcsoport nevében, Roberta Angelilli az UEN képviselőcsoport nevében, Zita Gurmai és Catherine Trautmann a PSE képviselőcsoport nevében, Adamos Adamou a GUE/NGL képviselőcsoport nevében, Hiltrud Breyer és Raül Romeva i Rueda a Verts/ALE képviselőcsoport nevében, Elizabeth Lynne az ALDE képviselőcsoport nevében, valamint Kathy Sinnott az IND/DEM képviselőcsoport nevében - B6-0317/2007).
(FR) Elnök asszony, a 173. cikk szerint minden ülés menetéről szó szerinti jegyzőkönyvet kell készíteni minden hivatalos nyelven.
Szeretném felhívni a figyelmüket, hogy ezt a mai, a "disz” problémákkal küszködők kirekesztéséről folytatott vitát nem fogják lefordítani az Európai Unió hivatalos nyelveire.
Ezt a gyakorlatot egyszerűen beszüntették, annak ellenére, hogy az eljárási szabályzat előírja. Erre az eljárásra vonatkozó megállapításom egészen egyszerű: a ma esti vitát nagyrészt számos, különböző országbeli iskolai tanuló, szülő, szülői egyesület, tanár, nevelő és orvos kérésére tartjuk.
A polgárok azonban, akik e tisztelt Ház tagjait megválasztották, mivel nem ismernek minden nyelvet, amelyen ma este felszólalunk, sohasem fogják megtudni, mi minden hangzott el ezen a parlamenti vitán, holott az egész róluk szól.
Köszönöm az észrevételét, ami természetesen mindnyájunkat érint, különösen ma, az európai nyelvek napján. Az ügy megfontolás tárgyát képezi, és a készülő jegyzőkönyvet megküldjük az elnökök értekezletére, megállapítását tehát figyelembe vesszük.
És akkor most folytassuk az "Európai stratégia a gyermekek jogaiért” témával kapcsolatban a Bizottságnak feltett, szóbeli választ igénylő kérdés megvitatásával.
szerző. - (SK) Hadd kezdjem egy 21 éves, harmadéves egyetemista nő vallomásával.
"17 éves koromban egész évben rajtam nevettek az osztálytársaim, mert úgy néztem ki, mint egy 11 éves. A rólam szóló értékelésekben a tanárok rendszeresen azt kérdezték, mikor szánom már végre rá magam, hogy tanuljak. Mi, akik "disz” problémákkal küzdünk, sokkal többet dolgozunk, mint mások, amivel nagyon nehéz együtt élni.” Idézet vége.
A társadalom egyáltalán nem szerez tudomást arról, hogy a gyerekek 10-20%-a "disz” problémákkal küzd, mert ezeket a gyerekeket nem diagnosztizálják. Problémáik pedig hátráltatják a kommunikációt, gátolják őket abban, hogy hagyományos oktatásban részesüljenek, és sajnos gyakran szellemi leépüléshez és társadalmi kirekesztéshez vezetnek. Ami minket illet, az Európai Unió megtesz minden tőle telhetőt, vagyis kiáll e gyermekek szószólójaként, és megfelelően változatos módon rávilágít a problémára, amely más körülmények között tabu témaként mélyen rejtve maradna. Amint az a jelenleg az Európai Parlament előtt lévő 64/2007 sz. írásbeli nyilatkozatban is olvasható, Európa lehetőséget ad jó ötletek megfogalmazására, valamint a különböző szervezetek és kormányok által kipróbált és letesztelt gyakorlatok kivitelezésére.
Már létezik egy "neuro-disz” elnevezésű program, és az Európai Unió több olyan projektet is támogat, amely megfelel a "disz” problémákkal küzdők számára is. Ezek közé tartozik a versenyképességi és innovációs keretprogram, az IKT-politika támogatásának programja, az információs és kommunikációs technológiával kapcsolatos ismeretekre irányuló kutatások támogatása, a 7. kutatási keretprogram - az egészségügyi, az egész életen át tartó tanulás programja, valamint a 2008-2013-as időszakra vonatkozó második közegészségügyi program. Ezek a programok a 2008-as költségvetés módosító és kiegészítő javaslatainak tárgyát képezik, amelyeket az öt képviselőcsoport tagjaival közösen nyújtottunk be.
Elnök asszony, hölgyeim és uraim, végezetül hadd fejezzem ki legmélyebb csodálatomat, tiszteletemet és hálámat, és hadd kívánjak kitartást mindazoknak az anyáknak, akik életük során számos okból kifolyólag lehettek reményvesztettek: "des mères désespérées”. Ők azonban sosem adják fel a harcot. Ők a gyermekeik ügyének élharcosai, azokkal az apákkal együtt, akik kitartanak családjuk mellett. Hiszem, hogy ez a ma esti vita megmutatja majd, hogy nincsenek egyedül, és hogy problémájukkal az Európai Parlament is foglalkozni fog.
szerző. - (ES) Elnök asszony, mindenekelőtt szeretném az elnézésüket kérni, amiért nincs jelen Zita Gurmai asszony, aki e szóbeli választ igénylő kérdés szocialista képviselőcsoportot képviselő szerzője, aki előre nem látott okok miatt nem tudott megjelenni a mai ülésen. Így hát, engedelmével, elnök asszony, szeretnék egyrészt Gurmai asszony, másrészt a saját nevemben szólni - mivel én is szót kértem.
Elnök asszony, én csupán szeretném megismételni, ami már elhangzott. Olyan tanulási rendellenességekről van szó, amelyek a lakosság jelentős részét érintik. Az európai gyerekek közel 10%-a küzd "disz” problémákkal: olyan gyerekek ők, akik általában láthatatlanná válnak az oktatási rendszerben, amely nagyon gyakran irreleváns dolgokra fogja e gyerekek iskolai kudarcait.
Meg kell tennünk a szükséges intézkedéseket annak érdekében, hogy megelőzzük a "disz”kriminációt, és hogy ezek az iskolás gyermekek speciális, idejében történő, intenzív és multidiszciplináris oktatásban részesüljenek, lehetőleg saját, megszokott iskolájukban. Ennek érdekében ajánlásokat kell tennünk az iskolák számára az érintettek felkutatására és a teendőkre vonatkozólag.
Most először hazámban, Spanyolországban, a szocialista kormány olyan oktatási törvényt hozott, amely segíti a tanulási nehézségekkel küzdő diákokat. Ez óriási lépés, mivel a családok számos országban a tanárok jóindulatától függenek, valamint attól, hogy hajlandóak-e önkéntes erőfeszítéseket tenni az ilyen problémákkal küzdő gyerekek megfelelő oktatása érdekében. Más megoldások mellett dönteni jelentős anyagi terhet is jelent, amit gyakran képtelenek az érintettek felvállalni.
Nem szabad elfelednünk, hogy az ezekkel a diszfunkciókkal küzdő fiúk és lányok intelligensek, csak más tanulási módszerekre van szükségük. Valódi lehetőségük van arra, hogy iskolai sikereket érjenek el. És ehhez nincs szükség másra, mint a valódi eredményeket produkáló, helyes mechanizmusok alkalmazására irányuló politikai akaratra.
Ahhoz, hogy ezek a tanulók láthatóvá váljanak a társadalom számára, megbízható statisztikákra van szükség, amelyek alapján megfelelő döntések hozhatók; vagyis világos és valósághű információt kell biztosítani minden érintett számára, és minden országra kiterjedő tájékoztatási kampányt kell indítani. Az, hogy az oktatási rendszer számára is láthatóvá váljanak e gyerekek, szintén azt jelenti, hogy amellett, hogy korán, már az iskolás évek elején megfelelő bánásmódban részesítjük az érintett gyermekeket, a tantervek kidolgozása során is figyelembe kell vennünk a szükségleteiket, mégpedig az oktatás minden létező szintjén. Ma már számos egyetemen alkalmaznak olyan vizsgáztatási módszereket, amelyeket az ilyen problémákkal küzdő egyetemi hallgatók szükségleteihez alakítottak.
A Közösség által finanszírozott oktatási programokat, mint például az e-tanulás vagy az egész életen át tartó tanulás programját szintén a "disz” problémákkal küzdőket is szem előtt tartva kell kidolgozni. Hölgyeim és uraim, foglalkoznunk kell a lakosság e részének szükségleteivel. Nem fordíthatunk továbbra is hátat egy olyan rendellenességnek, amely több mint 3 millió európai polgárt érint.
szerző. - (DE) Elnök asszony, én is nagyon örülök, hogy megvitatjuk ma este ezt a lényeges kérdést, az egyre növekvő mértékben tapasztalható diszlexia kérdését. Ez az első alkalom, hogy szót ejtünk róla, de remélem, hogy nem az utolsó. Szeretném, ha a Bizottság minden lehetőt megtenne annak érdekében, hogy előrevigye ezt az ügyet, amely már most sem a nulláról indul.
Már számos tagállamban vannak erre a problémára vonatkozó programok, kezdeményezések. Véleményem szerint fontos, hogy ne úgy beszéljünk a diszlexiáról, mint egy betegségről vagy fogyatékosságról, mivel ez nem helyénvaló. Ma is elhangzott már, hogy sok diszlexiás gyerek rendkívül intelligens. Azt kell tudnunk róluk, hogy ezek a gyerekek gyorsabban gondolkoznak, mint amilyenek a motoros képességeik.
Az első lépés, amelyet meg kell tennünk - és ezt sürgősen kérném is a biztos úrtól -, hogy áttekintsük, mi mindent tettünk már ezen a kutatási területen, milyen programok és kezdeményezések léteznek már európai szinten, és hogy ezután összeszedjünk minden rendelkezésre álló információt.
Véleményem szerint lényeges, hogy ne keverjük össze a diszlexiát az ADS-sel. Katasztrofális következményei lennének, ha egy kalap alá vennénk őket. Tudjuk, hogy az ADS szorosan összefügg a túlzott televíziózással és az ingereknek való túlzott kitétellel. A diszlexiával kapcsolatban azt is át kell gondolnunk, hogyan ismertessük meg korán a gyermekekkel a könyveket és az olvasást. Tudjuk, hogy a sokat olvasó, és a könyvekhez könnyen hozzáférő gyerekeknek kisebb a hajlama a diszlexiára. Ez is egy módja lehet tehát az ijesztő mértékben megnövekedett diszlexia visszaszorításának.
Ösztönözzük a Bizottságot, hogy állítson össze egy áttekintést a téma Európában létező különböző megközelítéseiről. Egy másik lehetőség egy olyan konferencia megszervezése lenne, amelyen mindenki beszámolhatna az e területen szerzett tapasztalatairól. Tudjuk, hogy a gyermekek jelentik a jövőnket, és hogy itt Európában a tudás a legfontosabb erőforrásunk - minden tőlünk telhetőt meg kell hát tennünk ennek az ügynek az érdekében.
szerző. - Elnök asszony, becslések szerint körülbelül 49 millió ember él az Európai Unióban, aki valamilyen "disz” problémával küzd. A gyermekek 10%-át érinti valamelyik "disz” típusú képességzavar, például a diszfázia, a diszpraxia, a diszlexia, a diszkalkulia vagy a figyelemhiányos zavar (ADD).
Vegyük, például, az Egyesült Királyságban élő Sean esetét. A tanári értékelés szerint buta, furcsa, bomlasztó és lobbanékony természetű. Problémája miatt kiközösítették, iskolatársai terrorizálták, és a tanárok alig-alig tettek ennek megakadályozása érdekében.
Sean szülei végül arra kényszerültek, hogy kivegyék fiukat az iskolából, miután egy nap véresre verve ért haza tanítás után. A helyi oktatásügyi hatóság megtagadta, hogy magántanítást vagy segítséget nyújtson számára, így Sean taníttatása szülei nyakába szakadt, akik közül az egyik emiatt munkahelye feladására kényszerült. Szerencsére azonban találtak egy helyi segélyszervezetet, amely Sean és szülei segítségére sietett. Az Egyesült Királyság és más tagállamok gyermekei közül azonban nincs mindenkinek ilyen szerencséje.
Az EU-n belül meg kell osztanunk egymással a legjobb gyakorlatokat - és ebben lehet lényeges szerepe a Tanácsnak és a Bizottságnak. Elérhetőbbé kell tenni az információkat. Lépéseket kell tenni annak érdekében, hogy idejekorán felfedezzük, kiszűrjük és kezelni kezdjük ezeket a rendellenességeket. Olyan struktúrákat kell létrehoznunk, amelyek révén a nehézségekkel küzdő fiatalok is integrálódni tudnak a munka világába, és fontos, hogy megszülessen a "disz” problémákkal küzdők európai chartája is.
Szintén elengedhetetlen, hogy még több ilyen irányú kutatás folyjon a hetedik keretprogram keretében. Nincs értelme, hogy áltiszteletet tanúsítsunk a fogyatékkal élő emberek jogai iránt. Továbbra is küzdenünk kell annak biztosítása érdekében, hogy a Seanhoz hasonló emberek egyenlő bánásmódban részesüljenek, és megkapják azt a segítséget és támogatást, amelyet megérdemelnek.
A személyek közötti, faji vagy etnikai származásra való tekintet nélküli egyenlő bánásmód elvének alkalmazása (vita)
A következő napirendi pont az Állampolgári Jogi, Bel- és Igazságügyi Bizottság nevében Kathalijne Maria Buitenweg által készített, a 2000. június 29-i 2000/43/EK irányelv alkalmazására vonatkozó, a személyek közötti, faji vagy etnikai származásra való tekintet nélküli egyenlő bánásmód elvéről szóló jelentés.
előadó. - (NL) Elnök úr! Először is szeretnék köszönetet mondani a kollégáimnak, akik közreműködtek a dokumentum létrehozásában. Hét évvel ezelőtt társelőadója voltam annak az irányelvnek, amelynek az alkalmazásáról szóló jelentést most tárgyaljuk. A Parlament állásfoglalása végig egyöntetű volt, egy-két képviselőt leszámítva, akik, mint látni fogjuk, módosítási indítványokat nyújtottak be. Hosszas és időnként heves viták zajlottak például a bizonyítási teher megosztásának kérdésében, szerencsére azonban soha nem vesztettük szem elől közös célunkat, és remélem, hogy a mostani jelentést is közös ügyünknek fogjuk tekinteni.
2000-ben nagyarányú többséggel megszavaztuk az irányelvet, melyet joggal nevezhetünk forradalminak. Európa-szerte tiltottá vált a hátrányos megkülönböztetés a foglalkoztatás, a szociális biztonság és a lakhatás terén, és az egyenlő bánásmód elve vált kötelezővé. A mai napig rendkívül büszke vagyok erre; a Bizottság, a Tanács és az Európai Parlament remek munkát végzett ezen a területen. Ez azonban természetesen nem azt jelenti, hogy a dolgok egyszeriben megváltoztak volna. A megkülönböztetés számos fajtájával találkozhatunk ma is.
Az utóbbi években még növekedett is a diszkriminatív és rasszista esetek száma és súlyossága. A munkanélküliség a legtöbb országban jóval magasabb mértékű a bevándorlók közt, mint a munkaképes korú népesség egyéb rétegeiben. Növekedett a rasszista indíttatású erőszakos cselekmények száma. A jogalkotásnak rendkívül fontos szerepe van a megkülönböztetés visszaszorításában, hiszen az határozza meg a követelményeket. A jogszabályok közvetítik az embereknek, hogy mit képvisel az Európai Unió, hogyan kell egymáshoz viszonyulnunk és mi az, ami nem tolerálható, valamint eszközt ad az emberek kezébe a megkülönböztetés orvoslására.
Az Európai Bizottság most azon munkálkodik, hogy ellenőrizze, hogy az egyes tagállamok megfelelően átültették-e az európai szabályozást a nemzeti jogba. Éppen ezen a héten beszéltem erről Špidla biztos úrral, és egyértelmű, hogy a Bizottság szándékai jók e tekintetben - a tagállamokkal együtt biztosítani próbálja a jogszabályok végrehajtását -, és ezért minden elismerésem a Bizottságé.
Azonban úgy gondolom, hogy kicsit nagyobb lendületre és erőre lenne szükség. Ezeket a jogszabályokat már 2004-ben végre kellett volna hajtani. Sok szó esett az érzékeny kérdésekről és bonyolult részletekről, azonban amikor a jelenlegi Bizottság hivatalba lépett, bejelentette, hogy a hátrányos megkülönböztetés elleni küzdelem politikájának központi kérdése lesz, most viszont már megbízatásának félidején túl jár a Bizottság. Minden nagyrabecsülésem az önöké eddigi teljesítményeikért, de remélem, a jövőben egy kicsit jobban megszorongatják a tagállamokat, ugyanis ez létfontosságú lenne.
Az irányelveket a tagállamok kevesebb mint fele hajtotta végre maradéktalanul. Számos tagállamban nem megfelelően ültették át a közvetlen és közvetett megkülönböztetés, a megfélemlítés és a bizonyítási teher fogalmait. Vannak tagállamok, melyek ugyan tiltják a megkülönböztetést a foglalkoztatásban, azonban az áruk és szolgáltatások nyújtásának terén már túl messzire vezető lépésnek tartják a tilalmat. Holott pontosan azokon a területeken tapasztalható a legtöbb probléma.
Vegyük például az oktatást. Az EU újonnan alakult Alapjogi Ügynöksége szerint a roma családok gyermekeit indokolatlan módon az értelmi fogyatékosok kisegítő iskolájában helyezik el. Vagy nézzük meg a lakáshelyzetet: mindennaposak az olyan hirdetések, melyek az "idegenektől mentes” lakóövezet megjegyzést tartalmazzák. Ez elfogadhatatlan.
A hátrányos megkülönböztetést azonnali hatállyal meg kell tiltani a foglalkoztatáson kívüli egyéb területeken is. A jogszabály csupán akkor hatékony, elnök úr, ha az emberek tisztában vannak a jogaikkal, márpedig az Eurobarometer felmérése szerint a megkérdezetteknek csupán 35%-a gondolja úgy, hogy országában vannak megkülönböztetésellenes jogszabályok. Még kevesebb azok száma, akik tudják, hová fordulhatnak, ha hátrányos megkülönböztetés éri őket. Hogyan fogja garantálni a Bizottság, hogy a jog realitássá válik az emberek életében? Az emberek tájékoztatása az irányelvben megállapított kötelezettség, de mi a Bizottság javaslata arra nézve, hogy ezt a kötelezettséget végre is hajtsák?
Elnök úr! Még ha az embereknek tudomásuk is van egy adott jogszabály létezéséről, az alkalmazásához időnként rögös utat kell bejárni, és néha elvesznek a szabályok és követelmények útvesztőjében. Némely országban rendkívül szűk, mindössze 30 nap, a panasz benyújtásának határideje. Az eljárás többi része viszont időnként nevetségesen hosszú és bonyolult. A megkülönböztetésellenes jogszabályok megsértése esetén hatékony, arányos és visszatartó erejű szankciókat kell alkalmazni. Mindezt nagyon szépen megfogalmazza az irányelv, és ezekben mindannyian egyetértettünk. Azonban valójában nagyon kevés országban vannak megfelelő szankciók.
Egy, talán pozitív dolgot is meg kellene most említeni. Üdvözlendő eredmény, hogy szinte az összes állam rendelkezik esélyegyenlőségért küzdő intézményekkel. Ez valóban fontos eredmény, és sok országban ezek az intézmények a faji és egyéb alapon történő megkülönböztetés problémájával foglalkoznak, amit üdvözlendőnek tartok. Sajnálatos módon azonban nem mindegyik intézmény rendelkezik a feladata megvalósításához szükséges forrásokkal, ezért arra kérem a Bizottságot, hogy a megkülönböztetésellenes jogszabály végrehajtásának értékelésekor ezt a szempontot is vegyék figyelembe. Van a Bizottságnak erre vonatkozó észrevétele?
Végezetül, elnök úr: büszke vagyok a jogszabályokra. A jogszabályok átültetésében történt ugyan előrelépés, de még mindig nem annyi, amennyire szükség lenne. Számos ország még nem ültette át maradéktalanul a jogszabályt. De még ott is, ahol az utolsó szóig átültették, meg kell bizonyosodnunk arról, hogy az emberek tisztában vannak a jogaikkal, hiszen ha nem ismerik a jogszabályokat, nem is tudnak hivatkozni rájuk, márpedig ez alapvető fontosságú a hátrányos megkülönböztetés elleni harcban.
a Bizottság tagja. - (FR) Elnök úr, Buitenweg asszony, tisztelt képviselők! A Bizottság üdvözli a 2000. június 29-i 2000/43/EK irányelv alkalmazására vonatkozó, a személyek közötti, faji vagy etnikai származásra való tekintet nélküli egyenlő bánásmód elvének végrehajtásáról szóló jelentést.
A Bizottság tudomásul veszi a Parlament által kinyilvánított különféle aggályokat és néhány pontra szeretné felhívni a figyelmet. Az irányelv tagállamokban történő végrehajtásának vizsgálatával kapcsolatban megjegyzendő, hogy a Bizottság június végén jogsértési eljárásokat kezdeményezett 14 tagállammal szemben az irányelv megfelelő átültetésének elmulasztása miatt. Továbbá szeretném megjegyezni, hogy, válaszul a Bizottság aggályaira, számos tagállam már módosította a szóban forgó jogszabályokat, vagy kifejezte ez irányú készségét.
Az irányelv tagállamokban történő átültetésére vonatkozó részletes információkkal kapcsolatban - a megkülönböztetésmentesség és esélyegyenlőség keretstratégiájáról szóló 2005. évi közleményünknek megfelelően - évente közzétesszük a jogi szakértők csoportjának átfogó jelentését, valamint az egyes országok jelentései is hozzáférhetőek az interneten.
Buitenweg asszony helyesen rámutat arra, hogy az esélyegyenlőség előmozdításával megbízott intézményeknek kulcsfontosságú szerepük van a hátrányos megkülönböztetés elleni küzdelemben. Ezért támogatjuk az Equinet hálózatot, amely a tagállamok esélyegyenlőségért küzdő intézményei közötti tapasztalatcserét és a bevált gyakorlat átadását segíti elő.
Ahogy a jelentés is utal rá, az adatgyűjtés meglehetősen kényes kérdés. Anélkül viszont lehetetlen megállapítani, milyen mértékű a megkülönböztetés, illetve, hogy a megtett intézkedések eredményesek voltak-e. Tekintettel arra, hogy az összegyűjtött információ zöme az érzékeny személyes adat kategóriájába tartozik: az adott személy faji vagy etnikai hovatartozására, vagy akár vallásos meggyőződésére vagy szexuális irányultságára vonatkozik, azokat a személyes adatok védelméről szóló 95/46/EK irányelv vonatkozó rendelkezéseinek megfelelően kell feldolgozni.
Az irányelv általános tiltást ír elő az érzékeny személyes adatok feldolgozására vonatkozóan. Azonban létezik néhány kivétel a szabály alól, mégpedig abban az esetben, ha az érintett személyek kifejezett hozzájárulásukat adták, vagy amennyiben - idézem - az adatok feldolgozása a foglalkoztatási jogszabály területén belüli kötelezettségek és bizonyos jogok végrehajtásához szükséges.
A tagállamok szintén felhatalmazással rendelkeznek arra nézve, hogy alapvető közérdekből - megfelelő biztosítékok mellett - kivételeket alkalmazzanak. A tagállamok döntési jogkörébe tartozik tehát, hogy statisztikai célokra alkalmas adatokat gyűjtenek-e az etnikai hovatartozásról a megkülönböztetés elleni küzdelem érdekében, az adatvédelmi irányelv követelményeinek megfelelő biztosítékok végrehajtása mellett.
Az Európai Unión belüli hátrányos megkülönböztetésről készült Eurobarometer-tanulmány kimutatta, hogy az európai polgárok jelentős része általában kész arra, hogy egy teljes körű felmérés keretén belül névtelenül személyes adatokat szolgáltasson a megkülönböztetés elleni küzdelem érdekében. Négy emberből három késznek mutatkozott arra, hogy az etnikai hovatartozásával, vallásával vagy meggyőződésével kapcsolatban személyes adatokat osszon meg.
Az ilyen jellegű információ különösen fontos a megkülönböztetés és a mélyen gyökerező hátrányos helyzet enyhítése érdekében tett pozitív fellépések eszközeként. Tavaly februárban a Bizottság közzétette az esélyegyenlőségi adatokra vonatkozó európai iránymutatásokat azzal a céllal, hogy segítséget nyújtson a tagállamoknak az adatgyűjtési gyakorlatuk fejlesztéséhez.
Az ugyanarra vonatkozó 2007. januári Eurobarometer tanulmány kimutatta, hogy az emberek úgy érzik, hogy nem kapnak kellő tájékoztatást a hátrányos megkülönböztetés áldozataiként őket megillető jogokról. Bár a tájékozottsági szint lényeges eltéréseket mutatott - például Finnországban a megkérdezettek 65%-a nyilatkozott úgy, hogy tisztában van a jogaival, Ausztriában viszont mindössze 17% -, az átlagosan mért mindössze 32% egyértelműen arra utal, hogy, amint azt ön is megállapította, a felvilágosító tevékenységre továbbra is szükség van.
Meggyőződésem, hogy jelenlegi tevékenységeink a tagállami szinten 430 kezdeményezést magában foglaló 2007. évi "Esélyegyenlőséget mindenkinek” európai év és a "Sokszínűségért - a megkülönböztetés ellen” elnevezésű kampány támogatásával segítenek a tájékozatlanság leküzdésében.
Itt külön megemlíteném a nem kormányzati szervezetek, szakszervezetek, jogászok és vállalatok számára általunk finanszírozott képzési programokat.
A Bizottság eltökélt abban, hogy minden rendelkezésre álló eszközt felhasználjon a romák Európai Unión belüli helyzetének javítására. A gyakorlatban ez azt jelenti, hogy biztosítja a 2000/43/EK irányelv alkalmazását, az európai strukturális alapok, különösen az Európai Szociális Alap igénybevételével, és felhívja mind a romák, mind pedig nyilvánosság figyelmét az őket megillető jogokra és kötelezettségekre.
Az etnikai kisebbségek, többek között a romák társadalmi és szakképzési integrációjával foglalkozó magas szintű konzultációs csoport december elején nyújtja be számos javaslatot tartalmazó jelentését. A csoport célja, hogy azonosítsa az integráció akadályait és támogassa a hatóságok és vállalatok által alkalmazott bevált gyakorlatokat.
Ebben az összefüggésben üdvözöljük az Európai Parlamentnek a többszörös megkülönböztetés problémája iránt mutatott érdeklődését, és természetesen én is érdeklődéssel fogom olvasni az év végén a Bizottság számára készített új tanulmány eredményeit. Világos, hogy a megkülönböztetésmentesség nem elég arra, hogy egyes, társadalmilag hátrányos helyzetű csoportoknak egyenlő esélyeket biztosítson, ezért a Bizottság a tagállamokban - különösen a foglalkoztatási politika területén - alkalmazott bevált gyakorlatról szóló részletes elemzés elkészítését kérte.
Továbbá a Bizottság rendkívül fontosnak tartja, hogy a tagállamok megfelelően alkalmazzák saját jogszabályeiket, bár a jogalkotás önmagában nyilván nem elégséges. Kutatásokon, felvilágosító tevékenységen, tréningeken és a bevált gyakorlat továbbadásán keresztül kívánjuk megerősíteni a jogszabályokat, hogy lehetőség szerint megakadályozzuk a hátrányos megkülönböztetést, ahol pedig erre nincs lehetőség, megfelelően kárpótoljuk az áldozatokat.
a PPE-DE képviselőcsoport nevében. - (FR) Elnök úr, képviselőtársak! Szeretném megköszönni Buitenweg asszonynak a kiváló munkát, amit végzett. A jelentés tisztességes és kiegyensúlyozott módon mutat rá számos kérdésre, és az irányelv alkalmazásával kapcsolatos főbb problémákat részletesen ismerteti.
A következő napirendi pont a Nőjogi és Esélyegyenlőségi Bizottság nevében Piia-Noora Kauppi által készített, az Európai Unióban a nők és a férfiak közötti egyenlőségről szóló jelentés - 2007 (2007/2065 (INI)).
előadó. - Elnök úr! Először is szeretném megköszönni a Bizottságnak, hogy kidolgozta ezt a rendkívül fontos jelentést. A nők és a férfiak közötti egyenlőség olyan kérdés, mely továbbra is teljes figyelmet érdemel. Bár sok mindent elértünk az elmúlt évtizedekben, maradt még egy pár fontos feladat.
A Bizottság jelentése elsősorban a foglalkoztatás kérdéseire összpontosít. A nemek közötti bérszakadék, bizonytalanságok a munkapiacon vagy a szakmai és a családi élet összeegyeztetése és az ehhez hasonló kérdések naponta nők millióinak az életét befolyásolják. Továbbá az Európában megoldásra váró demográfiai problémákkal is egyértelműen kapcsolatba hozhatóak. A bizottsági jelentés tanúsága szerint az Európai Unióban 2000 óta létesült nyolcmillió új állás közül hatmilliót nők töltöttek be. A nők által betöltött hatmillió új állás többsége a szolgáltató szektorba tartozik. A szolgáltató szektorban létesült 11,7 millió új állás többségét nők töltik be. Ez az oka annak, hogy a szolgáltató szektor, annak növekedése és belső piaca kulcsfontosságú kérdés sok nő számára Európában.
A nők által betöltött új állások többsége azonban részmunkaidős állás, némelyikük nem biztonságos és bizonytalan, alacsony fizetéssel. A határozott időre szóló szerződések szintén problémát jelentenek Európában sok nő számára, akik nagyobb kiszámíthatóságot és stabilitást szeretnének a családi életükben is. A Bizottság adatai azt mutatják, hogy az Európai Unióban a nők 32%-a dolgozik részmunkaidőben, míg a férfiaknál ez a szám csupán 7 %, ami egyértelműen mutatja az európai részmunkaidős foglalkoztatási piac nemek szerinti megoszlását.
A nemek közötti bérszakadék - melyre vonatkozóan a Bizottság kezdeményezést bocsátott ki júliusban - EU-s átlagban 15%, néhány európai országban pedig a 30%-ot is elérheti. A nemek közötti bérszakadék nem csökkent, holott a férfi és női munkavállalók egyenlő díjazásának elvéről szóló irányelvek már több mint 30 éve élnek, vagyis már ideje volt, hogy a bizottság újból felelevenítse a kérdést. Másrészt tudjuk, hogy azokban a tagállamokban, amelyekben a nők és férfiak számára egyaránt a szakmai és a családi élet összehangolását segítő politikákat alkalmaztak, magasabb a gyermekszületési arány, magasabb a nők munkaerő-piaci részvételének aránya és magasabb a foglalkoztatottság aránya.
Az Európai Unióban a nők töltik be a magasan képzett, nem fizikai munkát igénylő állások többségét. A héten meglehetősen nagy visszhangot váltott ki egy finn tanulmány az üzleti életben vezető szerepet betöltő nőkről. Összesen 14 000 finn vállalatot vizsgáltak meg, és kiderült, hogy a női vállalatvezetők évente 1%-kal több megtérülést hoztak a vállalat részvényeseinek, mint a férfi vezetők. Ez az arány 10%-kal jobb a férfiakhoz viszonyítva. Bár minden más tényezőt kizártak a számításokból, egyértelmű előnyt állapítottak meg a női vállalatvezetésben, amit a Bizottság szintén figyelembe fog majd venni.
Más országokhoz hasonlóan Finnországban is az oktatás volt a nők előbbre jutásának kulcsa. Az oktatás színvonalának emelkedése kéz a kézben járt a női foglalkoztatottság mértékének emelkedésével. Finnországban például a nők 32,7%-a magasan képzett, míg a férfiaknak csupán 24,3%-a a Bizottság tanulmánya szerint. Vagyis az oktatásra és az élethosszig tartó tanulásra vonatkozó, a Bizottság által meghirdetett kezdeményezésekre szükség van, és nagyon fontos, hogy az oktatásban megvalósuljanak a nemek közötti egyenlőségre irányuló politikák.
A jelentésem különleges intézkedéseket javasol az anyasági szabadság vagy az eltartott családtagok gondozása miatti megszakított foglalkoztatásból adódó egyenlőtlenségek leküzdésére. Ez arra ösztönözte a Bizottságot, hogy egy nemekre vonatkozó elemzést dolgozzon ki a nyugdíjreformoknak a nők életére gyakorolt hatásáról az Európai Unióban, azzal a céllal, hogy individualizálja a nyugdíjjogokat a társadalombiztosítási jogokkal és az adórendszerrel együtt. Különösen fontosnak tartom, hogy a jelentés arra ösztönzi a tagállamokat, hogy osszák meg az anyasági szabadság díjának költségeit, ezáltal biztosítva, hogy a női munkaerő ne legyen költségesebb, mint a férfi munkaerő. Nagyon remélem, hogy saját országom, mely a 60%-ban női miniszterekből álló kormányával világrekordnak számít, felvállalja ezt a kérdést és megosztja az apasági/anyasági szabadság költségeit.
A jelentés azt is kiemeli, hogy foglalkoznunk kell a nagymértékű demokratikus deficit kérdésével. Meg kell vizsgálnunk, mi az, ami megakadályozza a nők rézvételét a politikában, illetve hogy a közigazgatás különböző területein vezető pozícióba kerüljenek, és - amennyiben lehetséges - lépéseket kell tennünk a helyzet megváltoztatására. Az etnikai kisebbségekhez tartozó nők, illetve a női bevándorlók helyzetét is figyelemmel kell kísérnünk, mivel a többszörös - külső és közösségen belüli - megkülönböztetés miatt fokozottan ki vannak téve a társadalmi kirekesztés veszélyének. Arra kérem a Bizottságot, hogy működjön együtt a tagállamokkal az adatgyűjtésben és a szexuális kizsákmányolás és kényszermunka-szerzés céljából folytatott emberkereskedelem megelőzésére tett intézkedések megerősítésében.
Úgy gondolom, végezetül tehetünk egy nagyon pozitív és biztató megjegyzést. Ma a nőknek olyan lehetőségeik vannak, melyekről édesanyjuk vagy nagymamáik többsége nem is álmodhatott volna. Azoknak a nőknek, akik e szép új világ gyümölcseit élvezik, fel kellene szólalniuk, és úgy gondolom, nagyon fontos volt, hogy a Bizottság kezdeményezte a jelentés előterjesztését. Továbbra is küzdünk mindkét nem teljes egyenlőségéért Európában.
a Bizottság tagja. - (FR) Elnök úr, Kauppi asszony, képviselők! A Bizottság örömmel üdvözli a jelentést és az Európai Unióban a nők és a férfiak közötti egyenlőség megvalósítása érdekében tett indítványt. A jelentés elfogadása hangsúlyozni fogja a Parlament elkötelezettségét a nemek egyenlősége iránt. Hadd fejezzem ki köszönetem és gratuláljak az előadónak, Kauppi asszonynak azért, hogy a szöveg támogatja az Európai Bizottság véleményét és a nők és férfiak közötti egyenlőség érdekében tett intézkedéseit.
Először is, a nemek közötti egyenlőség az Európai Unió egyik alapértéke. Ezenkívül egy olyan terület, amelyen Európa utat mutatott, sok esetben előrevetítve a társadalmi fejlődés irányát. Az elmúlt években számos fontos és ambiciózus kezdeményezés történt. A nők és férfiak közötti egyenlőségre vonatkozó ütemterv elfogadása kifejezte a Bizottság teljes mértékű elkötelezettségét arra, hogy minden fronton határozottan fellépjen a nők és férfiak közötti valódi, minden területen megvalósuló egyenlőség kivívásáért.
A Bizottság üdvözli a Parlament állásfoglalásában megjelenő hangsúlyokat, amelyek az ütemtervben is kiemelt, elsődleges fontosságú tevékenységi területeket jelölnek ki, különös tekintettel a férfiak és nők közötti egyenlőség kérdésére a gazdasági függetlenség, a szakmai és családi élet összeegyeztetése, a döntéshozó pozíciókban megjelenő nemek közötti egyensúly és a sztereotípiák leküzdése szempontjából.
Miközben vitathatatlan előrelépések történtek a nők és férfiak közötti egyenlőség megvalósításában, egyértelműen vannak még lényeges hiányosságok. A Bizottság egyetért az előadóval abban, hogy folyamatosan törekednünk kell az elért eredmények megszilárdítására. A Bizottság tisztában van vele, hogy a közösségi vívmányok érvényesítése különösen fontos ebben a vonatkozásban, és meggyőződéssel vállalja a Szerződések őrének szerepét. Azonnal jogsértési eljárást fog kezdeményezni, ha úgy látja, hogy egy európai irányelv nem lett megfelelően átültetve. Jelenleg is számos, különböző fázisban lévő jogsértési eljárás van folyamatban a nők és férfiak egyenlőségének vonatkozásában.
A közösségi jogszabályok hatékonyabb érvényesítése érdekében a Bizottság létrehozott egy hálózatot, az egyenlőséggel foglalkozó testületek európai hálózatát, amely összeköttetést biztosít azon szervezetek között, melyek nemzeti szinten felelősek a nők és férfiak közötti egyenlő bánásmód elősegítéséért. A Bizottság úgy gondolja, hogy az esélyegyenlőségi testületek egymás nemzeti szinten szerzett tapasztalataiból tanulva és a Bizottsággal szorosabban együttműködve hatékonyabban tudják képviselni az egyenlő bánásmód ügyét, és azt is jobban el lehet érni, hogy a jogszabályok értelmezéséért felelős nemzeti testületek egységesebb eredményekre jussanak.
A jelentés hangsúlyozza a munka és a családi élet összeegyeztethetőségének központi jelentőségét a nők és férfiak közötti egyenlőség elérésében. Ez a Bizottság álláspontját is tükrözi. Tudjuk, hogy a legtöbb háztartásban a családdal és a háztartással kapcsolatos tevékenységek többségét a nők végzik. A nők ezért nagyobb valószínűséggel kényszerülnek a tanulás vagy a karrier megszakítására, esetleg elhagyására, mint a férfiak, ami egyértelműen növeli a nemek közötti egyenlőtlenséget a munkavállalás terén, és emellett rontja a nők termelékenységi potenciálját. A hozzáférhető és megfizethető, magas színvonalú gyermekellátási intézmények kialakítása kulcsfontosságú a női munkavállalók arányának növeléséhez, ahogy a barcelonai célkitűzések is megfogalmazták. 2008-ban a Bizottság jelentést fog tenni a célok megvalósítása érdekében tett előrelépésekről.
A Bizottság konzultációkat is kezdeményezett a szociális partnerekkel a szakmai és családi élet összeegyeztetésével kapcsolatban, melynek második szakasza júliusban zárult le. A Bizottság úgy véli, hogy a kérdés összetettségéből adódóan számos különböző eszközt kell alkalmazni a megoldáshoz. Ezzel együtt azonban a már meglévő közösségi jogszabályok kiegészítésére is szükség van ahhoz, hogy jobban megfeleljenek a kihívásoknak, melyekkel Európának szembe kell néznie. A Bizottság jelenleg tanulmányozza a szociális partnerek által az egyeztetés során adott válaszokat, és ezeket fel fogja használni a szükséges lépések kialakításában. Továbbra is támogatjuk az ezen a területen bevált gyakorlat továbbadását, mint azt az állásfoglalás-tervezet is tartalmazta.
Itt szeretném még egyszer megemlíteni, hogy a nők és férfiak közötti egyenlőség elve az Európai Unió egyik alapértéke. Ennek fényében a nők és férfiak döntéshozatalban való egyenlő arányú részvétele elengedhetetlenül fontos. Éppen ezért ez a Bizottság által tavaly elfogadott, a nők és férfiak közötti egyenlőségre vonatkozó ütemterv egyik legfontosabb pontja.
Végezetül hangsúlyozni szeretném, hogy rendkívül fontos a sztereotípiák leküzdése, ahogyan arra a jelentés is több ponton rámutat. Véleményem szerint a sztereotípiák képezik a nők és férfiak közötti egyenlőség megvalósulásának legfőbb akadályát, és azok leküzdése a jogszabályozási és pénzügyi intézkedéseken túlmutató erőfeszítést igényel: olyan viselkedési formák, szemléletmód és értékek megváltoztatásáról van szó, amelyek meghatározzák a férfiak és nők társadalomban betöltött szerepét és a karrierrel kapcsolatos döntéseiket. Az egyenlőséggel kapcsolatos politika mindig is motorja volt a viselkedésben és gondolkodásmódban bekövetkezett változásoknak, és ez a jövőben is így lesz. A Bizottság örömmel üdvözli a Parlament támogatását a jelen állásfoglalási indítvány formájában.
a Mezőgazdasági és Vidékfejlesztési Bizottság véleményének előadója. - (PT) Mint a Mezőgazdasági és Vidékfejlesztési Bizottság előadója, szeretném felhívni a figyelmet a véleményünkben megfogalmazott néhány olyan javaslat támogatásának fontosságára, amelyek nem szerepelnek Kauppi asszony jelentésében, és arra kérem önöket, hogy ezen a plenáris ülésen fogadják el az említett javaslatokat, hiszen a gazdálkodó és vidéki munkát végző nők millióiról van szó, akiknek a tevékenysége láthatóvá kell hogy váljon azáltal, hogy a statisztikákban mezőgazdasági és nem háztartási munkát végző nőkként szerepelnek.
Ahhoz, hogy az egyenlő lehetőségek és jogok érvényre jussanak, beleértve a társadalombiztosításhoz való jogot, létfontosságú, hogy teljes mértékben elismert jogi státusszal rendelkezzenek, mint mezőgazdaságban dolgozó nők. Az anyaságot hatékonyan kell védelmezni és jobb hozzáférést kell biztosítani az egészségügyhöz, oktatáshoz, élethosszig tartó tanulás lehetőségeihez, a gyermekek és családok számára fenntartott létesítményekhez - különösen a bölcsődékhez -, helyi kulturális központokhoz és piacokhoz, melyek mindegyike több befektetést és jobb közszolgáltatást igényel a vidéki térségekben. Ez az egyetlen módja a vidéki térségekben élő nőket érintő nagyfokú szegénység és elszigeteltség leküzdésének, és a társadalmi kohézió javításának.
a Kulturális és Oktatási Bizottság véleményének előadója. - (DE) Elnök úr! Egyre több nő dolgozik, azonban sajnos aránytalanul sokan dolgoznak bizonytalan munkakörben. Ez azt jelenti, hogy a nőknek rugalmasoknak kell lenniük, mégis kevesebb fizetést kapnak. Az ún. "tripla C” állásokat szinte kizárólag nők töltik be: C mint cleaning, vagyis takarítás, C mint caring, vagyis gondozás és C mint cashiering, vagyis pénztáros munka szupermarketekben és bevásárlóközpontokban. Mi, nők azonban "tripla M” állásokat szeretnénk: M mint money, vagyis pénz - egyenlő értékű munkáért egyenlő bért, M mint management, vagyis vezetés - egyre több nő magasan képzett, így nem jelenthet nehézséget számukra az üvegplafon áttörése, és végül, M mint motherhood, vagyis anyaság - igen, szeretnénk összeegyeztetni a munkát, karriert és anyaságot, és ehhez jóval több politikai támogatásra van szükségünk.
Nem csupán több gyermekgondozó helyre van szükségünk, ahogy a barcelonai célkitűzésekben áll. Nem; a lehető legmagasabb színvonalú gyermekgondozásra van szükségünk. Minden anya és apa számára hozzáférhető kell, hogy legyen a gyermekgondozás, és a Közösségnek finanszíroznia kell azt. Ne csak a jómódú szülők gyermekei kapjanak maximális támogatást már kicsi kortól fogva. Nem csak arra van szükségünk, hogy a férfiak és a nők egyenlő jogokkal rendelkezzenek, hanem arra is, hogy minden gyermeknek egyenlő jogai legyenek. Az oktatás és a képzés nem az iskolában kezdődik, hanem már jóval korábban. Meg kell változtatnunk az ezzel kapcsolatos gondolkodásmódunkat.
Az elmondottak nagy része megtalálható Kauppi asszony első osztályú jelentésében, amelyet támogatunk. Gratulálok az előadónak.
a PPE-DE képviselőcsoport nevében. - (IT) Elnök úr, hölgyeim és uraim! Én is gratulálni szeretnék Kauppi asszonynak a jelentésért, mely az bepillantást nyújt az európai munkaerőpiac jelenlegi helyzetébe. Miközben sok oldalról megvizsgálhattuk ezt a kérdést a Nőjogi és Esélyegyenlőségi Bizottságban, Kauppi asszony segített pontosan körvonalazni és megvilágítani egy problémát, mégpedig azt, hogy Európában ismét bérszakadék van a nők és a férfiak között: egyenlő értékű munkáért eltérő fizetést kapnak, ami nem tolerálható.
Annak ellenére ez a helyzet, hogy a nők között magas az iskolázottság aránya: Európában a diplomások 59%-a nő, hogy a nők munkaerő-piaci részvétele jelentősen nőtt, és hogy a nők egyre inkább elismerést kapnak az elért eredményeikért. Véleményem szerint azonban ennél lényegesebb, hogy a jelentés rávilágít néhány olyan jelenségre, amelyek még mindig megnehezítik a nők munkaerő-piaci részvételét, mégpedig úgy, hogy azokat a gyakorlatban semmi sem igazolja és ezenkívül ellentétesek az európai jogszabályokkal, és a tagállamok jogszabályaival is, melyek tiltják az eltérő bérezést. Ez nem csak Dél-Európában tapasztalható, ahogy állítani szokták, hanem egész Európában, még a skandináv országokban is, sőt még azokban az országokban is, ahol a nők munkaerő-piaci részvétele és az intézményekben való jelenléte hagyományosan elfogadott, mára pedig már megszilárdult és elismert jelenség.
Ezért a Kauppi asszony által felvetett kérdésekkel kapcsolatban, vagyis, hogy az anyasági juttatás és a szülői szabadság költségeinek teljes megosztása általános gyakorlattá kell, hogy váljon a tagállamokban, úgy vélem, hogy ezek a költségek, amíg részben a cégeket terhelik, arra ösztönzik a munkáltatókat, hogy kevesebb női munkaerőt alkalmazzanak, és ez viszont hatással van a karrierjükre.
a PSE képviselőcsoport nevében. - (ES) Elnök úr, biztos úr! Megköszönve az előadó nagyszerű jelentését először is szeretném felhívni a figyelmet arra az összhangra, ami a nemek közötti egyenlőség politikájával kapcsolatos európai intézmények közös igyekezetét jellemezte az egész 2007. évi év során. A nemek közötti egyenlőség iránti elkötelezettség, amint az az Európai Tanács által elfogadott nemek közötti egyenlőségről szóló európai paktumban és a 2010-ig érvényben lévő nők és férfiak közötti egyenlőségre vonatkozó ütemtervben megnyilvánul, igen dicséretes.
A jelentésben említett mutatókkal kapcsolatban, valamint a tavalyi jelentést figyelembe véve az egyenlő értékű munkáért egyenlő fizetés gyakorlata felé tett jelentősebb előremozdulás hiánya - melyet Sartori asszony most említett - sajnálatos tény, és jogosan kéri számon a jelentés. A nemek közötti bérszakadék továbbra is mintegy 15% az Európai Unióban, melynek csökkentése nagyobb erőfeszítést fog kívánni az elkövetkező években.
Nagy örömömre szolgál, hogy a Parlament nevében köszönthetem a Kínai Népköztársaság Nemzeti Népi Kongresszusa képviselőinek küldöttségét, melynek tagjai a hivatalos galérián foglaltak helyet.
A küldöttség tagjai azért jöttek Strasbourgba, hogy a 25. EP-Kína parlamentközi találkozó alkalmából találkozzanak az Európai Parlamentben dolgozó kollégáikkal.
A küldöttség vezetője Wang Yingfan úr, a Nemzeti Népi Kongresszus Külügyi Bizottságának alelnöke. A küldöttségben köszönthetjük a Nemzeti Népi Kongresszus Állandó Bizottságának öt tagját, köztük Chengyuan Guant, az Európai Unió kínai nagykövetét, valamint a Nemzeti Népi Kongresszus külügyminisztériumának számos magas rangú tisztségviselőjét.
Ma délután a küldöttség továbbutazik Athénba, ahol folytatják európai látogatásukat. Minden jót kívánunk a küldöttségnek az Európai Unión belüli tartózkodásuk hátralévő részére.
4. A PESD műveletei Csád keleti és a Közép-Afrikai Köztársaság északi részén (szavazás)
(DE) Elnök úr, hölgyeim és uraim! Az indítványban hangsúlyoztuk, hogy az EUFOR csupán ideiglenes megbízással rendelkező, átmeneti különítmény, melynek a helyét egy azt követő misszió veszi majd át. Azonban a csádi kormány szeptember 21-i leveléből nem derül ki, hogy a kormány hozzájárulását adja-e ehhez. Ezért a következő kiegészítő módosítást javasoljuk a (3) bekezdés h) pontjához:
"az EUFOR telepítését megelőzően a csádi kormány egyértelmű kötelezettségvállalására van szükség, mely szerint elfogadja a nemzetközi közösség értékelését az azt követő misszió szükségességére vonatkozóan”
(FR) Elnök úr! A szavazásra bocsátás előtt ön nem kérte ki a módosítással kapcsolatos véleményünket.
Fel kellett volna tennie a kérdést, hogy van-e, aki ellenzi a javaslatot.
(FR) Elnök úr! Én úgy gondolom, hogy a módosítás fölösleges annak fényében, hogy az Egyesült Nemzeteknek 2007. szeptember 11-én a csádi kormányzat részéről eljuttatott levélben a kormány beleegyezését fejezte ki. Nálam van a levél egy fénymásolata; idézem: "Csád kormánya üdvözli az Egyesült Nemzetek főtitkárának 2007. augusztus 10-i jelentésében szereplő új javaslatokat, melyek szerint nemzetközi erőket telepítenének Csád keleti részébe azzal a szándékkal, hogy hozzájáruljanak [...]” és így tovább.
Így a módosításra semmi szükség nincs. A beleegyezés írásban történt, és bárki számára hozzáférhető, aki el kívánja olvasni. Meglehetősen meg vagyok döbbenve, mert a szöveg egy példányát elküldtem Gahler úrnak is. Ezért azt javaslom, szavazzunk a módosítás ellen.
(DE) Természetesen nálam van a szöveg, melynek a döntő pontja a következő:
"hat hónap elteltével Csád kormánya megvizsgálja a jelenlét kezdeti eredményeit, és amennyiben Csád hozzájárulását adja, az Európai Unió műveleteit az Egyesült Nemzetek más kontingensei veszik át”.
(DE) Ez azt jelenti, hogy Csád megvétózhatja. Ha a kormány nem egyezik bele, nem fog megtörténni. Ezért javaslom, hogy egészítsük ki azzal, hogy Csádnak el kell fogadnia a nemzetközi közösség értékelését, és nem alkalmazhat vétót.
Elnök úr! Most, hogy a Nemzeti Népi Kongresszus képviselői itt ülnek a nyilvános galérián, hadd fejezzem ki abbéli reményemet, hogy a Parlament határozott üzenetét fogja közvetíteni arra vonatkozóan, miszerint aktívabb közreműködést várunk Kínától a Burmában tapasztalható problémák megoldásában.
Elnök úr! Tegnap már beszéltünk erről, és tudom, hogy Wang Ying-Fan úr közvetíteni fogja álláspontunkat.
Hogy időt nyerjünk, javasolhatok két szóbeli módosítást? Jelenleg nagyon gyorsan változik a helyzet Burmában. Első javaslatom az, hogy a következő mondattal egészítsük ki az (1) bekezdést: "és teljes mértékben elítéli a burmai hatóságok brutális fellépését”.
Elnök úr! A (3) bekezdés most a következőképpen hangzana: "Mély mgdöbbenését fejezi ki a békés tiltakozók megölése miatt, és ragaszkodik hozzá, hogy a biztonsági erők térjenek vissza a laktanyákba, valamint felszólít a követelések legitimitásának elfogadására, a sebesültek számára nemzetközi orvosi segítségnyújtásra és a letartóztatott tüntetők és politikai foglyok szabadon bocsátására”.
(DE) Elnök úr! Egyetértek Van Orden úrral és a többiekkel, hogy - figyelembe véve Wang Yingfan úr és a küldöttség jelenlétét is - a Parlamentnek határozott jelzést kell küldenie. Az (5) bekezdéssel kapcsolatban azonban a szöveg következő módosítását kérjük, mivel a Biztonsági Tanácsban a múltban bekövetkezett eseményeket látva nem vagyunk meggyőződve róla, hogy elég körültekintően fogalmaztuk meg a szöveget. A lehető legpontosabb megfogalmazás érdekében kérjük az (5) bekezdés szövegének módosítását a következőképpen:
"Felszólítja Kínát, hogy maradéktalanul támogassa az Egyesült Nemzetek Biztonsági Tanácsának egyértelmű állásfoglalását, melyben elítéli a brutális erőszak alkalmazását”
(DE) Még nem derült ki, hogy alkalmazták-e a vétót, de arra kérjük a Parlamentet, hogy adja egyetértését ahhoz, hogy szükség van a Biztonsági Tanács egyértelmű elítélő nyilatkozatára, és hogy Kínának támogatnia kell ezt.
(DE) Elnök úr! Képviselőcsoportunk szintén be akart nyújtani egy szóbeli módosítási javaslatot, de úgy gondolom, ebben közös az álláspontunk. Értesülésem szerint Kína már ellene szavazott, és nem csak Kína, hanem a Biztonsági Tanács másik állandó tagja, Oroszország is. Ezért is támogatom Martin Schulz módosítási javaslatának szövegét, amely Kínát és Oroszországot döntés elé állítja.
(SK) Köszönöm a szót, és köszönöm Descamp asszonynak a jelentést, amely előrébb mozdítja az Európai Unióban lévő könyvtárak digitalizálásának folyamatát.
Az indítványozott dokumentum támogatására szavaztam, mert a könyvtárak, filmfelvételek, hang- és képanyagok jelenlegi feldolgozása a tagállamokban lassú és töredékes. Szükségesnek tartom, hogy a nemzeti kezdeményezések összefogására, és mindenekelőtt a digitális anyag megőrzésére összpontosítsunk. Európai szinten fontos, hogy nagy figyelmet szenteljünk a digitális kópiák megőrzésére. Egy könyv vagy film digitális kópiájának elkészítése nem feltétlenül garancia a hosszú távú fennmaradására.
Az összes digitális anyagot, legyen az digitális feldolgozás, vagy eredeti digitális anyag, oly módon kell tárolni, hogy állandóan hozzáférhető legyen. Kevés tapasztalattal rendelkezünk a digitális megőrzés terén. Következetes stratégia hiányában csupán önmagában az anyagok digitalizálása a befektetés elértéktelenedéséhez vezethet.
írásban. - (FR) Támogattam tisztelt kollégám, Marie-Hélène Descamps igen átgondolt jelentését egy európai digitális könyvtár létrehozásáról, mely kulturális és tudományos örökségünket az összes európai nyelven, egyetemesen hozzáférhetővé tenné.
E sorok írása közben szeretném kifejezni elismerésem a volt francia elnöknek, Jacques Chiracnak, aki - további öt európai uniós ország államfőjével együtt - 2005 áprilisában kezdeményezte ezt a projektet. Örülök, hogy az Európai Parlament nyomatékosan kéri a Bizottságot, hogy tegye prioritássá a projekt megvalósítását. Annak is örülök, hogy az operatív problémák lehetséges megoldásai is körvonalazódni látszanak: Európa összes létező digitális könyvárának koordinációja, nyilvános hozzáférés, illetve együttműködés az érintett szektor érdekeltjeivel, különösen például az írókkal, kiadókkal és könyvesboltokkal.
Ez egy olyan eszköz, mely megérdemli támogatásunkat, hiszen segít legyőzni a tudatlanságot és ezáltal előmozdítja a demokrácia, béke és jólét megvalósulását. Gratulálunk, Marie-Hélène Descamps!
írásban. - (PT) A jelentés az Európai Bizottság 2006. augusztus 24-i ajánlására vonatkozik, mely felszólítja a tagállamokat, hogy közös, összehangolt munkával hozzanak létre egy európai szintű együttműködést a digitalizálás területén, és javasolja egy európai digitális könyvtár létrehozását, mely közös, soknyelvű hozzáférési pontot biztosítana az európai kulturális örökséghez. 2006. november 13-án a Tanács egyhangúlag elfogadta a javaslatokat.
Az Európai Parlament támogatta az ajánlást, de egy sor javaslatot nyújtott be bizonyos kérdések tisztázására, szem előtt tartva, hogy számos probléma adódhat például a kulturális anyag megannyi kategóriájának konceptuális és technikai rendszerezésénél, a különböző szakaszoknál - melyeket figyelemmel kell kísérni -, és a szerzői jogi védelem alatt nem álló szövegek kínálta lehetőségeknél.
Bár vannak kétségeink az Európai Parlamenthez benyújtott ajánlásban szereplő javaslatok némelyikével kapcsolatban, a koncepció mellett szavaztunk, kiemelve a szerzői jog védelmének, illetve a nyelvi és kulturális sokszínűség megőrzésének szükségességét, valamint a szolidaritás és a gazdasági-társadalmi kohézió megvalósítását annak érdekében, hogy biztosítsuk, hogy ez az izgalmas elképzelés ne váljon a megkülönböztetés és szociális kirekesztés újabb forrásává.
írásban. - (SV) A szerzői jogtól mentes művek könyvtára kitűnő ötlet, túl jó ahhoz, hogy az EU beavatkozzon és tönkretegye. Ezért én tartózkodom a szavazástól. Jó ötlet (+), az EU bürokráciája hátráltatni fogja a megvalósulását (-) = tartózkodás.
írásban. - (FR) Én megszavaztam cseh kollégám, Thomáš Zatloukal kitűnő, saját kezdeményezésű jelentését az európai képzési és oktatási rendszerekben megvalósuló hatékonyság és igazságosság kérdéséről, mely válaszul készült az Európai Bizottság közleményére.
Az egész életen át tartó tanulás és képzés fontos, mint ahogy az egész életen át tartó tanulás Európai Képesítési Keretrendszerének célkitűzése is, mely lehetővé teszi majd a megszerzett képesítések elismertetését és a különböző tanulási lehetőségek közötti átlátható váltást. Szintén támogatom az értékelés kultúrájának bevezetését az oktatási és képzési rendszerekben, megbízható felmérésekkel.
Az egész életen át tartó tanulás és képzés anyagi támogatása kulcsfontosságú a társadalmi kohézió szempontjából, és olyan készségekkel ruházza fel az embereket, melyekre szükségük van ahhoz, hogy az életükben bekövetkező különböző változásokhoz hatékonyan alkalmazkodjanak. Támogatom a jelentésnek az oktatás különböző szintjeire - iskola-előkészítő, általános iskola, középiskola, egyetem és szakiskola - vonatkozó javaslatát.
írásban. - (PT) Mi nem szavaztuk meg a jelentést, bár számos pozitív elemet is felfedeztünk benne, mert összességében nem értünk egyet a gondolatmenetével és az abban kifejtett néhány állásponttal, például a továbbtanulás céljaival vagy a tandíjakkal kapcsolatban, melyek figyelmen kívül hagyják azt a tényt, hogy a hátrányos csoportok problémáit nem lehet csupán anyagi támogatással megoldani, ahogy azt például Portugália esetében meghirdették.
Ha megvizsgáljuk az előadó azon érvelését, miszerint az oktatás befolyásolja a gazdasági növekedést "a humánerőforrás és az innovatív készségek növelése” által, és elfogadjuk, hogy az oktatás és képzés hatékonyságának növelésén keresztül mind az egyének, mind pedig a társadalom egésze a befektetésének évi mintegy 8%-os megtérülésére számíthat, láthatjuk, hogy mely országok állnak vesztésre, amennyiben nem támogatnak határozottan egy olyan továbbképzést, mely a népesség összes rétege számára hozzáférhető.
A legújabb tanulmányok szerint 75 millió európai uniós polgár - más szóval a munkaerő 32%-a - nem megfelelő képzést kap. 2010-ben az új munkahelyek csupán 15%-a lesz elérhető azok számára, akik a társadalom legkedvezőtlenebb helyzetű rétegeiből származnak. Ezért van szükség az oktatáshoz való hozzáférés egyenlő esélyeinek biztosítására.
írásban. - (SV) A Parlamentben lévők többségét rendszeresen emlékeztetni kell arra, hogy az oktatáspolitika az Európai Unióban nemzeti ügy.
Az Európai Parlament Kulturális és Oktatási Bizottságának jelentése számos olyan kérdés kidolgozását bízza az EU intézményeire, melyeknek semmi közük sincs azokhoz. Például a jelentéstervezet (12) bekezdése javasolja, hogy az Európai Parlament fogadja el azt az álláspontot, mely szerint "az iskola-előkészítő oktatás behatóbb vizsgálatára van szükség EU-s szinten, különösen a korai és célzott tevékenységek területén, hogy meghatározhassuk a kívánt hatékonyságot eredményező gyakorlatot”.
A (48) bekezdés szövegtervezete így hangzik: "[Az Európai Parlament] álláspontja szerint az EU hatékonyabb működése érdekében szükség lenne egy, a tagállamok által benyújtott időszakos jelentéseken, valamint független ellenőrzésen alapuló eljárás kidolgozására, amely az Európai Unióban működő oktatási és képzési rendszerek teljesítményét értékelné, különös tekintettel a tanulóknál az alapvető készségek elsajátítására, és az egyenlőségi célkitűzések megvalósítására”.
Mindez kísérlet arra, hogy olyan kérdésekbe avatkozzunk, melyek a tagállamok hatáskörébe tartoznak. A szubszidiaritás elvét szokás szerint mellőzték, valamint figyelmen kívül hagyták az intézményi hatásköröket is ebben a fontos kérdésben. Ezért nem támogatjuk a jelentést.
írásban. - (PL) Elnök úr! Támogatom Zatloukal úr jelentését az európai képzési és oktatási rendszerekben megvalósuló hatékonyság és egyenlőség kérdéséről.
A szakképzési politikának jelentős mértékű pozitív hatása van a gazdasági és társadalmi eredményekre, a kiegyensúlyozott növekedésre, és a társadalmi kohézióra. Az alacsony hatékonyság és az egyenlőtlen hozzáférés magas rejtett költségeket eredményez - csökkent adóbevételt, megnövekedett egészségügyi és támogatási közköltségek, valamint az antiszociális magatartás megnövekedett mértékével járó költségek.
A 2000 márciusában megrendezett lisszaboni Európai Tanács következtetéseiben hangsúlyosan rámutatott az oktatásnak Európa gazdasági és társadalmi növekedésében betöltött kulcsszerepére.
A jelentés ésszerű javaslatokat tartalmaz a hatékony általános és középiskolai, valamint egyetemi oktatás visszaállításának módszereire vonatkozóan.
Ugyancsak fontos a jelentésben megfogalmazott felhívás a tagállamok kormányai felé az oktatással kapcsolatos prioritások hosszú távú kidolgozására mind országos, mind pedig helyi szinten.
írásban. - (SV) A jelentés számos jó gondolatot tartalmaz a társadalmi kirekesztés visszaszorítására, stb., de aztán az egészet tönkreteszi azzal, hogy az egyetemi tandíjak pénzügyi ösztönző szerepéről beszél! Az a legrosszabb a jelentésben, hogy egyfolytában a "hatékonyság”, "versenyképesség” és "magasabb teljesítményszint” körül forog. Hová tűnt a kreativitás, a kritikai készség és az önálló gondolkodás? Az EU fogyasztásra és termelésre képes konformista produktumokat akar létrehozni. Szerencsére az EU nem rendelkezik felhatalmazással az oktatás területén, és ez így is kell, hogy maradjon. A jelentés ellen szavazok.
(PL) Elnök úr! Bár 129 országban már eltörölték a halálbüntetést, a büntetés alkalmazásának a mértéke világviszonylatban még mindig aggasztó méretű. Csak 2006-ban 1 591 embert végeztek ki, és jelenleg legalább 3 861 halálraítélt van. Az Európai Unió a világban élenjár a halálbüntetés elleni küzdelemben. A halálbüntetés eltörlése kulcsfontosságú emberi jogi kérdés az Európai Unió nem európai uniós országokkal folytatott, nemzetközi szintű - például az ENSZ-szel való - kapcsolataiban. Ez a politikai kötelezettségvállalás az Európai kezdeményezés a demokráciáért és az emberi jogokért keretében létesített projekteknek juttatott jelentős anyagi támogatással is együtt jár. Ráadásul a halálbüntetés eltörlése az Európai Unió, illetve az Európa Tanács tagsági feltételévé vált.
Így annál is inkább sajnálatos, hogy Európa, a lengyel kormány ellenszavazatának köszönhetően nem vesz részt az október 10-i, halálbüntetés elleni világnap ünneplésén. Sajnálatomat szeretném kifejezni az iránt, hogy a lengyel kormány ezen álláspontja, mely a választás előtti stratégiájának volt a része, rontja Lengyelország imázsát a nemzetközi színtéren, és az egész Európai Uniónak kárt okoz az alapvető értékek képviselete terén. A Tanács döntését a halálbüntetéssel kapcsolatos megállapodás és közös állásfoglalás vonatkozásában, melyet az Unió fog előterjeszteni az ENSZ soron következő közgyűlésén, teljes mértékben támogatjuk.
(PL) Elnök úr! Hadd mondjam el, hogy a halálbüntetéssel kapcsolatos állásfoglalás ellen szavaztam. Szeretném hangsúlyozni, hogy hazámban, Lengyelországban 19 éve eltörölték a halálbüntetést.
Hölgyeim és uraim! Szomorú kötelességemnek teszek eleget, amikor tájékoztatom Önöket egy jelenlegi és egy volt képviselőtársunk haláláról.
Képviselőtársunk, Fausto Correia tegnap reggel elhunyt. 1951. október 29-én, Coimbrában született, és csupán 55 éves volt. Feleségét és három fiát hagyta hátra. A szülővárosában, Coimbrában folytatott jogi tanulmányai után jelentős karriert futott be Portugáliában mint ügyvéd, újságíró és politikus. Hosszú időn keresztül a portugál parlament képviselője, majd António Guterres miniszterelnöksége alatt államminiszter is volt. 2004 óta az Európai Parlament képviselője. Fausto Correia a demokrácia megszilárdítása és a testvériség és jószomszédság alapvető értékei melletti lankadatlan, egész életét végigkísérő kiállása miatt nagy népszerűségnek és köztiszteletnek örvendő politikus volt Portugáliában. Fausto Correia hiányozni fog családjának, barátainak és nekünk, képviselőtársainak is.
Az Európai Parlament képviselői és munkatársai a heti ülésszak ideje alatt, szerdán és csütörtökön, az ülésterem elején elhelyezett könyvbe írhatják be részvétnyilvánító üzeneteiket.
Mély szomorúsággal értesültünk volt képviselőtársunk, Christian de la Malène haláláról, aki két alkalommal is az Európai Parlament képviselője volt: 1959 és 1961, valamint 1962 és 1994 között. Christian de la Malène, aki De Gaulle elnök minisztere és szenátora is volt, szeptember 26-án, 86 éves korában hunyt el. Mint az Európai Progresszív Demokraták Csoportjának és az Európai Megújulás és Demokrata Szövetség Csoportjának volt elnöke, Christian de la Malène szívvel-lélekkel elkötelezett európai volt. Hosszú életét egy erős és demokratikus Európának, és egy politikai közösségnek szentelte.
Christian de la Malène kolléga és barát volt, kinek emberségére és politikai elkötelezettségére mindig emlékezni fogunk. Ezért hálánk jeléül szeretnénk most kegyelettel adózni emlékének.
Hölgyeim és uraim, nagykövet hölgyek és urak! Ma nem csupán a halálbüntetés elleni világnap van. Az Európa Tanács 47 tagállamával, az Európai Parlament és az Európai Bizottság támogatásával, október 10-ét a halálbüntetés elleni európai nappá is nyilvánította.
Nagy öröm számunkra, hogy a bolgár ápolónők és az orvosok, akik nemrég menekültek meg a halálbüntetéstől Líbiában, velünk lehetnek ezen a napon.
Szeretném megragadni az alkalmat, hogy az egész parlament nevében nagy örömmel üdvözöljem az ápolónőket, Nasya Nenovát, Kristiyana Valchevát, Snezhana Dimitrovát, Valya Chervenyashkát, Valya Siropulót, és az orvosokat, Ashraf Ahmed Gomma El Hagoust és Zdravko Gueorguievet.
1999 februárja óta nyolc évet kényszerültek előzetes letartóztatásban tölteni, miközben a bírósági tárgyalásra vártak Líbiában, ahol alaptalanul azzal vádolták őket, hogy több száz líbiai gyermeket HIV-vírussal megfertőztek.
Ellenezzük a halálbüntetést. A múltban ezért többször is felszólítottuk a líbiai hatóságokat, hogy bocsássák szabadon a bolgár ápolónőket és a palesztin orvosokat.
A halálbüntetés az emberi jogok, vagyis először és legfőképp az élethez való jog súlyos megsértése. Ezért az Európai Parlament nevében szeretném hangsúlyozni, hogy továbbra is rendíthetetlen elkötelezettséggel fogunk felszólalni a halálbüntetés ellen. Kiemelt jelentőséget tulajdonítunk a kérdésnek a szomszédainkkal és partnereinkkel folytatott kapcsolatainkban világszerte.
Köszönetet mondunk azon országoknak, különösen Ruandának, ahol nemrég törölték el a halálbüntetést. Ruanda példája mutatja, hogy még olyan államok is, ahol a polgárok a legsúlyosabb bűncselekményeket szenvedték el, kiiktathatják a halálbüntetést az igazságszolgáltatás eszközei közül. A jövőre Pekingben megrendezendő olimpiai játékok szintén alkalmat nyújthatnak a halálbüntetés világszerte történő eltörlésének elősegítésére. Lehetőséget teremt arra, hogy áttörje Kínában a halálbüntetés gyakorlását övező hallgatás falát.
Az Európai Unió a halálbüntetéssel kapcsolatban határozattervezetet nyújtott be az ENSZ-közgyűlésnek. Ez a kezdeményezés, melyet az Európai Parlament számos alkalommal dicsérő szavakkal illetett, fontos lépés a halálbüntetés eltörlésének elősegítésére, és ezzel kapcsolatban arra kérjük a Tanács portugál elnökségét, hogy aktívan képviselje a kérdést az Egyesült Nemzeteknél New Yorkban.
Az Európai Parlament számos vitát rendezett a kérdésben, és csupán idén három határozatot fogadott el a halálbüntetéssel kapcsolatban. Nincs még egy téma, amellyel kapcsolatban ilyen intenzív egyeztetések folytak volna az Európai Parlamentben. Határozottan elutasítjuk a halálbüntetést, bármilyen formában és bármilyen okból is történik.
Az Európai Unió tagállamai, közös értékeink alapján, olyan közösséggé váltak, melyben nem létezik halálbüntetés. Ezt a kötelezettségvállalást az EU Alapjogi Chartája is rögzíti. Amint a Charta a Reformszerződés hatálya alatt jogilag kötelező érvényűvé válik, azt is kimondhatjuk majd, hogy a halálbüntetést az Európai Unió minden szintjén eltöröltük. Nagy örömömre szolgál, és hálás vagyok érte, hogy az Európai Unió egy tagállama sem kérdőjelezte meg a halálbüntetés eltörlésének az EU Alapjogi Chartájában való rögzítését, és egy tagállam sem fontolgatta komolyan annak visszaállítását. Az Európai Unió mint globális szereplő ezért rámutathat az emberi jogok kérdésében elért eme rendkívüli eredményre, és védelmezheti azt.
Arra kérem önöket, hogy egyperces csendben emlékezzünk meg az áldozatokról.
Ma, a halálbüntetés elleni európai és világnapon az Európai Parlament arra kéri azokat az államokat, melyekben továbbra is születnek halálos ítéletek, hogy kövessék példánkat és töröljék el a halálbüntetést. Az Európai Unió kész ebben segítséget nyújtani.
(DE) Elnök úr! Bejelentést szeretnék tenni, és a támogatását kérem. Mint tudják, képviselőcsoportunk úgy döntött, kibővített munkaértekezletet tart Moszkvában az Oroszország és az Európai Unió közötti kapcsolatot érintő különböző problémák megvitatására orosz résztvevők bevonásával - mind a kormány, mind pedig az ellenzék részéről. Sajnálattal értesültünk róla, hogy az orosz kormány nem adta meg a vízumot kollégáink részére, és így a találkozó nem jöhetett létre. Ez egy héttel azok után történt, hogy az Emberi Jogi Albizottság is egy hasonló jellegű megbeszélést akart tartani Moszkvában, és hasonlóképpen nem kapta meg a vízumokat, ezért az a találkozó sem jöhetett létre.
Elfogadhatatlannak tartjuk, hogy egy kormány, melyet egyes államfők makulátlanul demokratikusnak írnak le, ne engedélyezze egy makulátlanul demokratikus esemény megrendezését Moszkvában. Arra kérjük a Parlamentet, hogy vizsgálja meg, és önt, elnök úr, hogy a helyi nagyköveteknek és az orosz kormánynak küldött írásos nyilatkozattal támogassa ezt az ügyet.
Nagyon köszönöm, Cohn-Bendit úr. Meggyőződésből és kötelességemből fakadóan reagálni fogok kérésére.
Az állam és a kormányfők informális ülésének előkészítése (Lisszabon, 2007. október 18-19.)
A következő napirendi pont a Tanács és a Bizottság nyilatkozata a 2007. október 18-19-i lisszaboni informális állam-, illetve kormányfői csúcstalálkozóval kapcsolatban.
a Tanács hivatalvezetője. - (PT) Elnök úr, hölgyeim és uraim! Elnök úr, mielőtt rátérnék a konkrét napirendi pontra, ami miatt ma itt vagyok, hadd köszönjem meg a portugál kormány és a Tanács portugál elnöksége nevében is azt a meleg, baráti - és véleményem szerint oly jól megérdemelt -megemlékezést, mellyel váratlanul elhunyt honfitársam és e Parlament képviselője, Dr. Fausto Correia emlékének adózott.
Portugáliát megrázta a hír, hiszen egy valóban jó embert veszítettünk el, aki mindannyiunk számára példát mutatott az emberi méltóság és az általunk nagyra becsült értékek: a jogállam és az emberi jogok érvényesítéséért folytatott küzdelemben.
Hiánya valóban súlyos veszteség, és meg kell próbálnunk, amennyiben tudjuk, követni a példáját, és őszintén hálás vagyok a Parlament megemlékezéséért, mely természetesen a portugál kormány kegyeletnyilvánítását is visszhangozza.
a Bizottság alelnöke. - Elnök úr! Tavaly már beszéltem arról a Parlament előtt, hogy a Bizottság szerint mi a mostani Európai Unió fejlődésének motorja, és felvázoltuk az úgynevezett ikerpályás megközelítést: egy aktív szakpolitikai program és a Szerződés reformjának ambiciózus megközelítése egymást támogató célkitűzések. Széleskörű megegyezés jellemezte a vitát, és úgy gondolom, ennek három oka van.
Először is, az Európai Unió bizonyos fokú érettségét tükrözi, hiszen Európa ma az emberek életének számos területére hatást gyakorol, ami bizonyos elvárásokat eredményezett. Nagy hiba lenne visszatérni a legkisebb közös nevező szintjére redukált Európához. Másodszor úgy gondolom, hogy az Európáról szóló kommunikációban - a polgárok felé és a polgárok bevonásával - új megközelítésre volt szükség, melyben jobban tudatosítjuk, Európa hogyan viszonyul szociális szükségeikhez, gazdasági törekvéseikhez és alapvető értékeikhez. Végül ez az új megközelítés nem csupán politikai ösztönre épül: alapját az a Bizottság által a demokráciáért, a párbeszédért és a diskurzusért indított D-terv adja, melyben a Parlament jó néhány képviselője is aktív szerepet vállalt.
A jövő heti informális Európai Tanács az ikerpályás megközelítés alkalmazása lesz. Egyrészt az állam- és kormányfők kormányközi konferencián találkoznak és megállapodnak az új Reformszerződésről. Másrészt pedig az elnökség megerősítette szándékát, hogy tovább folytassa a vitát abban a kérdésben, milyen választ adjon Európa a globalizáció kihívásaira.
Nos, a Reformszerződéssel kezdve: a szöveg most már előttünk van és ez hatalmas eredmény. Hadd fejezzem ki elismerésemet a portugál elnökség munkájáért, ahogy ezt a német elnökség felé is megtettük; azért, amilyen nyugodt és határozott módon előmozdították a folyamatot, valamint az ügy iránt mutatott rendületlen elkötelezettségükért.
Az elnökségből kollégámhoz hasonlóan én is szeretném megköszönni a Parlamentnek az utolsó fázisban mutatott konstruktivitását. Jól együtt tudtunk működni, és Brok úrnak, Barón Crespo úrnak, valamint Duff úrnak köszönhetően jobb Szerződésünk van, ami a jogokkal és a polgársággal kapcsolatos rendelkezéseket illeti. Egy formális nyilatkozaton keresztül az Alapjogi Charta is teljes jogi státuszt fog kapni.
Emlékezzünk, hányan mondták, hogy egy 27 tagállamból álló EU soha nem lenne képes még egy szerződésszövegben megegyezni. Csupán egy lépésre vagyunk attól, hogy ez ismét tévedésnek bizonyuljon. A megegyezésre való törekvés mindannyiunk részéről arra mutat, hogy Európának vannak elképzelései a jövőről. Ha a jövő héten sikerül megegyeznünk, akkor teljesíteni tudtuk a mandátumot. Most már csak az utolsó akadályokat kell legyőzni. Biztos vagyok benne, hogy az állam- és kormányfők tisztában vannak azzal, hogy a vádaskodás és vitatkozás légköre Lisszabonban egyáltalán nem segítené elő a ratifikáció folyamatát.
Természetesen szerettük volna elkerülni az opt-out lehetőségét, de ha ez az ára egy ambiciózus Reformszerződés megvalósulásának, el kell fogadnunk. Elvégre ilyen a kompromisszumon és tárgyaláson alapuló megegyezés.
Továbbá szeretném megköszönni a Parlament gyors és hatékony válaszát az Európai Tanács azon felkérésére, hogy tegyen javaslatokat a Parlament jövőbeni összetételére. Ez mindannyiuk számára nehéz és kényes kérdés, hiszen a tagállamokról van szó, ezért fontos, hogy mind a Parlament, mind pedig a Tanács megegyezésre jusson.
Még egy utolsó megjegyzés a Szerződéssel kapcsolatban: az Európai Tanács politikai megállapodása fontos lépés, de mint mindannyian tudjuk, ezzel nincs vége a történetnek. Remélem, képesek leszünk együttműködni a ratifikációs folyamatban, és kihasználjuk a lehetőséget arra, hogy kommunikáljunk, informáljuk a polgárokat, és meghallgassuk a véleményüket az Európai Unióval kapcsolatban. Ahol csak lehet, koordinálnunk kell ezt a feladatot, amint azt a Bizottság múlt héten benyújtott "Partnerség az Európáról szóló kommunikációért” című új közleményében javasolja.
Olyan szerződésre van szükségünk, amely a lehető legjobban hozzáférhető és érthető, valamint egy egységes szerkezetbe foglalt szövegre, melyet a kormányközi konferencia után amilyen gyorsan csak lehet, elérhetővé kell tenni. A megfelelő hangulat előkészítése érdekében fontos, hogy a 2009-es európai parlamenti választásokhoz vezető ratifikációs folyamat közben a politikai programunk eljusson az európaiakhoz. A következő héten - az elnökség jóvoltából - az Európa és a globalizáció témájában rendezünk vitát. Nagyon időszerű téma, hiszen évről évre egyre világosabbá válik, hogy az európaiak mostani generációja számára a globalizáció az egyik központi kérdés. Valamilyen módon minden egyes polgár érintett: a megvásárolt árukon és szolgáltatásokon, a tévén, a felhasznált energián és a munkáján keresztül. Az Európai Unió sikeresen kifejlesztett egy olyan politikát, mely figyelembe veszi a gazdasági siker és a szociális biztonság közötti alapvető összefüggést. A globalizáció azonban nem statikus, ahogy azt a nyáron, a pénzügyi piacokon tapasztalt erőteljes ingadozás is nagyon világosan mutatja. Folyamatosan alkalmazkodnunk kell a változó körülményekhez.
Ahogy Lobo Antunes úr is említette, múlt héten a Bizottság elfogadta az indítványt arra a vitára vonatkozóan, amely elő fogja készíti a növekedésre és munkahelyekre vonatkozó lisszaboni stratégia felülvizsgálatával kapcsolatos javaslatokat. A tanulmány amellett érvel, hogy Európának rendesen fel kell készülnie a globalizációra ahhoz, hogy sikeresen megbirkózzon a gazdaságra, az intézményekre és a polgárokra nehezedő nyomással, és hogy ki tudja használni a lehetőséget a jólét növelésére, a szegénység enyhítésére, a termékeink számára új piacok megnyitására, szorosabb együttműködésre és az értékeink terjesztésére. Azt is nagyon világossá teszi a tanulmány, hogy a globalizáció nem valamiféle ellenállhatatlan, rajtunk kívül álló természeti erő, melyet az EU passzív szemlélőként tapasztal. Alakíthatjuk a globalizációt, mégpedig valamennyire a saját képünkre is. Ahhoz, hogy Európa sikeresen helytálljon a globalizáció korában, fontos, hogy elég magabiztosak legyünk az értékeinket, jövőképünket és a rendelkezésünkre álló eszközöket illetően.
A protekcionizmust is elutasítja a tanulmány. Igent mondunk a polgáraink védelmére, viszont nemet mondunk a protekcionizmusra, mely csak szegényebbé teheti őket. Ez partnereinknek is figyelmeztetésül szolgálhat: megalkuvás nélkül fogjuk védeni Európa érdekeit. Ez azt jelenti, hogy egyenlő feltételeket szeretnénk és hogy a nyitottságnak kétoldalúnak kell lennie, továbbá világossá tesszük, hogy nem vagyunk hajlandóak felhígítani az egészséggel, biztonsággal, környezettel és fogyasztóvédelemmel kapcsolatos magas elvárásainkat.
A tanulmány hasonlóképpen megalkuvás nélküli, amikor az értékeinkről van szó. Van lehetőségünk a jólét növelésére a globalizáció korában, de ezt a magunk módján akarjuk elérni. A növekedésünknek fenntarthatónak kell lennie. Ambiciózus célokat tűztünk ki az üvegházhatást okozó gázok kibocsátásának csökkentésében és a megújuló energiaforrások használatában, és ezeket teljesíteni fogjuk. A találkozó fontos lehetőséget kínál Európa vezető szerepének visszaállítására Bali előtt.
Szociális modelljeink segítségünkre lesznek a globalizáció előnyeinek terjesztésére társadalmunkban. Ebben rejlik egyik legnagyobb erősségünk. Segíteni fognak abban, hogy polgáraink alkalmazkodjanak, és sikeresen megbirkózzanak a gyors változással. A közvetlenül az Európai Tanács előtt megrendezendő háromoldalú szociális csúcstalálkozó kiváló alkalmat nyújt a terep előkészítésére.
Egyértelmű, hogy ma az Európai Unió kínálja azt az utat az európaiaknak, amely lehetővé teszi, hogy a legtöbbet nyerjük a globalizáción keresztül, hiszen egy kontinentális keretet nyújt, amellyel az önálló államok nem veszik fel a versenyt. A növekedésre és foglalkoztatásra vonatkozó lisszaboni stratégia kész modellt nyújt ezen európai érdek képviseletére. A gazdasági elemzések azt mutatják, hogy a lisszaboni stratégia elkezdte beváltani a hozzá fűzött reményeket. A tanulmány számos más szakpolitikai területre is rámutat, melyek nagyobb figyelmet érdemelnek a 2010-ig tartó következő hároméves ciklusban: az oktatás és a rugalmas biztonság kérdése, beleértve az aktív befogadási politikák és a megfelelő szociális védelem fokozott figyelembevételét; a gondolatok és a kutatók "ötödik szabadságának” kérdése; az ökoinnováció kérdése; valamint az európai kisvállalkozói törvény kérdése, amely az EU-n belüli kisvállalkozások millióit segítené a növekedésben és munkahelyteremtésben. Ezek egyike sem könnyű, de megvalósítható. Tudom, hogy a Parlament szorosan figyelemmel fogja kísérni a lisszaboni stratégia folyamatát EU-s és nemzeti szinten is. Az Önök véleménye az itt felvázolt kérdésekkel kapcsolatban meghatározó lesz a decemberben elfogadandó csomag kialakításában.
Az informális Európai Tanács fontos találkozó egy meghatározó időszakban. Használjuk ki az alkalmat arra, hogy megmutassuk Európának: az Európai Unió előre néz, politikáját a jövő kihívásaihoz igazítja, és a megfelelő eszközökkel vértezi fel magát.
előadó. - (DE) Elnök úr, soros elnök úr, alelnök asszony, képviselőtársaim! A Tanács két egymást követő soros elnökségének együttműködése példaértékű: a német elnökség előkészített egy mandátumot, mely a portugál elnökség által véghezvitt megvalósítás során rendkívül stabilnak, átfogónak és radikálisnak bizonyult. Az, hogy a jogi szakértők ténykedése után egyértelműek és jól körülhatárolhatóak a kérdések, és hogy a jövő hétfői külügyminiszteri találkozón talán további sikeres folytatásra számíthatunk, azt mutatja, hogy jó esély van arra, hogy a Reformszerződés létrejön jövő csütörtökön.
A három uniós intézmény úgy döntött, hogy támogatja ezt a mandátumot. Ne mintha álmaink valóra váltását eredményezné, hanem mert a jelenlegi helyzetben ez a legjobb, amit elérhetünk a demokrácia és a cselekvőképesség növelése szempontjából. Annak érdekében, hogy a kibővített Unió cselekvőképes maradjon, alkalmazkodva a mai világ kihívásaihoz az energiabiztonságtól kezdve a terrorizmuson, az átfogó kül- és biztonságpolitikán, a globalizáción és a szervezett bűnözésen keresztül a klímaváltozás és sok egyéb kérdésig bezárólag.
A siker annak köszönhető, hogy a Tanács döntéshozó lehetőségei szélesedtek, az energiaszektor és a jogi és nemzetpolitika kérdéseiben új kompetenciákkal rendelkezik - melyekről kollégám majd részletesebben beszámol -, illetve, hogy a harmadik pillér megszűnik. Ezekben a kérdésekben az Európai Parlament - ez a második nyereség - részt fog venni a döntéshozásban, hogy a jövőben aztán, az új Szerződés értelmében, az Európai Parlament a jogalkotási kérdések 95%-ban egyenlő döntéshozatali felhatalmazással rendelkezzen még a mezőgazdasági politika és a költségvetés egészének kérdésében is. Gyakran elfeledkezünk róla, hogy ezek is mind benne vannak a csomagban. Ez azt jelenti, hogy az Európai Unióban mai napig fennálló demokratikus deficit lényegében megszűnne. Ez alapvető fejlődést jelentene.
Azok az országok, melyeknek ez problémát jelentett, a mandátum és az egyeztetések keretein belül lehetőséget kaptak az egyenlőtlenségek kiküszöbölésére azáltal, hogy meghatározott időre szóló mentességet kapnak, melynek eredményeképpen a növekedés nem korlátozódik, de az esetjogból és egyebekből származó lehetőségeik megmaradnak. A határvonalak így biztosítottak, ami a népszavazás nélküli ratifikációs folyamatot is elősegítené, amennyiben jól értettem az egyeztetések során elhangzott vállalásokat és kijelentéseket.
Amint az EU Alapjogi Chartája jogi erőre emelkedik, az Unió értékek közösségévé válik, még akkor is, ha egyes tagállamok a kimaradás mellett döntenek, amit bárki megtehet. Ez azonban nem vonatkozik az európai döntésekre, mivel az európai jogalkotás kollektív döntés eredménye. Ami ezen felül marad, az az alkalmazás kérdése az egyes tagállamokban a bíróság és az állampolgárok jogainak vonatkozásában. Ezen a területen is törekednünk kell új dimenziók megnyitására az EU Alapjogi Chartáján és az új jogi személy létrehozásán keresztül.
Az Európai Uniónak azonban még néhány kérdést meg kell fontolnia. Az első kérdés a mandátum 24. cikke, az adatvédelem kérdése a külső kapcsolatokban, melyet véleményem szerint át kell szövegezni, vagy kiegészíteni azzal a kikötéssel, hogy az adatvédelem általános kérdéseit - mint például az utasok nevének rögzítését - nem érinti. Szükség van a kérdés további tisztázására. Adatvédelem: a polgárok adatait ne lehessen jogi felülvizsgálat és a Parlament bevonása nélkül továbbítani. Véleményem szerint ez elengedhetetlen.
A következő napirendi pont Alain Lamassoure és Adrian Severin jelentése az Alkotmányügyi Bizottság nevében az Európai Parlament összetételéről.
előadó. - (FR) Tisztelt elnök úr, hölgyeim és uraim! Az állásfoglalás válasz az Európai Tanács júniusi felkérésére. A szerződéstervezet 9a. cikke szerint a jövőben a Parlament összetételét a másodlagos jog fogja előírni. Ezt a döntést, amely a Parlament kezdeményezésére és beleegyezésével született, az Európai Tanács egyhangúlag fogja elfogadni. A Tanács felkérésére elmagyarázzuk, hogy ez hogyan fog működni. A Tanács szeretné látni, hogyen kezeljük ezt a a kényes ügyet.
Parlamentünk számára ez igazi politikai kihívás. Képesek vagyunk-e olyan reformmal előállni, amely saját működésünkre vonatkozik? Utoljára 2000-ben kértek minket erre, és a Parlament akkor nem járt sikerrel. Éppen ezért az Alkotmányügyi Bizottság szavazásának kimenetele önmagában jelentős politikai eredménynek minősül. Nagy többséget sikerült elérnünk: kétharmados arányt a végső szavazáson, és háromnegyedes arányt a fő kérdést, a képviselői helyek tagállamok közötti elosztásának számszerűsítését illetően.
Milyen problémával állunk szemben? Először is, emlékeztetnünk kell arra, hogy a jelenlegi, 785 képviselői hellyel rendelkező Parlament nem felel meg a módosított Nizzai Szerződésből eredő jogi előírásnak. Új döntés hiányában az ott leírtak érvényesek, miszerint 736 képviselői helyből kell kiindulni. Mostanáig a Tanácsban és a Parlamentben a tagállamokat különböző kategóriákba sorolták: volt egy óriási tagállam, több nagyobb, néhány közepes, néhány kisebb stb. Minden kategóriát ugyanazok a szavazati jogok illettek meg a Tanácsban, és ugyanannyi helyet kapott a Parlamentben.
Ennek most vége! A jövőbeli szerződés kétfajta újítást vezet be ezzel a rendszerrel kapcsolatban. Egyrészről konkrét számokat határoz meg: maximum 750 képviselői helyet, tagállamonként legfeljebb 96-ot és minimum 6-ot. Másrészről a következő elvet állította fel: a maximum és a minimum között a tagállamok a degresszív arányosság alapján lesznek képviselve, és a mi feladatunk itt ma a Parlamentben, hogy ezt az elvet meghatározzuk, vagyis, hogy eldöntsük, mennyi arányosságot és mennyi degresszivitást alkalmazunk, vagy hogy a legkevésbé népes országok milyen mértékben túlreprezentáltak, és milyen mértékben alulreprezentáltak a legnépesebb országok.
A bizottságuk azt javasolja, hogy ezt az elvet a következőképpen értelmezzük: először is, a helyeknek a Szerződésben megállapított minimumát és a maximumát teljesen ki kell használni. Történetesen a maximális 750 hely kihasználása - ahogy eddig is volt -biztosít számunkra néhány tartalék helyet, így a degresszív arányosságot úgy alkalmazhatjuk, hogy egy országban sem kell csökkenteni a helyek számát. Ez fontos politikai döntés, és mindenképp szükséges ahhoz, hogy egyhangúságot érjünk el az Európai Tanácsban.
Másodszor minél népesebb egy ország, természetesen annál több helyre jogosult. Harmadszor, minél népesebb egy ország, annál több lakosát képviseli mindegyik európai parlamenti tagja. Így jelenleg egy spanyol európai parlamenti képviselő több mint 875.000 embert képvisel, elnök úr, míg egy német európai parlamenti képviselő csupán 832.000-et. A mai állapot szerint Németországnak kétszer annyi lakosa van, mint Spanyolországnak. Ezt az anomáliát úgy fogjuk helyre tenni, hogy négy további helyet biztosítunk Spanyolországnak. Összességében 10 országot érint a képviselők számának javasolt emelése.
Teljesen tisztában vagyunk a ténnyel, hogy ez csupán átmeneti megoldás. Kívánatos lenne egyfajta matematikai képletet kidolgozni, amelyet minden jövőbeni bővítéskor automatikusan lehetne alkalmazni, de a rendelkezésünkre bocsátott szoros határidő ezt nem tette lehetővé. Mindazonáltal az állásfoglalás tartalmaz néhány ajánlást ez ügyben. Hasonlóan, az egyedül hozzáférhető, Eurostat szerinti népességi adatokat kellett használnunk, mivel az állampolgároktól nem állt rendelkezésünkre adat. Adrian Severin bővebben fog szólni erről.
Végezetül szeretnénk lebeszélni kollégáinkat arról, hogy olyan módosításokat javasoljanak, amelyek ellentétesek a jelentés alapelveivel és adott esetben irreális előnyöket biztosítanának a nagy országoknak a kisebb országok ellenében, illetve a kisebb országoknak a nagyobb országok ellenében, mely esetben munkánk hiábavalónak bizonyulna, mert a Tanács egyhangú szavazata nélkül ragaszkodnunk kell a Nizzai Szerződésben rögzített 736 helyhez.
Tehát, hölgyeim és uraim, kérem Önöket, hogy tartózkodjanak az országuk javára tett magas licitektől. Az egész délutánt annak hirdetésével töltöttük, hogy mi vagyunk az egyetlen olyan demokratikus intézmény, amely védi az európaiak érdekét az intézményekkel, és a nemzeti önzéssel szemben. Most, ma nagyszerű alkalom áll előttünk, hogy bebizonyítsuk, hűek vagyunk szavainkhoz a tetteinkben is.
előadó. - Tisztelt elnök úr! Javaslatainkat - Lamassoure úrét és jómagamét - melyet megerősített az Alkotmányügyi Bizottság, számos fejlesztést hoz az Európai Parlament összetételével kapcsolatos jelenlegi gyakorlatba. Amennyiben elfogadják és megfelelően továbbfejlesztik, nem lesz több mesterséges csoportosulás, önkényes tárgyalás, vagy a tagok számával folyamatosan növekedő Európai Parlament hatékonyságának rovására tett bővítés. Több lesz a reprezentativitást, demográfiai tényeken, nem pedig névleges vagy szimbolikus jogi kapcsolatokon alapulva, több lesz a szolidaritás a nagy és kis államok között a képviselet degresszív arányosságából adódóan, valamint polgári képviseleten alapuló teljes legitimitás lesz annak eredményeképpen, hogy az európai polgárok választják meg az Európai Parlamentet.
Az embernek észre kell vennie az európai polgárok szavazatain alapuló Európai Parlament demokratikus legitimációja és a tagállamok demográfiai valóságán alapuló Európai Parlamenten belüli nemzeti képviseltség közötti különbséget. Mi, az Európai Parlament, egyszerre a polgárok és az államok képviselői vagyunk.
Máris látják: egyesek azt mondják, a polgároké, mások, hogy az államoké. Egyszerre Bundestag és Bundesrat is vagyunk. A jövőben talán meg kellene fontolni ezen dimenzió szétválasztását, de egyelőre - amint elfogadjuk, hogy a polgárok szavaznak és hogy a degresszív arányosságnak figyelembe kellene vennie a nemzeti területeken élő közösségek méretét - sajnos, mindkettő mi vagyunk.
Természetesen ennek keretein belül továbbra is tisztázni kell az európai polgárság fogalmát, és remélem, hogy ez a közeljövőben meg fog történni. Jelentésünk azonban nem ideiglenes, hanem átmeneti. Átmeneti, mivel azt hiszem, hogy a meghatározott alapelvek tartósak, viszont fejlődés szükséges, és biztos vagyok abban, hogy a jövőben hozzátehetjük azt, amit már javasoltunk Önöknek. Így tehát számos módosított pontot emeltünk be, melyek véleményünk - Lamassoure úr és jómagam véleménye - szerint biztosítani fogja a Parlament összetételének rugalmasságát, alkalmazkodó képességét és jövőbeli fejlődését.
Ez a jelentés senkit sem büntet. Talán a jobb demográfiai politikával rendelkezőket jutalmazza, és természetesen jobb demográfiai politikára szólít fel, mely magában foglalja a migrációs politika is. Nem hiszem, hogy bárki vesztene egy nullamérlegű játékkal - és talán senki nem is nyer vele. Amíg demokratikusabban legitim Parlamentünk van, mindenki nyer.
Van néhány módosításunk. Néhány kolléga csökkenteni szeretné a degresszivitás az arányosság érdekében - a nagyobb arányosság még több helyet jelent a nagyobb országok számára. Mások nagyobb degresszivitás akarnak, nem pedig nagyobb arányosságot. A nagyobb degresszivitás a kis országok számára jelent több helyet. Így tehát azt hiszem, hogy mindkét szélsőséges opciót el kell utasítanunk annak érdekében, hogy egy olyan opciót támogassunk, ami - bár én is úgy gondolom, hogy tökéletlen - egyelőre a legjobb megoldás. Ez az a lehetőség, amit Lamassoure és én javasoltunk. Egyesek szeretnék referencia alapon tekinteni. Egyesek szeretnék, ha minden nemzeti polgárukat figyelembe vennék, függetlenül attól, melyik országban laknak. Mások azt szeretnék, ha országuk minden lakosát számításba vennék. Megint mások csak az egy bizonyos országban lakó európai polgárokat próbálják figyelembe venni. Így e tekintetben megosztottak vagyunk. Az az egyetlen megoldás, ha a jelenlegi gyakorlathoz és az aktuális Eurostat adatokhoz ragaszkodunk.
Végezetül egyesek politikai tekintélyért harcolnak, és azt hiszem, hogy ha nem vagyunk egyformán képviselve ebben a Parlamentben, akkor egyenlőtlen a politikai súlyunk. Úgy gondolom, ha elfogadjuk a degresszivitást - és az arányos degresszivitást -, akkor nem maradhatnak meg tovább ezek a mesterséges csoportosulások. Ha nem sikerül elfogadnunk ezt a határozatot, akkor attól tartok, hogy ez azt jelenti majd a külvilág számára, hogy az Európai Parlament nem képes elfogadni egy fontos reformot, és hogy mindig várnia kell arra, hogy egy végrehajtó intézmény mellett döntsön. Azt hiszem, a KKK már azelőtt elszenvedi az első kudarcot, hogy megfontolná a napirendjén található kérdéseket, és ez a kudarc lehet, hogy egy teljes bukás előfutára. Attól tartok, hogy mindenki Nizzához fog visszatérni és nem a hiú álmokhoz. Attól tartok, hogy eztán egy olyan üzenetet fogunk közvetíteni, ami a nagy és kis országok közti törést fogja jelenteni, és ez tönkreteszi az egységről, becsületességről és befogadásról szőtt álmokat. Így tehát egy, a kollégákhoz intézett kéréssel fejezem be. Ezt a kérést európai felelősségünk és európai szolidaritásunk érzéséhez intézem. Hic Rhodus, hic salta! Itt van Rodosz, és bizonyítsuk itt, hogy igazi európaiak vagyunk, ne pedig azzal, hogy a Bizottságnak és a Tanácsnak adunk feladatokat.
a PPE-DE képviselőcsoport nevében. - (DE) Tisztelt elnök úr! A jelentés tisztázza a kérdéseket, amiért ki szeretném fejezni köszönetemet mindkét előadónak, Lamassoure és Severin uraknak egyaránt. Egyértelművé teszi, hogy állandóan túllépjük a megadott felső és alsó korlátokat. Ezért különösképp köszönetet szeretnél mondani. Ez a tisztázás valamennyiünk számára fontos.
Másodszor ezen jelentésnek két következménye van. Először is minél kevésbé csökken a nagyságrendünk, azaz minél jobban tartjuk magunkat az arányossághoz, annál hitelesebb lesz a Parlament tekintélye és legitimitása. A szükséges degresszivitás mennyiségével kapcsolatos konfliktust - mennyivel kevesebb, mennyivel több kell - folyamatosan kezelni kell, és itt azt hiszem, logikus, ha azt mondjuk, hogy minél kisebb a degresszivitás, annál nagyobb a legitimitás. Németként azt is hozzátenném, hogy természetesen némiképp problematikus, hogy mi, németek vagyunk az egyetlenek, akik kevesebbet kapunk, mint amennyit Nizza alapján kaphatnánk. Egy kicsit több támogatást szeretnénk itt, ahogy a német sajtó ezt nagyon világosan közli. Ezt el kell fogadnunk, mivel mi is úgy véljük, hogy az európai szempont sokkal fontosabb, mint az összes többi.
Végezetül két felismerés, amit alkalmaznunk kellene, tekintettel a jövőre. Először: valóban abba az irányba kellene munkálkodnunk, hogy hosszú távon logikus rendszerre tegyünk szert, amit nem kell folyamatosan újratárgyalnunk. Másodszor: van két ellentmondásos módosításunk, a 2. és a 3. Képviselőcsoportunk úgy döntött, hogy bármi is lesz a szavazások eredménye a két ellentétes téma tekintetében, végül a képviselőcsoport a Lamassoure-Severin-jelentés mellett fog szavazni. A Tanácsnak nincs kifogása. A 2. módosításban, ami csak minimálisan tér el a Lamassoure-jelentés számaitól az lenne az eredmény, hogy a Tanács üzenetet kap a Parlamenttől a 2009-2014-es időszakra. Így tehát azt hiszem, hogy mindent egybevetve Parlamentünk és minden képviselőcsoport teljesítette feladatát és a Tanács - ha hajlandó - meghozhatja a döntést.
a PSE képviselőcsoport nevében. - Tisztelt elnök úr! A PSE képviselőcsoport nevében támogatni szeretném ezt a jelentést. Képviselőcsoportom mellette fog szavazni, és reméljük, hogy ez a szöveg, amit 70%-os többséggel fogadtak el a bizottságban, most hasonlóan lenyűgöző többséggel kaphat támogatást a teljes Parlamentben.
Az előadók - helyesen, tekintettel az új Szerződés által lefektetett jogalkotási megszorításokra, tekintettel a KKK befejezése előtt jelenleg megállapított időkorlátokra - inkább a helyek elosztásában jelenleg meglévő anomáliák kijavítására összpontosított, mintsem a rendszer radikális javításának felvállalására, ami csak holtpontra vezethetett volna a KKK-ben és veszélyeztethette volna az új Szerződés elfogadását és ratifikálását.
Egyetlen tagállam sem fog különösebb csökkenést tapasztalni azon helyeinek számában, amire a jelen szerződések értelmében - melyekben 2009-től gondoskodnak a helyek elosztásától - jogosult, kivéve természetesen ott, ahol ezt maga a Szerződés fekteti le a Német Szövetségi Köztársaságnak. Ezen a kivételen kívül egyetlen ország sem tapasztal majd csökkenést ahhoz képest, amit már a Szerződésben 2009-re terveztek.
Természetesen most egyes kollégáink megpróbálnak több helyet szerezni saját tagállamuknak, időnként azzal érvelve, hogy országuk népessége hirtelen jóval nagyobb lett annál, amit korábban feltételeztünk, nagyobb, mint amit a mindenki által használt - a Tanácsot is beleértve - Eurostat-adatok tükröznek.
Mások, nemzeti presztízsük okán azzal érvelnek, hogy ugyanolyan számú helyet kellene kapniuk, mint egy másik tagállam. Be kell valljam, hogy nagyon meglepődtem az olasz kormány hozzáállásán. Úgy tudom, hogy Prodi úr és minden bizonnyal egyes olasz képviselők is itt azzal érvelnek, hogy Olaszország számára elengedhetetlen, hogy ugyanannyi hellyel rendelkezzen, mint Franciaország és az Egyesült Királyság. Mégis elfogadták - mindannyian elfogadtuk - az arányos degresszió, a népességgel arányos degresszió alapelvét. Elfogadom, hogy országomnak egy hellyel kevesebb jut Franciaországnál, bár mostanáig mindig ugyanannyi volt. Nem értem, hogy miért is lenne olyan nehéz Olaszországnak is elfogadnia, hogy kevesebb hellyel fog rendelkezni, mint Franciaország, ugyanezen okból kifolyólag. És meglepve tapasztalom, hogy az egyik ország kormánya, amely oly gyakran mondta, hogy a közösségi jelleg tekintetében mindnyájunk számára példa, ugyanis olyan erős az elkötelezettsége Európa irányába, hogy nem nacionalista, mindig Európát helyezi saját nemzeti érdekei elé, és most Olaszország és Prodi úr azzal érvel, hogy Olaszországnak nemzeti presztízse okán ugyannyi hellyel kellene rendelkeznie, mint Franciaországnak és az Egyesült Királyságnak, még akkor is, ha népessége valójában nem különbözik.
Összefoglalva, hadd sürgessem a Házat, hogy támogassa a jelentést, utasítsa el a módosításokat és küldjön határozott üzenetet az Európai Tanácsnak.
A következő napirendi pont a Tanács és a Bizottság állásfoglalása a Gázai-övezet humanitárius helyzetről.
Tisztelt elnök úr! Biztos asszony! Hölgyeim és uraim! Az előttünk fekvő rövid távú regionális és nemzetközi kitekintés lehetőséget ad arra, hogy békésen, dinamikusan megoldjuk az izraeli-palesztin konfliktust és létrehozzunk egy palsztin államot, ami a nemzetközi közösség számára kihagyhatatlan lehetőség.
Kritikus pillanatban vagyunk, ami nagyon jelentős előrelépést tehet lehetővé számunkra a közel-keleti békefolyamatok terén. Az Olmert miniszterelnök úr és Abbas elnök közt folyamatban levő bilaterális politikai párbeszéd, valamint a tárgyalási feltételek megszabása mindkét oldal részéről olyan bátor és biztató lépések, melyeket elfogadunk és támogatunk, és reméljük, ezek kézzelfogható eredményeket hoznak az Amerikai Egyesült Államok részéről kezdeményezett őszi nemzetközi ülésre.
Reméljük, hogy a jelenlegi dinamika, ami érzékelhetően magáénak mondhatja az arab államok részvételét, lehetővé teszi, hogy egy életképes, demokratikus és független palesztin állam megalakulása felé tehessünk lépéseket, ami békében és biztonságban él Izrael mellett.
Az Európai Unió mind a Négyesen belül, mind pedig azon kívül megmutatta, hogy megbízható, pártatlan partner, amely a felek közti párbeszéd sikeressége mellett kötelezte el magát. Így tehát továbbra is kiállunk a politikai folyamat, valamint egy palsztin állam alapjai megteremtésének küldetése, illetve a palesztin területek gazdasági fejlődésének támogatása mellett.
A Négyes és a miniszteri Ad Hoc Kapcsolttartó Bizottság New Yorkban szeptember 23-án, illetve 24-én megtartott ülései újból hangsúlyozták, hogy a nemzetközi közösség támogatja a folyamatban levő diplomáciai erőfeszítéseket. A Négyes üléseiről szóló végső közleményben az Európai Unió és a Négyesben található partnerei a Gázai-övezetben uralkodó helyzettel kapcsolatos aggodalmaiknak adtak hangot, és kihangsúlyozták a folyamatos humanitárius és sürgősségi segítség, valamint a palesztinoknak nyújtandó alapvető szolgáltatások fontosságát.
Továbbá a Négyes képviselője, Tony Blair, figyelmeztetett arra, hogy sürgető szükség van a palesztin gazdaság és a megfelelő intézmények fejlesztésére, a palesztin állam jövőbeli megfelelő működésének előfeltételeként. Kihangsúlyozták, hogy fontos, hogy a Négyes képviselői többéves gazdasági és intézményi tervet készítsenek a palesztin területek számára. Ezt, valamint a nemzetközi közösség nyújtotta pénzügyi és technikai segítség mobilizálásának szükségességét ezekhez a projektekhez az Ad Hoc Kapcsolttartó Bizottság megbeszélésén belül miniszteri szinten ülésező nemzetközi adományozó államok is kihangsúlyozták.
Számos nemzetközi jelentés említi azt, hogy ezen területeken romlanak a lakosság humanitárius feltételei; ami a szegénységnek és erőszaknak táptalajt nyújtó, a radikalizmust és szélsőségességet támogató helyzet - egy olyan körforgás, amit azonnal meg kell szakítani. Amennyiben alkalmazzák a szeptember 19-i izraeli döntést, ami ellenséges területnek nyilvánította a Gázai-övezetet, valamint lehetőséget látott a Gázai-övezetben alkalmazható szankciók körének bővítésére, akkor az potenciálisan elmérgesítheti a jelen helyzetet. Bár az Európai Unió elismeri Izrael legitim önvédelmi jogát, hangsúlyozza annak szükségességét, hogy az izraeli hatóságok figyelmesen mérlegeljék döntéseik következményeit és folyományait a Gázai-övezet lakosainak fényében.
Az Európai Unió következetesen megerősítette a Gázai-övezetben folytatott humanitárius segítséggel kapcsolatos teljes körű kötelezettségvállalását. Az Unió a legjelentősebb támogató. 2006-ban az Unió teljes támogatása a Bizottság és a tagállamok részéről elérte a 688 millió eurót. 2007-ben a Bizottság több, mint 425 millió eurót utalt ki, megosztva a humanitárius és a szociális támogatás között, ami stratégiai segítség az állam létrehozásához, valamint tanácsokat adott a gazdasági reformokhoz. Az év végéig három hónappal meghosszabbított Átmeneti Nemzetközi Mechanizmus a támogatói segítség eljuttatásának az egyik eszköze, a terület összetett helyzetének fényében. Továbbá a Bizottságnak szándékában áll újrastrukturálnia az Abbas/Fayad-kormánynak nyújtott támogatást, hogy az még hatékonyabb és gyümölcsözőbb legyen.
Úgy véljük azonban, hogy nem szabadna, hogy az Európai Unió egymagában viselje a pénzügyi terhet, és így kívánatos lenne, ha egyéb partnerek is, főleg az arab államok, hozzájárulnának ehhez a munkához, és vállalnák a palesztin állam megalakításának bizonyos költségeit. Az EU kihangsúlyozta a Gázai-övezet belépési és kilépési pontjai újbóli megnyitásának fontosságát azzal a céllal, hogy biztosítsák az emberek és javak mozgását a hozzáférésről és mozgásról szóló megállapodásnak megfelelően
Az európai támogatás támogatni kívánja a magánszektort, a gazdaság fejlődésének hosszú távú motorját is, főleg azzal, hogy támogatja a palesztin kormányt abban, hogy kiegyenlítse tartozásait a magánszektorral. Ezek olyan rövid távú megoldások, amiknek nem szabad szem elől téveszteniük a hosszú távú célt, a palesztin gazdaság és államháztartás gazdasági fejlődését. Valójában a hosszú távú célt kellene felmérni, hogy a jelenlegi sürgősségi segítség helyzetéből elindulva fokozatosan el lehessen jutni a gazdasági támogatás szakaszába - azaz átmenet a gyűlöletből a kereskedelembe.
a Bizottság tagja. - Tisztelt elnök úr! Két héttel ezelőtt New Yorkban voltam, ahol a nemzetközi közösség számos megbeszélést tartott a palesztin kérdés ügyében. Ez fontos ülése volt a Négyesnek, melynek én I állandó tagja vagyok az EU-s küldöttség és egy Ad Hoc Kapcsolttartó Bizottság részeként; ezek az ülésen Palesztina fő támogató vesznek részt, előkészítve egy megígért konferenciát, melyre valószínűleg December végén kerül sor a jelenleg tervezett nemzetközi találkozót követően.
Valamennyiünk számára az a legfontosabb eredmény, hogy - amint azt a hivatalban levő elnök már említette - valóban döntő lehetőség nyílik a regionális és nemzetközi partnereknek arra, hogy hatékonyan támogassák a békefolyamatot. Ismerve ennek nehézségét azt kell, hogy mondjam, hogy legalábbis megfontoltan optimista vagyok annak a komoly és jelentős megbeszélésnek kilátásairól, melynek az Egyesült Államok ad otthont idén novemberben. Szeretnék köszönetet mondani azoknak, akik említették közreműködésünket, de engedjék meg, hogy nagyon egyértelműen szóljak arab partnereinkhez, mivel ők azok a partnerek, akiknél még nem került sor olyan hozzájárulásokra, mint nálunk. Nyomatékosan felszólítom őket, hogy ugyanezt tegyék meg arab barátaikért. Készen állunk arra, hogy a jövőben is betöltsük szerepünket, és valóban reméljük, hogy ez a Közel-Keletről szóló nemzetközi megbeszélés jelenti a folyamatosabb, pozitívabb tárgyalások és remélhetőleg a helyes pillanatban egy olyan palesztin állam felé tett lépést, ami biztonságos határokkal él Izrael mellett.
Természetesen jól tudom, hogy sokkal nehezebbé vált a humanitárius segélyek szállítása a Gázai-övezetbe. Például fel kellett függesztenünk a Bizottság humanitárius irodája által finanszírozott két projektet a víz és higiénia területén. A műveleteket végrehajtó partnereknek nem sikerült bejuttatni a szükséges anyagokat, mivel megtiltották az olyan dolgok bevitelét, mint kórházi pótalkatrészek vagy vízpumpák.
Az Európai Unió nem késlekedett a helyzetre adott válasszal. Sőt, épp ellenkezőleg; a megszállt palesztin területnek, a Gázai-övezetet is beleértve, eddig példa nélkül álló mennyiségben nyújtott humanitárius és sürgősségi támogatást. Továbbra is támogatjuk a UNRWA értékes munkáját a Gázai-övezetben. Michel biztos úr mostanában vezetett be egy új támogatást a Világélelmezési Programon keresztül, hogy kielégítse a legrászorultabb palesztinok alapvető igényeit. Az alacsony jövedelműeknek és szociális nehézségekkel küzdőknek nyújtott közvetlen sürgősségi támogatásunk tovább folytatódik szociális segélyeink kifizetésével. Szeptemberben 35 000 szegény családnak adtunk támogatást a keleti parton és Gázában. Ez mutatja azt a hozzáadott értéket, amit az ideiglenes nemzetközi mechanizmusok képviselnek, melyek hatékonyan tudnak működni szerte a megszállt palesztin területeken. Szeptembertől a Gázai-övezetnek részünkről juttatott üzemanyag meghaladta a 90 millió litert. Ez az üzemanyag biztosítja a helyi lakosság áramszükségletének 25%-át, azaz egynegyedét.
Ezen okokból arra kértem a Négyest legutóbbi, New Yorkban megrendezett ülésünkön, hogy terjesszük ki ezt a pénzügyi mechanizmust decemberig. Ugyancsak New Yorkban számos ülésen és különböző partnerekkel folytatott megbeszélések során újfent többször kértem a hozzáférésről és mozgásról szóló tervezetben történő előrelépést. Nagyon örülünk annak, hogy Tony Blair komoly figyelmet fordít erre, mivel azt szeretné, ha meglenne ezen a területen a fejlődés gazdasági lehetősége. Ez természetesen a mozgás és a hozzáférés szabadsága nélkül nem lehetséges az izraeli kormány indokolt biztonsági aggályai dacára. Azt hiszem, hogy sokkal többet lehetne és kellene tenni, de ehhez több politikai akarat kellene, mint amit eddig tapasztaltunk.
Ugyancsak egyetértek a Parlamenttel abban, hogy a gázai átkelők bezárása borzalmas következményekkel jár az egyébként is elszegényedett lakosság megélhetése, valamint a szükséges humanitárius válasz szempontjából. A Karniban található átkelőhelyet már majdnem négy hónapja bezárták, így segélyünknek Karem Shalomon és Sufán kellett keresztül mennie. Ezt csak ideiglenes dolognak tekintjük, egyrészt, mivel nem megfelelők ezen átkelők adottságai, és így plusz kezelési költségek merülnek fel - akár a segélyszállítmányok költségeinek 40%-át is elérő mértékben -, másodszor pedig, mivel azon felszerelésekre kiszabott korlátozások, melyeket Gázába szeretnénk vinni, problémát jelentenek munkánkban.
Ezt állítva lépéseinknek a Gázai-övezet illegális átvételét is figyelembe kell vennie. Politikánk megfelel a Négyes iránymutatásának, valamint a Palesztin Hatóság legitim kormánya pozíciójának, és természetesen támogatjuk Mahmoud Abbas elnököt. Szeptember 23-án mi és a Négyes többi partnere elég egyértelművé tettük álláspontunkat. Komoly aggodalmunknak adtunk hangot a főbb átkelőhelyek folytatódó bezárása kapcsán. Egyetértettünk a folytatódó, akadálymentes sürgősségi és humanitárius segítség fontosságában, és kiálltunk az alapvető szolgáltatások biztosításának folytatásáért.
Végül engedjék meg, hogy a Ciszjordánia helyzetéről is szóljak, amiről nem szabad megfeledkezni. Az izraeli hatóságok ellenőrzési pontok csökkentésével kapcsolatos bejelentései ellenére az igazság sajnos pont ellentétes képet mutat: romlik a helyzet. Nem csupán a betelepítési politika és a biztonsági válaszfalak építése folyik, hanem 48 új ellenőrzőpontot is megnyitottak az OTCHA legfrissebb jelentése szerint.
Alapvető fontosságú, hogy előrelépést tapasztaljunk a hozzáférésről és mozgásról szóló terv tekintetében. Máskülönben romlanak a jövőbeli fenntartható palesztin állam esélyei. Engedjék meg, hogy hozzátegyem, hogy - tekintettel a Külügyi Tanács következő ülésére - már előkészületek történtek egy olyan tanácsi határozat megalkotására, mely nagyon határozottan kihangsúlyozza a borzasztó gázai helyzetet, és aláhúzza az akadályoztatásmentes, zavartalan sürgősségi és humanitárius segítség fontosságát.
a PPE-DE képviselőcsoport nevében. - Tisztelt elnök úr! Újra itt állunk és ismételjük: döbbenetes a gázai helyzet. Újfent egyetértünk valamennyien: valamit tenni kel. Így az a megtiszteltetés ért, hogy a PPE-DE képviselőcsoport nevében előterjeszthetem ezt a határozatot, és üdvözölhetem a Marylandi Egyezményt támogató 5. cikket. Azonban - őszintén szólva - lehet pozitív, amikor tudom, hogy mi sürgettük és én hívtam ide Önöket még a nyár előtt, hogy készen álljunk a humanitárius válságkezelésre és készenléti tervezésre?
Sokan Önök közül azt gondolták, hogy külföldi beavatkozást kérek. Nem! Egyszerűen tudtam, hogy ha készen állunk a humanitárius fellépésre, akkor az segít bennünket abban, hogy szükség esetén gyorsan reagáljunk. Október van, és nem jutottunk sokkal messzebbre.
Természetesen a gázaiak megérdemlik segítségünket: azonnali és rövid távú, gyors intézkedésünket. De többéves, a Távol-Kelettel folytatott együttműködéssel a hátunk mögött jól tudjuk, hogy a gyors javítások nem számítanak. Amire itt valóban szükségünk van az, hogy megoldjuk a palesztinok szenvedését okozó problémákat.
Itt sokan azt gondolhatják - és én határozottan ellentétes állásponton vagyok - Izrael a szenvedés egyetlen oka. Először 1990-ben voltam a Gázai-övezetben. Láttam Hodeidát, Tantát, Benghazit, Ismailiát - csak hogy megnevezzek néhány egyéb helyet a Közel-Keleten, melyek nagyon hasonlónak tűnnek: nincs megszállás, nincs katonai beavatkozás. Rossz vezetés, korrupció, nepotizmus, politikai rezsimek - ezek jelentik a Pudelskernt. Meg kell neveznünk őket; koncentrálnunk kell arra, hogy miként segíthetünk azoknak, akik mindkettőtől szenvednek.
Türelmesnek kell lennünk ahhoz, hogy meglássuk az igazságot, hogy megfelelően és objektíven elemezzünk, hogy megtervezzük a segítséget, személyre szabott projekteket készítsünk el, hogy pénzt fektessünk be, tanuljunk, illetve vezessünk. És hogy engesztelhetetlenek legyünk. Kemények és megbízhatók.
Gázában a törökök, a britek, egyiptomiak, izraeliek, amerikaiak és európaiak mind-mind részei a problémának. Azonban legnagyobb részt maguk a palesztinok. Csak segíteni tudunk nekik. Fel kell hagyniuk mindennemű fenyegetés, visszaélés, erőszak, terrorizmus és gyilkosság használatával. Véget kell vetniük a korrupciónak. Meg kell állítaniuk a nepotizmust és a basáskodást.
a PSE képviselőcsoport nevében. - (NL) Tisztelt elnök úr! Július közepe óta, amikor a Hamasz megszerezte a hatalmat Gázában, másfélmillió embert zártak be egy szarvasmarhafarmra, amit a lakosok maguk gettónak neveznek. Még a rákbetegeket sem engedik ki a régióból. Izrael azon a véleményen van, hogy ellenséges környezetben élnek. Az egyetlen dolog, ami beérkezik az étel, a gyógyszerek és néhány humanitárius dolog - de az emberek nem tudnak pusztán liszten, lencsén és gyógyszereken élni.
Izrael abszurdan szűk meghatározást használ a humanitárius javakra. A gyógyászati eszközök alkatrészeit nem lehet importálni, a vízellátó rendszert nem lehet javítani. Állandó az a fenyegetettség, hogy Izrael megszakítja az energiaellátást. Gáza gazdasága összeomlott, az emberek munkanélküliek és levertek, és nincs pénz. Elkezdi felütni a fejét az alultápláltság. A blokád csüggedést, dühöt és gyűlölködést szül, nem békét. Gáza elfogadhatatlan humanitárius válságot él meg.
A következő napirendi pont egy vita a Bizottság kommunikációjáról az Európai Unió tengerészeti politikájával kapcsolatban.
a Bizottság tagja. - Tisztelt elnök úr! Nevezetes nap a mai. Pontosan 500 évvel ezelőtt készítette el Martin Waldseemüller, egy német térképész meglepő vízióját egy szép új világról, melyben Európa óceánjain és tengerein keresztül kapcsolódott Afrikához, Ázsiához és az amerikai kontinenshez. Ugyancsak október 10. volt az a nap, amikor a portugál király megbízta Bartolomeo Diazt, hogy keressen egy Ázsiába vezető kereskedelmi utat, továbbá az Egyesült Államokban ugyancsak a mai napon ünneplik azt, hogy Kolombusz felfedezte az Újvilágot. Így tehát méltán emlékezhetünk erre a napra a tengerészet világában.
A magam részéről büszke vagyok, hogy eljöhettem a mai napon a Parlamentbe, hogy Európa új és izgalmas tengerészeti jövőjéről beszéljek. Ez egy olyan jövő, ami Európa múltból kapott erős tengerészeti örökségére épít, és ami mégis stratégiai szempontból előre tekint, hogy meghatározza, mennyire lehet fokozni Európa jólétét és prosperitását, mely oly szorosan kötődik az óceánokhoz és tengerekhez.
Az óceánokkal és tengerekkel kapcsolatos eltérő elképzelésünktől vezérelve a Bizottság a mai napon korábban integrált tengerpolitikát javasolt az Unió számára. Az Európai Unió fennállásának 50 éve alatt először ismerte el határozottan, hogy integrált megközelítés szükséges a tengerek és óceánok kapcsán. Ez a radikális kiindulási pont eredete abban a kényszerítő érvben rejlik, miszerint gyakorlatilag minden olyan nagyobb kérdésnek van tengerészeti vetülete, mellyel Európa napjainkban szembenéz - energia, klímaváltozás, innováció, nemzetközi versenyképesség, munkahelyek létrehozása, környezetvédelem, kereskedelem, közlekedés és így tovább. Bármelyik ágazatra is nézünk, erős kapcsolatokat találhatunk azok és a tengerészeti szektor között. Eszetlen, mondhatni megfontolatlan lenne tehát az Európai Unió részéről, ha ezeket a politikai területeket anélkül működtetné, hogy számba venné azok egybeeséseit a tengerészeti ügyekkel. Egy olyan egységes elképzelésre van szükségünk, ahol a politizálás egységes és mindent felölelő módon folyhat, így maximalizálva az ezen komoly és összetett összefonódásokban rejlő lehetőségeket.
Egy olyan időben, amikor a globális felmelegedésről, a globalizációról folynak megbeszélések, és az EU versenyképességének javulását újabb okok sürgetik, az ember nehezen mellőzheti egy olyan tengerészeti stratégia tagadhatatlan szükségességét, ami közvetlenül kezeli ezeket a kérdéseket. Örömömre szolgál a mai napon, hogy bejelenthetem, a Biztosok Testülete támogat egy olyan integrált politikai dokumentumot, ami kifejezetten azt adja, amit az Európai Unió mostanáig nélkülözött: egy valóban egységes elképzelést a tengerekről és óceánokról. Ez nem csupán a halászatokról és hajózásról, a kereskedelemről és a regionális fejlesztésről, a kutatásról és a foglalkoztatásról, vagy a környezetről és a harmadik országokkal fennálló kapcsolatokról szól. Ez egy olyan politika, ami felöleli mindezeket, összegyűjti ezek erősségeit és egy kölcsönös kapcsolatban levő egészként kezeli őket. Ez egy olyan politika, ami a közösségi politikákból táplálkozik, és egyben táplálja is azokat.
A mai napon korábban a Testületben tartott megbeszélésen valójában ez egy elfogadott dokumentumcsomag volt. Ez a csomag három kulcsfontosságú részből áll. Az első a kommunikáció, ami részletezi az Európai Unió fent említett integrált tengerpolitikáját. Ehhez egy tevékenységi terv is társul, ami körvonalazza a politika végrehajtásával kapcsolatos első lépéseket. Ott van továbbá egy közlemény, ami közzéteszi a széleskörű és mérhetetlenül sikeres egy éven keresztül folyó nyilvános konzultáció eredményeit.
Úgy vélem, gyorsan fel fogják ismerni a csomag fő elemeit, mivel nagyban tükrözik azokat a prioritásokat, melyeknek pont Önök adtak hangot. Engedjék meg, hogy csak a következőket említsem: Európa erősségeinek kihasználása a klímaváltozás legyőzésére kutatáson és innováción keresztül, a sebezhető partszakaszok pontosabb tervezésén keresztül, valamint azáltal, hogy vezető szerepet vállalunk a nemzetközi tárgyalásokban; egy európai stratégia a tengerkutatásért és kötelezettségvállalás a kiváló tengerkutatási technológiáért és innovációért, hogy segítsünk megfelelni a növekedéssel és munkahely-teremtéssel kapcsolatos lisszaboni célkitűzéseknek, valamint hogy teljes mértékben kihasználjuk az új technológiákban rejlő lehetőségeket; a tengeri közlekedés jobb szabályozása, hogy segítsünk egy valódi, akadálymentes európai tengeri közlekedési övezet létrehozásában a belső piacon, és hogy támogassuk Európa külkereskedelmét a globalizáció ezen területén; tekintettel a gazdasági növekedést hajtó kritikus szerepére és megvizsgálva, hogyan erősítheti az EU-s finanszírozás leginkább a fenntartható növekedést és lendítheti fel a jólétet a távoli és hátrányos helyzetű régiókban; annak biztosítása, hogy a fejlődés minden formája figyelembe veszi a környezetvédelmi hatásokat azáltal, hogy támogatja a környezetbarát szállítást, csökkenti a szennyezési kockázatokat, valamint támogatja az ökoszisztéma-alapú halászatokat; a tervezési eszközök, adatbázisok és horizontális támogatás jobb alkalmazása a tengeri és partmenti területek döntéshozatalának támogatására, valamint hogy biztosítsák a szabályok nemzetközi szintű betartását; a tengerészeti klaszter és regionális központjainak támogatása Európa versenyképességének növelése érdekében.
Ez kifejezetten azon kis cégeknek segít, akik olya fontos részei Európa korszerű csúcstechnológiát alkalmazó tengerészeti iparágainak. Segíteni fog abban, hogy felismerjük a partvidéki és tengeri turizmusban rejlő hatalmas lehetőségeket, és további elemet jelent a tengerészeti munkák vonzerejének növelésében.
A Bizottság a mai napon elfogadott egy olyan közleményt is, melynek célja a tengerészeti munkahelyek vonzerejének növelése azáltal, hogy bevezeti az Európai Unió munkaügyi törvényi szabályozásának számos részébe tartozó tengerészek és halászok által tapasztalt kirekesztések felülvizsgálatát. Ez egy sok közénk tartozó érdekeltet nyugtalanító, érzékeny terület. A mai napon kiadtak továbbá egy háttéranyagot is, mely az Európai Unió energiapolitikája és tengerpolitikája közti fontos kapcsolatokat taglalja.
Valamennyien jól tudjuk, hogy hatalmas kihívások várnak ránk. Ahhoz, hogy szembenézzünk ezekkel, konkrét javaslatokra van szükségünk - olyan javaslatokra, melyek elég ambiciózusak ahhoz, hogy szembenézzenek későbbi kihívásainkkal. Az elmúlt évszázadokban a tengerek és az óceánok új és izgalmas lehetőségek kapuját nyitották meg Európa számára. Most, a 21. század hajnalán, reméljük, hogy felfedezzük lehetőségeink saját, modern Újvilágát. Hiszem, hogy valóban valami új kezdetén vagyunk. Továbbá azt gondolom, hogy a mai napon elfogadott csomagban részletezett lépéseket mozgásba hozva határozottan arra az útra állítjuk Európát, ami ezen lehetőségek újfajta felfedezéséhez vezet. Ahogy a közmondás mondja, "aki mer, az nyer” és bár ez igaz, és minden bizonnyal része a minket hajtó ösztönzésnek, érdemes megjegyezni, hogy a múlt felfedezőútjaihoz hasonlóan a mai vállalkozásnak is lesznek költségei.
Az első szakaszra 2008-ban kerül sor, melyet különféle előkészítő intézkedések jellemeznek majd; ezekhez egyéb partnerek bevonására is szükség lesz, az Önök támogatásával biztosítanunk kell a szükséges finanszírozást. Ezek a lépések közvetlen következményei a július 12-I jelentés mögött meghúzódó elgondolásoknak, ahol örömmel láttam, hogy egyértelműen jelezték e lépésekkel kapcsolatos támogatásukat. Számos egyéb támogató eljárás van, amelyek már most eléggé fejlettek, és melyek magukban foglalják a kikötői politikáról szóló egyik október 17-i közleményt, egy másikat az illegális, be nem jelentett és szabályozatlan halászatról, valamint egy harmadikat a fenntartható turizmusról. Ezeket később a tengerészeti klaszterek és a tengeri kereskedelem kapcsán tett lépések követik. Ezek kiegészítése jelenti majd azok lisszaboni, október 22-én megrendezésre kerülő megbeszélés témáját, melyen 27 tagállam tengerészeti ügyekért felelős miniszterei vesznek részt, magában foglalva többek között a közlekedési, halászati, környezetvédelmi és védelmi minisztereket. Ez egy későbbi tárgyalásba fog csatlakozni, melyre decemberben kerül sor az Európai Tanácsnál ezen politika szentesítésének céljából.
Így tehát a mai nap nem az út kezdete, de nem is a vége. Azonban jelentős mérföldkő, mely jelentős elmozdulást mutat azon gondolkodási időszaktól, melyet Önök a Parlamentben kértek tőlünk, és amit mi itt, a Bizottságban keresünk: a tettek ideje.
Az Európai Parlament kulcsfontosságú szerepet játszott ebben a folyamatban, és felbecsülhetetlen értékű visszajelzést szolgáltatott nekünk. Így tehát szeretném újra kifejezni hálámat a Parlamentnek általában, valamint azoknak az előadóknak és képviselőknek, akik különös érdeklődést mutattak, kifejezetten ezen project irányába. Különösen örülök annak, hogy részt vehettem számos, a Parlamentben történt meghallgatásnak és megbeszélésnek. Őszintén várom e párbeszéd .folytatását. A Parlament ezen politika fejlődésében továbbra is központi szerepet tölt be. A tengerpolitika sikerének elérése nem olyan dolog, amit a Bizottság önmagában meg tud vagy meg akar tenni. Sikere a közös megközelítés fenntartásán múlik. Remélem, számíthatok folyamatos együttműködésükre.
Amint azt beszédem elején már említettem, a mai egy igazán jeles nap. Egy új és izgalmas kalandhoz bontottuk ki vitorláinkat. Ez egy olyan kaland, amiben bízunk, és úgy véljük, hogy nagyobb és hosszan tartó jólétet hoz Európának. Tengernyi lehetőség van előttünk.
(DE) Tisztelt elnök úr! Tisztelt biztos úr! Szeretném tolmácsolni a Tengeri Szállítási Politika zöld könyvével kapcsolatos parlamenti előadó, Willi Piecyk úr bocsánatkérését. Nem tud ma jelen lenni, és az én tisztem átadni jókívánságait.
Nagyrabecsülésemet szeretném kifejezni - a Környezetvédelmi Bizottság tagja vagyok - a hajók szárazföldi közlekedési összeköttetései kapcsán. Ez benne foglaltatott, és, ha ez ehhez hasonló döntést tudunk hozni, az nagyon jó az európai levegő minőségének javításához, valamint hasznos a CO2-kibocsátás csökkentésénél. A tengeri szállítási politikáról szóló zöld könyvben azt fejtegetik, hogy a hajókat is bele kellene foglalni a kibocsátáskereskedelmi rendszerbe. Csak az első olvasatnál tartunk azzal kapcsolatban, hogy a légi forgalmat beemeljék a kibocsátáskereskedelembe.
A légi közlekedéssel kapcsolatban sem született rendelkezés a Kiotói Jegyzőkönyvben, és így nagyon gyakorlati a következő kérdés: mikor akar a Bizottság előterjeszteni egy olyan javaslatot, ami a tengeri közlekedést is bevenné a kibocsátáskereskedelembe?
Tisztelt elnök asszony! Hadd emlékeztessem a Házat a Törökország részéről néhány évvel ezelőtt a Ciprusi Köztársasággal kapcsolatos valamennyi szállításra kiszabott folytatódó embargóra az EU tengerpolitikájáról szóló bizottsági közlemény alkalmából. Ez az embargó jelentős csapást mér nem csupán Ciprus, hanem a teljes EU hajózási iparágára.
Angolul beszélek. Igazán érdekes lenne, ha lenne tolmácsolásunk angolról angolra.
Csupán arról az embargóról beszéltem, amit Törökország vetett ki évekkel ezelőtt Ciprusra, és azt mondtam, hogy ez komoly károkat okoz nem csupán Ciprusnak, ami egy tagállam, hanem általában véve az Európai Uniónak.
Hadd kérjem meg újra a Bizottságot, hogy erőfeszítései fokozásával győzze meg a török kormányt, hogy ismét vegye fontolóra azon döntését, hogy továbbra is fenntartja az EU egyik tagállamának hajózására kiszabott tisztességtelen és szükségtelen embargót.
Értem, hogy engedékenynek - inkább engedékenynek - kell lennünk Törökországgal, de fogy a türelmünk. Elvégre is milyen tengerpolitikánk lehet, amennyiben egy tagállamunk hajói nem használhatják egy tagjelölt állam kikötőit annak hajózási útvonalain?
Biztos úr! Meg tudná kérem erősíteni, hogy ennek a kérdésnek sürgős és komoly figyelmet szentel?
Tisztelt elnök asszony! Gratulálni szeretnék Borg biztos úrnak ehhez a nagyon nagy örömmel fogadott és fantasztikus tevékenységi tervhez, ami különösen a számomra érdekes halászati kérdéseket érinti: a tengeri felügyelet integrált hálózatát, ami úgy gondolom, abszolút elengedhetetlen, amennyiben javítani akarunk a biztonságon; az illegális, be nem jelentett és szabályozatlan halászat megszűntetését; annak a tervét, hogy beszüntessük a pusztító mélytengeri halászatot a nyílt tengeren; azt az elképzelést, hogy javítsuk a halászati iparágban dolgozók feltételeit, mivel ezek a munkák jelentik a legveszélyesebb és legrosszabbul fizetettek egyikét az EU-ban; javuló együttműködés a parti őrséggel; a visszaengedett halak visszaengedése és az akvakultúra előmozdítása, ami 65 000 teljes munkaidejű állást biztosít az EU-ban - ezek mindegyike csodálatos.
Különösen tetszik a tengerészeti területi tervezés irányába mutató ütemterv ötlete, és kérdésem kifejezetten erre a témára irányul. Ki fog ezért fizetni? Egyes tagállamok már megtették. Már vannak területi tervek a hajózási területeikre. Azt hiszem, kereskedelmi értékük lesz ezeknek a tengeri területi terveknek. Közben ki fogja megfizetni ezeket?
a Bizottság tagja. - Tisztelt elnök asszony! Ami a tisztelt képviselő úr, Groote úr részéről feltett kérdést illeti a CO2-kibocsátással kapcsolatban: szeretném hangsúlyozni azt a tényt, hogy a tengeri közlekedéssel kapcsolatos vízi járművekből származó kibocsátás abszolút értékben alacsonyabb, mint egyéb kategóriákban, így például a levegőben, vagy akár az utakon.
Azonban egyenként nézve igaz, hogy az egyes vízi járművekből származó CO2-kibocsátás jelentős. Így tehát érdemes lépéseket tenni, és arra bátorítani a hajózási iparágat , hogy tegye meg a CO2-csökkentéshez szükséges lépéseket, amennyiben maximalizálni szeretnénk a tengeri közlekedés növekedési potenciálját - mivel nem kétséges, hogy hatalmas lehetőség rejlik a tenger közlekedés további növelésében, azonban ennek a CO2-kibocsátások csökkentésével együtt kell bekövetkezniük, amennyiben olyan helyzetet szeretnénk elérni, ami a tengeri közlekedést még felhasználóbarátabb színben tűnteti fel.
Ehhez fontos kihangsúlyozni azt a tényt, hogy mivel globális iparággal foglalkozunk, a kezdeményezéseket mindenekelőtt a nemzetközi fronton kell meghozni. Így tehát nemzetközi törekvésre kell sort keríteni, és az Európai Uniónak fel kellene készülnie arra, hogy vezető szerepet vállaljon a Nemzetközi Tengerészeti Szervezeten belül, annak érdekében, hogy meghatározza a CO2-kibocsátással kapcsolatos normákat. Fejlődés hiányában a Bizottság egyéb lehetőségeket is megfontolhat annak érdekében, hogy olyan helyzetet teremtsen, ahol a CO2-kibocsátást hatékonyan csökkentik.
A közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben
A következő napirendi pont a Nők Jogaival és az Esélyegyenlőséggel Foglalkozó Bizottság nevében Raül Romeva i Rueda által összeállított jelentéssel (Α6-0338/2007) kapcsolatos vita a következő témában: közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben (2007/2025(ΙΝΙ)).
előadó. - (ES) Tisztelt elnök asszony! Bár az asszonyok meggyilkolása globális probléma, vannak a világnak olyan szegletei, melyek mind a jelenség nagysága, mind pedig annak összetettsége miatt paradigmatikus esetek lettek.
Ezek a helyek sajnálatos módon számos olyan problémát is tükröznek, melyek különböző mértékben ugyan, de azon társadalmakat érintik, melyeket patriarchális kultúrán alapuló társadalmi minták irányítanak. Ez a helyzet például Mexikóval és Közép-Amerika országaival.
Valójában Mexikó volt az, ahol az asszonygyilkosság koncepciója elkezdett alakot ölteni, főleg akkor, amikor a Mexikói Köztársaságban a Marcela Lagarde kongresszusi képviselőnő elnöksége alatt működő, az asszonygyilkossági esetek kutatásával és bíróság elé állításával foglalkozó különleges ügyészség megalkotta az említett koncepciót, és idézem, 'az emberiség ellen elkövetett összes, lányokat és asszonyokat érintő bűntett, mely magában foglalja a bűncselekményeket, emberrablásokat és eltűnéseket az intézményi összeomlás kontextusában'.
Röviden: ez a jogállam csődje, ami pártolja a büntetlenséget. Bár a koncepció a kidolgozás folyamatában van, egyesek azt javasolják, hogy az 'asszonygyilkosság' szót használjuk, hogy szembeállítható legyen az 'emberölés' kifejezéssel.
Azt mondtam, hogy bár a koncepció folyamatosan alakul, egyesek úgy érzik, hogy asszonygyilkosságról kell beszélni ahhoz, hogy szembeállíthassuk az emberölés fogalmával, és fontos, hogy amire felhívja a figyelmet, az korunk egyik legaggasztóbb jelensége: asszonyok meggyilkolása azzal az egyszerűn indokkal, hogy nők.
Az utóbbi két év során az Európai Parlament komoly munkát végzett ebben a kérdésben, és holnap, október 11-én ennek a folyamatnak fontos mérföldkövéhez érünk akkor, amikor a Plenáris elfogadja a jelentést a következő témában: közép-amerikai és mexikói asszonygyilkosságok, és az Európai Unió szerepe az e jelenség elleni küzdelemben.
A jelentés továbbá egy hosszú és intenzív, valamennyi érintett ágazattal folytatott párbeszédfolyamat, és számos politikai csoportok közti kompromisszum eredménye. Szeretném megragadni ezt az alkalmat, hogy köszönetet mondjak valamennyi árnyék-előadónak támogatásukért, valamint, hogy tájékoztassam Önöket arról, hogy a mai napon jelen van Marjo Searle és Arsène Van Nierop, a Mexikóban meggyilkolt Brenda, illetve Hester édesanyja.
Ezen jelentés elfogadásával az Európai Parlament összhangba kerül más intézményekkel, melyek már kifejezték a témával kapcsolatos álláspontjukat. Így tett az Európai Tanács, az Egyesült Nemzetek Szervezete, valamint számos parlament és kormány szerte a világon. Tartalma jelentős előrelépést képvisel, mind a probléma meghatározása terén, mind pedig abban, hogy számos fél felelősséget vállal a megszűntetése elleni küzdelemben.
A jelentés egyik alapelve mindenféle elemzés kezdőpontjaként felismeri, hogy ezen bűncselekménynek számos oka és formája létezik.
Kétségtelen például, hogy Ciudad Juárez nagy publicitást kapott esete - 1993 óta több, mint 400 asszonyt öltek itt meg - nagyban kapcsolódik ahhoz a tényhez, hogy határváros az ilyen területek tipikus problémáival. Azonban számos olyan tényező van, ami az erőfeszítések összpontosítását és integrált közösségi intézkedések megvalósítását teszik szükségessé.
Ezek az intézkedések a következőket foglalják magukban: megelőzés, beruházás az egyenlőségre oktatásra és a patriarchális kultúra eltörlésére; javulás az adatgyűjtésben és a törvényszéki nyomozásban; a bűncselekmények bejelentésének megkönnyítése és felgyorsítása; a rendőrök, bírók és orvosok képzése az ilyen típusú bűnügyek kapcsán; a helyi cégek és a területen működő nemzetközi vállalatok ellenőrzése, melyek közül sokan borzasztóan sebezhető helyzetnek teszi ki a női dolgozókat; törvényi reformok és a szabályozások áthelyezése a társadalom megfelelő szintjére; és végezetül, különös hangsúly az áldozatok és családjaik támogatására.
Azonban szeretnék beszámolni az utóbbi témáról, és mélységesen bánom, hogy az áldozatokat számos alkalommal lenézik, sőt, akár kriminalizálják; családjaikat zaklatják, sőt, akár azzal is megvádolják, hogy rontják egy város vagy egy ország jó hírét, csupán azért, mert szeretnék felhívni a figyelmet a problémára, és mivel igazságot akarnak követelni, és azt is teszik.
Nyilvánvalóan a javasolt intézkedések megvalósításának fő és legnagyobb felelőssége a közvetlenül érintett országok kormányzati intézményeit terheli, és ebben az esetben kézenfekvő, hogy ezek az országok Mexikó és Közép-Amerika országai.
Azonban, nem feledkezve meg arról, hogy az Európai Uniónak társulási egyezménye van az előbbivel, ami egyébként tartalmaz egy kitételt a demokráciáról és az emberi jogok tiszteletéről, valamint arról, hogy egy hasonló megállapodása van folyamatban a közép-amerikai régióval, több, mint indokolt, hogy az európai intézmények állást foglalnak, és specifikus kötelezettséget vállalnak ezen probléma kapcsán.
Ezt senkinek sem szabadna úgy értelmeznie, hogy az Európai Unió beavatkozik egy másik ország belügyeibe, főleg tekintettel arra, hogy bár jelentős előrelépések történtek, főleg törvényhozási szempontból, amint azt a jelentés is elismeri, a probléma nagysága nagyobb erőfeszítéseket és elkötelezettséget tesz szükségessé az egész világ, főleg Európa részéről.
Röviden szólva: remélem, hogy mindezen hónapok után elértük a megállapodás és a konszenzus szükséges szintjét, és így holnap a szavazás alkalmával ezt a határozatot a Ház többsége elfogadja, és végül egyértelmű és határozott üzenetet küldünk arról, mit is jelent a nőkkel szembeni erőszak elleni küzdelem, főleg az érintett országokban.
a Bizottság tagja. - Tisztelt elnök asszony! Nőként és a Bizottság tagjaként mindenekelőtt köszönetet szeretnék mondani a Nők Jogaival és az Esélyegyenlőséggel Foglalkozó Bizottságnak a nők védelméért Európában, sőt, szerte a világban.
Ez a ma bemutatott jelentés valóban a nemi alapú erőszak elleni globális küzdelem összefüggésében értelmezendő. Ez az, ahogy mi látjuk a helyzetet, és nagyon köszönöm Romeva i Rueda előadó úrnak amit mondott.
Az asszonygyilkosság tragikus kérdés, ami egy sokkal szélesebb problémát ölel fel, a nőkkel szembeni erőszakét, ami ellen minden szinten fel kell vennünk a küzdelmet: helyi, de világszinten is. És szeretnék Önöknek arról is beszélni, mit teszünk mi, a Bizottság a nemi erőszak kérdésének megközelítésében általában, illetve konkrétan. Külkapcsolati politikánk segítségével előmozdítjuk Mexikóban és a Közel-Keleten.
Továbbá - ha megengedik - szeretnék néhány szót szólni a régióban tett közelmúltban történt látogatásomról, mivel épp a múlt héten jártam ott (de Mexikóban nem). Jártam Panamában, El Salvadorban, Hondurason és Nicaraguában. Mexikóban korábban már voltam, és nagy valószínűséggel jövőre is megyek.
Elmondhatom Önöknek, hogy a Bizottság a nőkkel szembeni erőszak megelőzése terén vezető szerepet játszik. Hadd emlékeztessem Önöket arra, hogy 2006. március 8-án a Bizottság kiadta az úgynevezett 'a férfiak és nők közötti egyenlőség ütemtervét', ami elsődleges célként tűzte ki a nemen alapuló erőszak minden formájának kiirtását.
Ezév márciusában fejlesztési együttműködés keretében elfogadtunk egy közleményt a nemek közti egyenlőségről, mely kimondja, hogy a nemen alapuló erőszak, annak mindenféle megnyilvánulási formájában sérti a nők emberi jogait, és valóban súlyos akadályt jelent az egyenlőség, a fejlődés és a béke elérésében.
A Bizottság támogat továbbá oktatással és figyelemfelkeltő beavatkozásokkal kapcsolatos projekteket, melyek célja, hogy minden fiatal részt vegyen olyan programokban, melyeknek célja a lányokkal és asszonyokkal szembeni erőszakkal kapcsolatos magatartásuk megváltozása.
Például, amint azt említettem, épp mostanában voltam El Salvadorban, és meglátogattam az úgynevezett 'Pro Jóvenes' programot, melyet olyan lányoknak és fiúknak - de elsősorban lányoknak - szánnak, akik már vagy voltak, vagy beléphetnének az úgynevezett Marasba, annak megelőzése érdekében. Ez a program valóban lenyűgözött.
Az Új Európai Eszköz a Demokráciára és az Emberi Jogokra ugyancsak a tevékenységek széles tárházát biztosítja a nemek közti egyenlőség terén.
Ami a mexikói helyzetet illeti, szeretnék rámutatni arra, hogy az EU-mexikói kapcsolatok 1997-es globális megállapodáson alapul, melyben az 1. cikk az emberi jogokat az EU-mexikói kapcsolatok alapvető elemeként határozza meg. Éppen ezen alapulva idő közben mindkét fél egy - véleményem szerint - gyümölcsöző együttműködést hozott létre az emberi jogok és méltányosság terén; egy együttműködést, amit a mexikói szövetségi hatóságok különböző bizottsági programjainkon keresztül hajtanak végre, valamint nem állami felek és civil szervezetek programjain keresztül. A mexikói hatóságok folyamatosan tájékoztatnak bennünket a mexikói nemekkel kapcsolatos erőszakos cselekményekről. Így megtudtuk, hogy számos esetet megoldattak, másokkal kapcsolatban pedig nyomozás folyik.
A következő napirendi pont az egyperces hozzászólások fontos politikai kérdésekben.
Tisztelt elnök asszony! A tavalyi év október 7-ére úgy fognak emlékezni, mint az Oroszországban folyó eseményekkel kapcsolatos drámai ébresztőre. Ezen a napon brutálisan meggyilkolták Anna Politkovszkaját, akit a tisztességes újságírás élő jelképének tartottak. Putyin elnök lényegtelennek minősítette Anna Politkovszkaja szerepét, és esete továbbra is megoldatlan.
Tavaly októberben a Ház parlamenti képviselői arra szólították fel a Bizottságot és a tagállamokat, hogy tegyék tiszteletüket Anna Politkovszkaja öröksége előtt oly módon, hogy az oroszországi szabad média felszabadítását kapcsolataink továbbfejlesztésének elsődleges feltételévé teszik, mivel csak akkor kezdenek megváltozni az oroszországi állapotok, ha egyértelműen jelezzük, hogy többre értékeljük Anna Politkovszkaja igazság- és szabadságkeresését, mint az olajt és a földgázt.
Nem kérdés, hogy mi itt Európában osztjuk azokat az értékeket, melyekért Anna Politkovszkaja az életét áldozta. Sajnálatos módon úgy tűnik, Putyin úr nem osztja ezeket az értékeket. Az Anna Politkovszkaja iránti tisztelet arra kötelez minket, hogy ezt egyértelművé tegyük Putyin elnök számára a következő csúcstalálkozókon.
Egyes nemzetközi civil szervezetek ezen a területen folytatott felmérése szerint az állatkertekre vonatkozó irányelv romániai átültetését tartják az egyik legjobbnak Európában.
Mindazonáltal szinte elérhetetlennek tűnik az, hogy a 41 romániai állatkertet határidőre, azaz ezév végére az európai normák szintjére hozzuk.
Ezen határidő és a meglévő PPP kapcsolatok feltételeinek nyomása alatt támogatom annak a fontosságát, hogy azonnal sor kerüljön a közös cselekvési terv végrehajtására, ami a következő elsődleges lépéseket foglalja magában: nemzeti tanulmány elkészítése a meglévő állatkertek osztályozása, egy sürgősségi mentőcsapat megszervezése és az állatok szaporodásának ideiglenes megelőzése érdekében.
Úgy vélem, azt is meg kellene fontolni, hogy adjunk egy kis időt a terv megvalósítására, mielőtt még döntés születne a jogi követelményeket nem betartó állatkertek bezárására.
(PL) Tisztelt elnök asszony! A Házban vele kapcsolatban elhangzott számos megjegyzés ellenére Schulz úr nem hagyta abba az Európai Unió tagjaival kapcsolatos támadásait és inzultusait, melyek nem méltók ehhez a Házhoz.
Egy közösségi intézményben fontos szerepet betöltő személyként beleavatkozik egy tagállam belügyeibe és állandóan inzultálja képviselőit. Ebben a házban közülük sokan nem is gondoltak volna arra, hogy beavatkozzanak az EU polgárainak demokratikus választásába. Kíváncsi vagyok, hogyan is érezne ez az úriember, ha egy képviselő arra szólítaná fel a németeket, hogy váltsák le a kancellárjukat, mivel vannak olyan szervezetek, melyek törvényesen a náci gondolkodás terjesztéséért tevékenykednek, valamint azért, hogy aláássák az európai államok közti határokat. Azt hiszem, ez az úriember sajnálja, hogy ilyen későn, rossz történelmi korban született.
Tisztelt elnök úr! A mai napon korábban Pöttering úr tett egy bejelentést a halálbüntetés elleni világ/európai napról, és azt mondta, elutasítja a halálbüntetés "minden formáját”.
Úgy tűnik, azt feltételezi, valamennyien egyetértünk vele. Én nem. Múlt vasárnap csak egy mérföldnyire londoni lakásomtól egy 17 éves ártatlan fiút, Rizwan Darbart halálra késeltek, mivel a hírek szerint megpróbálta megakadályozni, hogy ellopják egy barátja mobiltelefonját.
Ez nem számít szokatlan esetnek Nagy-Britanniában. Ártatlan embereket lőnek le, szúrnak le és vernek halálra egyre növekvő gyakorisággal. Miért? Mivel a banditák és bűnözők nem félik a törvényt. Még akkor is, ha elkapják és elítélik őket, gyakran nagyon enyhe büntetést kapnak. Én személy szerint azt szeretném, ha újból bevezetnék a halálbüntetést Nagy-Britanniában az ilyen típusú gyilkosságok elkövetőivel kapcsolatban.
Természetesen erre nem kerülhet sor, hacsak nem kerülünk az Európai Unión kívül, ami egy újabb jó indok a távozásra.
Tisztelt elnök úr! Már említettük a mai napon Líbiát, és szeretnék újból beszélni róla. Líbiának, eléggé helyesen, meg kellett fizetnie a Lockerbie-ben történt terrorcselekményért, de Líbiának, a terrorizmus globális támogatójának még teljes jóvátételt kell szolgáltatnia. Az IRA hitvány terrorkampánya akkor érte el a legszörnyebb pontját, amikor líbiai Semtex-szel és fegyverekkel felszerelve megengedte Martin McGuinnessnek és más, a haditanácsban helyet foglaló vezetőnek, hogy szabadjára engedjék kampányuk legelvetemültebb szakaszát. Líbia nélkül nem halt volna meg több száz ártatlan ember. Így a mai napon ebben a Házban szeretnék visszatérni az észak-ír áldozatok csoportjának jelen kampányához - név szerint a FAIR-hez -, hogy Líbia kárpótlás fizetésével nemzetközi számvetésre kényszerüljön, amint az Lockerbie esetében is történt. Ahogy az EU nyomást gyakorolt Líbiára a bolgár ápolókkal kapcsolatban, úgy kellene támogatnia az igazságot az IRA áldozatainak esetében is arra kényszerítve Líbiát, hogy rendezze a FAR részéről az Amerikai Egyesült Államokban most elindított peres eljárást.
(RO) A Költségvetési Bizottságon keresztül a Parlament nagyon fontos döntést hozott.
Az Európai Szociális Alap, az Európai Regionális Fejlesztési Alap és a Kohéziós Alap adminisztratív költségeiből származó 30%-os megtakarításon keresztül határozott jelet küldünk az Európai Bizottságnak.
Az operatív programok jóváhagyását az európai irányelvekben megadott időn, ebben az esetben négy hónapon belül kellene megtenni.
Bár Románia egyike volt az ezen dokumentumokat már januárban benyújtó országoknak, jelenleg még nem fogadták el a két legfontosabb operatív programot. Az adminisztratív kapacitásfejlesztés és a humán erőforrások operatív programjairól beszélek.
Figyelembe véve azt a tényt, hogy nem mi vagyunk az egyetlen ilyen helyzetben levő ország, szeretném tudni az okokat, amennyiben azokat nem bürokratikusak, ami miatt a Bizottság novemberig halogatja jóváhagyását.
A július 13-i egyeztetés után a Tanáccsal együtt elfogadott közös állásfoglalás értelmében a Bizottságnak biztosítania kell a tagállamok programjainak, projektjeinek gyors elfogadását és útmutatást kell adnia azok alkalmazásához.
Tisztelt elnök úr! Üdvözlöm annak a lehetőségét, hogy felhozhatom a postai ágazat vállalati kapcsolatairól szóló jelentést, amit a közelmúltban adott ki az Az Európai Alapítvány az Élet- és Munkafeltételek Javítására. Valóban azt szeretném, ha ez a jelentés mindenkinek rendelkezésére állna, mielőtt még szavaznánk a postai szolgáltatásokról. De még most is kellő idejű ez az ébresztés, mely minden olyan kormánynak szól, akik az elkövetkező évek során privatizálni fogják postai szolgáltatásaikat.
Az EU-ban kiállunk a Lisszaboni Program, a több és jobb munkahely mellett. Sajnos ebből a jelentésből az derül ki, hogy a postai ágazat privatizálása mostanáig kevesebb, de ami ennél sokkal súlyosabb, rosszabb munkahelyet eredményezett, rosszabb munkakörülményekkel.
A jelentés azt állítja, hogy a liberalizációs folyamat kezdete óta az ágazatban történt fizetésemelés három ország kivételével átlag alatti. Azonban valamennyi országban súlyos fizetésbeli különbség fedezhető fel a fő szolgáltatók és az új belépők vagy az alternatív szolgáltatók alkalmazottjai között.
Ha ez ellenőrzés nélkül marad, akkor a helyzet - és itt idézek a jelentésből - "erodálni fogja a munkakörülményeket és konfliktusoktól terhesebb ipari kapcsolatokhoz vezet”. A postai privatizáció ezidáig megbukott a lisszaboni vizsgán.
(PL) Tisztelt elnök úr! Az Európai Parlament jelen ciklusa során már többször kértem, hogy legyen vége a lengyelekkel, főként a katolikusokkal szembeni diszkriminációnak. Ezúttal is egy bizonyos média által tett igényt tekintünk át, mely a Szociális és Médiakultúra Egyetemnek szóló támogatásra visszatartására vonatkoznak a diszkrimináció és a valódi érdemtől eltérő kritériumon alapuló motiváció szembetűnő kinyilvánításaként.
A bizonyos médiumok részéről az intézmény ellen intézett vádak nem jelentenek többet olyanok által megfogalmazott rágalmazásoknál, akik valamikor elnyomtál Lengyelországot, a lengyeleket. Mostanában, a demokrácia korában nem tudnak kiegyezni az abszolút hatalom elvesztésével. A pénzügyi támogatást kérő egyetem oktatást és képzést biztosít egy egyetemes értékrendszerben, különösen a szegény családokból származó diákoknak.
A média jelentette boszorkányüldözés eredményeként történt kritérium-megszorítás és az alapok szétosztásának elutasítása véleményünk szerint - elsősorban az Esélyegyenlőség Éve - nem csupán a vallási és szemléletbeli diszkrimináció megnyilvánulása, hanem valójában a totalitárius eszközök alkalmazásának jele, ami szemben áll a kinyilvánított értékekkel, normákkal és az európai törvény kívánalmaival.
A következő napirendi pont Jorgo Chatzimarkakis jelentése a Mezőgazdasági és Vidékfejlesztési Bizottság nevében a közös agrárpolitika finanszírozásáról szóló 1290/2005/EK rendelet módosításáról szóló tanácsi rendeletre irányuló javaslatról - C6-0116/2007 -.
a Bizottság alelnöke. - Tisztelt elnök úr! Köszönöm, hogy lehetőséget adott arra, hogy néhány szót szóljak a közös mezőgazdasági politika finanszírozásának 1290/2005 szabályozásáról szóló jelentésről. Mindenekelőtt szeretnék köszönetet mondani Chatzimarkakis úrnak és a bizottság tagjainak munkájukért.
A Bizottság javaslata két politikai fontosságú elemet tartalmaz. Elsőként, hogy biztosítsa a megfelelő ellenőrzést a költségvetési rendelet 53b cikkének megfelelő részével kapcsolatban, ami kiköti, hogy az átláthatósági kötelezettséget és a kedvezményezettek tagállamok részéről történt utólagos közlését ágazat-specifikus törvényi szabályozással kell biztosítani.
Másodszor hogy meg kell erősíteni azt a mechanizmust, mellyel a mezőgazdasági segély új csökkentéses-felfüggesztéses mechanizmusán keresztül felügyelni lehet a pénzügyi fegyelmet; ez a mechanizmus strukturáltabb és átláthatóbb, mint a rendeletben jelenleg lefektetett. A fegyelem továbbá azon lehetőség bevezetésével is fokozható, melynek értelmében a Bizottság pénzügyi korrekciókat végezhet az utólagos ellenőrzések hiánya esetén.
A Bizottság nagyon támogatja a nyitottságot és az átláthatóságot. Ennek egyik eleme a köz azon joga, hogy tudja, mi is történik a közösségi segéllyel, és lássa, ki, milyen összegben részesül. A költségvetési rendelet 53. cikke kimondja, hogy a tagállamoknak utólag nyilvánosságra kell hozniuk a kedvezményezetteket. Ezen általános kötelezettség ellenőrzésének, legalábbis, ami az EAGGF és EAFRD kiadásokat illeti, megtalálhatónak kell lennie a Bizottság javaslatában.
A Bizottság nagyon ragaszkodik ahhoz, hogy a tagállamok hozzák nyilvánosságra ezt az információt, mivel közös vezetés esetén ők jelentik a kapcsolatot a mezőgazdasági közösség számára, és így sokkal jobb helyzetben vannak a Bizottságnál arra, hogy megerősítsék a publikálásra váró információt. Nagyon hálás vagyok azért, hogy támogatják ezt a kérdést.
A Bizottság fel fogja használni egyes módosítási javaslatok ötletét az alkalmazandó törvényi szabályozás elfogadásakor, de nem felelne meg a jobb szabályozásnak és az egyszerűsítésnek, ha valamennyi - sokszor nagyon technikai - részlet bekerülne a tanácsi szabályozásba.
Azonban engedjék meg, hogy egyetlen dolgot tisztázzak. A jogosultakat előzetesen tájékoztatni kell arról, hogy bizonyos tényeket nyilvánosságra kell hozni, valamint a közzétételre csak az alkalmazandó titoktartási törvény teljeskörű betartása mellett kerülhet sor.
Amint azt Önök is tudják, a 1290/2005 rendeletben már van egy csökkentéses-felfüggesztéses mechanizmus. Ezzel szemben a javasolt mechanizmus egy új átlátható és hatékony mechanizmust kínál, ami lehetővé teszi a tagállamoknak történő kifizetés csökkentésére vagy felfüggesztésére vonatkozó létező lehetőség további egyszerűsítését abban az esetben, ha a nemzeti ellenőrző rendszerekben súlyos és folytonos hiányosságok mutatkoznak.
Ennek az új rendelkezésnek megvan az az előnye, hogy bizonyos elemeket előre meg lehet határozni, így biztosítva egy ilyen eszköz hatékonyabb alkalmazását. Magától értetődik, hogy a meglévő csökkentési mechanizmus egyéb esetekben továbbra is alkalmazandó. Azonban a csökkentési mechanizmusok gyengítését megcélzó módosítások elfogadhatatlanok a Bizottság számára.
Végezetül, tudomásul vettem számos módosítást, melyek a mezőgazdasági kiadások irányításához egy további átfogó rendszert tűzött ki célul, melyek nem kapcsolódnak javaslatunkhoz. Ezzel kapcsolatban úgy vélem, hogy a jelen szöveg jó egyensúlyt mutat, és minden félnek időt kell adnunk arra, hogy a gyakorlatba is áthelyezzék még azelőtt, hogy megfontolnánk azon szabályok módosítását, melyek kevesebb, mint egy éve léptek hatályba.
Tisztelt elnök úr! Biztos úr! Hölgyeim és uraim! Nagyon köszönöm, hogy időt szakítottak arra, hogy itt legyenek a mai este a késői óra ellenére. Valójában a megvitatás tárgyát képező téma nem valamiféle mellékes, elhanyagolható kérdés - ez a közös mezőgazdasági politika. Azzal kívánom kezdeni, hogy emlékeztetem a Házat arra, mit is jelent a közös mezőgazdasági politika közel 500 millió polgárunk elnyomó többségének. Végtére is ezen polgárokra gondolva tartjuk meg a mostanihoz hasonló vitákat a plenárisban.
Mindazonáltal e tekintetben tudomásul kell venni, hogy számos polgár a közös mezőgazdasági politikát elsősorban az EU reklámjának tartja - de sajnos rossz reklámnak. Exporttámogatások, állítólag tisztességtelen kereskedés a 'harmadik világ' országaival, élelmezési botrányok, gazdatüntetések, túlzott támogatások, génmódosított növények - számos olyan negatívként érzékelt kérdés kapcsolódik a közös mezőgazdasági politikához, ami hatalmas és megfejthetetlen.
A közös agrárpolitikában tapasztalt problémák jelentősen hozzájárultak az EU rossz híréhez Európa számos területén. Hölgyeim és uraim! Ez a hírnév olyan dolog, amitől a mai este megszabadulhatunk. Ez a jelentés - amennyiben a Tanács támogatja - új útra irányíthatja a közös mezőgazdasági politikát, egy olyan útra, amely közelebb van a polgárok többségének véleményéhez.
A Bizottság javaslatának újbóli megvitatásával szeretném kezdeni. Alapjában véve négy részből tevődik össze: átláthatóság, azaz a mezőgazdasági kifizetések kedvezményezettjei nevének nyilvánosságra hozatala; a tagállami kifizetések felfüggeszthetőségének bevezetése az első pillér értelmében arra az esetre, ha súlyos szabálysértések történnek irányítási és ellenőrzési rendszereikben; a Bizottság auditálási idejének rövidítése, amennyiben a tagállamok nem felelnek meg ellenőrzési kötelezettségeiknek (kivéve az úgynevezett 24 hónapos szabályt); valamint a végrehajtó hatalom alkalmassá tétele. Politikai tekintetben az átláthatósággal kapcsolatos javaslatok természetesen kiemelten fontosak az EP számára. Ezekkel a Bizottság végre megvalósítja a Tanács és a Parlament 2007-es költségvetésre vonatkozó döntését.
Általában véve melegen üdvözlöm ezt a projektet, bár a Bizottság javaslata elég későn érkezett; talán részben amiatt, hogy további tényeket illesztettek be a szövegbe. Az, hogy a Bizottság végrehajtja az EAFRD-vel kapcsolatos szabályozásokat máris előrevetíti a második pillér alapján kifizetésben részesülők nevének nyilvánosságra hozatalát. Most már a többi alap is (Európai Regionális Fejlesztési Alap, Európai Halászati Alap, Kohéziós Alap) mind tartalma a nyilvánosságra hozatalra vonatkozó szabályokat. A költségvetési döntés azt jelentette, hogy az átláthatóság alapjában véve megszűnt ellentétes lenni: már nem a ha a kérdés, hanem a hogyan. Tizenegy tagállam már minden kifizetést átfogóan nyilvánosságra hoz.
Így tehát nagyobb átláthatóságra van szükségünk. Az átláthatóság hiánya lehetőséget adott arra, hogy kósza hírek, félrevezető információs kampányok üssék fel a fejüket, ami többet ártott a KAP-nak, mint bármilyen tényleges hiba. Hibák egyedül a hogyanban vannak: hiszen a Bizottság nem ad meg részleteket az eljárásról, viszont annál inkább szeretne részletesebb intézkedéseket lefektetni a szabályok végrehajtásáról. Ha megnézzük a személyes adatokkal kapcsolatos önrendelkezés jogbitorlásának kérdését, akkor jelentésem javasol bizonyos tisztázást azzal kapcsolatban, hogy mely adatokat kell nyilvánosságra hozni, és milyen körülmények között. Ezek kifejezetten az európai adatvédelmi biztos egyik véleményét követik. Annak ellenére, hogy gyors megvalósításra törekszünk, az adatvédelmet komolyan kell venni - és az Európai Parlament így tesz.
E jelentés célkitűzései a következők: nagyobb átláthatóság és azzal egyidőben egyértelműbb adatvédelmi kötelezettségek. Továbbá tájékoztatni kell az általános közvéleményt. Hogyan lehet egyensúlyban tartani ezt az ingatag helyzetet?
Véleményem szerint alapvető fontosságú az érintetteket előzetesen tájékoztatni, és nincs szó átláthatóságról, ha ezek az adatok nem jelentenek semmit. Így tehát azt javaslom, hogy kerüljön sor egyértelműbb megkülönböztetésre, például intervenciós célokból. Jelentésem a következőket javasolja: név, kifizetés, valamint lakóhely/székhely. Mostanában az internetes közzététel jelenti az átláthatóságot. Egy olyan általános internetes platform létrehozásáról beszélünk, amely bizottsági kapcsolatokat, hivatkozásokat tartalmaz. A tagállamokon áll, hogy az információkat érthetővé teszik-e megfelelő magyarázatok segítségével.
A tagállamoknak arra is lehetőségük nyílik, hogy regionális szinten hozzák nyilvánosságra a tájékoztatást, amennyiben ezt helyénvalónak tartják. A különböző adatbázisokat össze kell kapcsolni.
A Tanácsban nagyon ellentmondásos volt az a kérdés, hogy ki hozza nyilvánosságra a tájékoztatást. Vegyes a pénzügyi kezelés, így a tagállamok egyértelmű felelősséggel bírnak - ami benne foglaltatik a költségvetési döntés 53b cikkében is. A bizottsági közzététel továbbá felvetné a törvényi védelem kérdését is, mivel a helytelen közzétételben érintett személyeknek egyenesen az Elsőfokú Bírósághoz kellene menniük. Ez se nem állampolgár-barát, se nem különösen átlátható. A Bizottság javaslata egyszerűbb, átláthatóbb, kevésbé terhes a kapcsolódó adminisztráció és kedvezőbb a polgárok számára - így támogatom. Összhangban van minden egyéb terület (a Strukturális Alapok, a mostanáig a második pillérre vonatkozó szabályok) rendelkezéseivel.
Mivel az információ közzétételét a költségvetési szabályozás összefüggésében kell tekinteni, jelentésem egy (mérsékelt) átalánydíjas bírságot javasol az információk közzétételével kapcsolatos mulasztásért. Ami a finanszírozás csökkentésével történő büntetést illeti, nagy általánosságban támogatom, de vannak olyan pontok, ahol azt szeretném, ha több figyelmet fordítanának az arányosság elvére.
A Költségvetési Ellenőrző Bizottságban Mulder képviselőtársam javaslatokat tett az akta költségvetési szempontjait illetően, amihez teljes szívvel csatlakozom. A Költségvetési Bizottság véleményében a bizottság kifejezte az átláthatósági szempontokkal kapcsolatos véleményét, és azok nagyjából megfelelnek az én javaslataimnak.
Hölgyeim és uraim; és különösképpen tisztelt tanácstagok! Ezt a jelentést a Mezőgazdasági és Vidékfejlesztési Bizottság egyhangúlag elfogadta. Remélem, hogy a holnapi szavazáson is nagy többséget kap. Arra kérem a Tanácsot és a Bizottságot, hogy vegye komolyan az európaiak képviselőinek szavazatát.
Kétségtelenül össze fog függni ez a jelentés azzal, ahogy az érintettek foglalkoznak vele, valamint a várható állapotfelméréssel. Erre a kérdésre kétségtelenül vissza fogunk térni a állapotfelmérés tárgyalásakor.
a PPE-DE képviselőcsoport nevében. - (DE) Tisztelt elnök úr! Igen hálás vagyok képviselőtársamnak, Chatzimarkakis úrnak, aki olyan jelentést nyújtott be, amit az Európai Néppárt (Kereszténydemokraták) és Európai Demokraták képviselőcsoportja minden szempontból támogatni tudnak.
Indokolt azonban feltenni a kérdést, hogy vajon szükség volt-e erre a szabályozásra. Ez élénk, heves vitát fog kiváltani, mivel tartalmát nehéz elmagyarázni a polgároknak. Így tehát úgy vélem, jó dolog, ha a mezőgazdasági cégek a részletek nyilvánosságra hozatalakor magyarázatot kapnak a kifizetések indokaira. Gazdáink valóban értékes hozzájárulást nyújtanak társadalmunknak a mindennapi élelem biztosításával, földrajzi kultúrtájunk gondozásával, valamint azzal, hogy nagyban hozzájárulnak vidéki területeink működéséhez.
Az átláthatóság nem lehet egyirányú utca, azonban - mindkét oldalra vonatkoznia kell. Ezen okból kifolyólag képviselőcsoportom támogatja a jelentés azon felhívását, hogy a felhasználók az információ használatakor iratkozzanak fel vagy regisztráljanak. Amint azt kollégám az imént említette, az is nagyon fontos, hogy ez az irányelv ne hatálytalanítsa az adatvédelmi rendelkezéseket, a tagállamokét pedig különösen nem.
Az egyenlő bánásmód érdekében azonban arra kérném a Bizottságot, hogy terjesszen elő egy szabályozást, ami biztosítja például a civil szervezetek átláthatóságát is. Meg vagyok győződve arról, hogy több EU-s finanszírozás kerül gyanús projektekbe a civil szervezetek esetében, mint a mezőgazdasági ágazatnál. Ez a jelentés lehetőséget ad számunkra arra, hogy megmutassuk a nyilvánosságnak, miért költjük az adófizetők pénzét a mezőgazdaságra. A jelentés megfelelő alkalmazása elősegíti, hogy sikeresen bemutassuk a nyilvánosságnak az európai mezőgazdaság kiemelkedő fontosságát, mely esetben ez az Átláthatósági Irányelv megfelel céljának.
HUA Közösség, a tagállamok és a Philip Morris között létrejött, a cigarettacsempészet elleni küzdelemről szóló megállapodás következményei és a közösségi árutovábbítási rendszerrel foglalkozó európai parlamenti vizsgálóbizottság ajánlásainak végrehajtása (vita)
A jelentés következő eleme Bart Staes jelentése a következő témában: a csalás és cigarettacsempészet elleni küzdelem fokozásáról szóló megállapodás következményei, valamint az Európai Parlament közösségi árutovábbítási rendszer vizsgálatára felállított vizsgálóbizottsága által tett ajánlások végrehajtása terén elért eredmények
Elnök úr! Biztos úr! Hölgyeim és uraim! A Bizottság költségvetési ellenőrzésről szóló jelentései gyakran közölnek rossz híreket - érthető, végül is az Európai Parlament csalás elleni bizottságáról van szó. Gyakran esik szó gyenge pontokról, rendellenességekről, trükkökről - néha csalásról és félrevezetésről is. Örülök annak hölgyeim és uraim, hogy ma önöknek jó dologról számolhatok be, nevezetesen egy sikertörténetről, amely jól szemlélteti, hogyan biztosíthatja együttműködéssel az Európai Bizottság, az Európai Parlament és a tagállamok a gondok megoldását.
Mi a kontextus? Az 1990-es évek kezdetén a cigarettacsempészettel kapcsolatos csalás nagy üzlet volt. Többszáz millió ECU - akkoriban még ECU-ben számoltunk, nem is euróban - tűnt el bűnözők zsebében az Európai Unió és a tagállamok kárára. 1994-ben az akkor még UCLAF - az OLAF elődje - cigaretta munkacsoportot állított fel. 1996-ban és 1997-ben egy EP vizsgálóbizottság - amely egyébként az Európai Uniót létrehozó Szerződés alatti legelső vizsgálóbizottság volt - a vámcsalások összes szempontját megvizsgálta.
A vizsgálóbizottság úgy találta, hogy nagyon elavult volt a tranzit szektor monitoring rendszere. A teherautóknak egy iratot kellett lepecsételni azoknál a vámhivataloknál, ahol a szállítmány belépett az unióba, utána áthajtottak az unió területén és még egyszer le kellett pecsételtetniük ugyanazt azt iratot, amikor elhagyták az unió területét. Az iratot aztán vissza kellett küldeni a vámhivatal importosztályára. Sok probléma adódott a rendszerrel. Az iratok túlságosan későn érkeztek meg, sokszor három-négy hónapra. Ott volt a hamisított iratok problémája is, sőt a hamisított pecsétek okozta gondok. Végül a vizsgálóbizottság azzal a javaslattal állt elő, hogy a teljes idejétmúlt rendszert le kell cserélni s a papírok és pecsétek helyett számítógépes rendszert kell használni.
Az Új Számítógépes Árutovábbítási Rendszert fokozatosan vezettük be, jelenleg az összes tagállam alkalmazza. A vám valós időben képes követni, hogy vámellenőrzést esetlegesen illegálisan kerülnek meg áruküldemények - mindez óriási fejlődés. Mindez természetesen nem küszöböli ki a hibás vámvizsgálatot, amely a mai napig előfordul, pontosan ezért kértük fel a Bizottságot arra, hogy dolgozzon ki rendszert az említett probléma megoldására. Az OLAF-hoz is kéréssel fordultunk, hogy biztosítson hozzáférést a számítógépes rendszerhez.
Amint említettem, a vbizsgálóbizottság a cigaretta-problémára összpontosított. A cigarettát az unió területén keresztül egyik határátlépőtől a másikig szállították és gyakran a cigaretta a feketepiacon kötött ki. Sőt, gyakran visszacsempészték ugyanazt a cigarettát az unióba. Rengeteg problémához vezetett mindez, gyakran erőszakos cselekményekhez is. Olaszországban például két vámellenőrt meggyilkoltak.
Az átfogó vizsgálat során az is kiderült, hogy a dohánygyártók egy követ fújtak a csempészekkel, s ennek tudatában a Bizottság több tagállammal együtt jogi lépéseket tett New Yorkban a Philip Morris ellen. Fokozatosan kiderült, hogy a Philip Morris számára nagyon nehéz lesz megnyerni a pert, így a Philip Morrissal alkut kötöttek. 1,25 milliárd dolláros térítés ellenében, amelyet 12 év alatt fizet ki a cég, a Bizottság és a tagállamok felhagytak a new yorki perrel.
A Philip Morrisszal kötött egyezség második része talán még fontosabb volt. Az Európai Unió és a Philip Morris vállalta, hogy együttműködnek a cigarettaszállítmányok nyomonkövetésében illetve megtalálásában. Ha a vám például egy konténer cigarettaszállítmányt talált és a Philip Morris azt nem tudta igazolni, a cégnek a hiányzó vámösszeget automatikusan meg kellett térítenie. Ez az összeg konténerenként elérhette az 1,5 millió eurót.
Ismétlem, ez sikertörténet: jól illusztrálja, hogyan tud együttműködni a Parlament és a Bizottság. Lenne azonban egypár kritikám is. Amikor az 1,25 milliárd dollárt elosztották a Bizottság és a tagállamok között, mindössze 9,7% került a bizottsághoz, az összeg oroszlánrésze a tagállamokhoz. Szerintem nez nem méltányos, tudatában annak, hogy az OLAF és a Bizottság végezte a munka nagyrészét.
Második bíráló megjegyzésem, hogy a megállapodás szelleme értelmében a pénzt a csalás elleni harcra kellett volna fordítani. A Bizottság megtette, amit kellett. A pénz egyrészét a Hercules II programra fordította. A tagországok viszont csak beutalták az államkincstárba a többi tétel közé ahelyett, hogy például a vámnak nyomozást segítő felszereléseket vásároltak volna és más módon felléptek volna a csalási esetekkel szemben.
Összegezve elnök úr, valóban sikertörténet volt ez, amelyet más termékeknél is hasznosítani lehetne, mint például alkoholra és egyéb mezőgazdasági termékekre. Remélem, hogy a jelentés pozitív mértékben járult hozzá Kallas úr és a Bizottság értékes munkájához és a Parlament tevékenységéhez a csalás elleni küzdelem területén.
a Bizottság alelnöke. - Elnök úr! Köszönettel tartozom Staes úrnak saját kezdeményezésű jelentéséért, és az Európai Parlamentnek ezen ügyekhez biztosított támogatásáért, illetve e bonyolult kérdésekben a megoldás kereséséért.
Hozzászólásomban először a közösségi árutovábbítási rendszerről fogok beszélni, melyért kollégám, Kovács László felelős. Az Európai Parlament üdvözli az új, számítógépesített árutovábbítási rendszer sikeres bevezetését. Valóban hatalmas változás ez az archaikus, papíralapú eljáráshoz képest. A frissített rendszer teljes körű bevezetése 2009. július 1-ig történik meg.
A kockázatkezelés modern ellenőrző eszköz. A Bizottság aktívan működteti a vámügyi kockázatkezelő rendszert annak érdekében, hogy az ellenőrzések célirányosabbak lehessenek. A tagállamokkal jelenleg dolgozunk a kritériumok, prioritások és az IT-platform kialakításán. Az új rendszer lehetővé fogja tenni az elkészült kockázatelemzések rendszeres nyomon követését is. A csalás elleni küzdelmet szolgáló tranzit-információs rendszer fokozni fogja a szállítással kapcsolatos csalások kockázatának elemzését és kezelését, elsőként az érzékeny áruk esetében, később pedig valamennyi szállítás alatt álló áru esetében. Ennek az előfeltétele, hogy a tagállamok szélesebb körű hozzáférést biztosítsanak a Bizottság számára az Új, Számítógépesített Árutovábbítási Rendszer (NCTS) árumozgással kapcsolatos adataihoz. Az NCTS további finanszírozásának a jelentésben javasolt befagyasztása azonban a kívánt hatás ellenkezőjét váltaná ki az árutovábbítás hatékonyabb ellenőrzésének szükséges továbbfejlesztésével kapcsolatban.
Néhány szó a hozzáadottérték-adóval kapcsolatos csalásokról. Az Egyesült Királyság Felsőháza jelentésében több tényezőre is rámutatott, melyek a nem létező kereskedők jelenségének hátterében találhatók. Nincsen azonban bizonyítékunk arra nézve, hogy az árutovábbítási rendszer gyengeségei ilyen jellegű, nem létező kereskedőkkel végrehajtott csalásokhoz vezettek. Szeretném világossá tenni, hogy bár az árutovábbítás nem számított prioritásnak a hagyományos, saját erőforrásokról elvégzett vizsgálatoknak 2001 és 2006 között, a változás időszakában, nem is hanyagolták el azt. Több vizsgálat is azzal az eredménnyel járt, hogy az önrész és a kamat kifizetésére követelést érvényesítettek. Ez a megközelítés a Bizottság vizsgálatokra fordítható erőforrásainak hatékony felhasználását tükrözi, valamint az ex ante ellenőrzésekhez való visszatérés elkerülését.
Most szeretnék rátérni a csalás elleni megállapodásra a Philip Morris International vonatkozásában. Köszönettel tartozom a Parlamentnek folyamatos támogatásáért. A Bizottság következetesen kifejezte azt a reményét, hogy a megállapodás modellként szolgálhat további, más cégekkel kötendő, hasonló megállapodásokhoz. A megállapodásból származó bevételekkel kapcsolatban például az új Hercule Programme (Herkules Program) kapott támogatást a cigarettacsempészet és -hamisítás elleni küzdelemhez, melyek újonnan meghatározott célok. Vizsgáljuk, hogy a program alkalmazható lenne-e olyan laboratórium létesítéséhez, amely a cigaretták eredetiségét igazolja.
Azt is el kell azonban mondanom - ezt Staes úr is jól tudja - hogy a pénzek elosztása igazi rémálom volt, és a következő pénzügyi időszakokban is rémálom lesz. Természetesen nagyon örülök a Parlament támogatásának és a pénz felhasználása iránt tanúsított állandó érdeklődésének, mivel nekem is érdekem, hogy ezt az összeget a cigarettacsempészet és a csempészet egyéb fajtái elleni harc céljára használjuk fel.
A lefoglalási statisztikákról a legtöbb tagállam negyedévenként tájékoztatja a Bizottságot. Nem minden tagállam tünteti fel azonban az elkobzott márkákat, így nem állnak rendelkezésre teljes adatok. Továbbá, a tagállamokban eszközölt lefoglalásokról szóló értesítések nem tesznek mindig különbséget az eredeti és a hamisított cigaretták között, részben mert ez az elkövetők elleni vádemeléshez illetve a vámok és adók beszedéséhez nem szükséges, részben pedig mert egyes esetekben rendkívül nehéz megkülönböztetni a hamisított és az eredeti cigarettákat. Továbbra is arra buzdítjuk a tagállamokat, hogy teljesebb körű adatokat szolgáltassanak.
Végül a Bizottság a Parlament javaslata szerint össze kíván állítani egy OLAF-jelentést erről a témáról, de megítélésem szerint hasznosabb lenne 2010-ig várni, az átfogóbb rálátás érdekében. Ennek az az oka, hogy több jelentős változás is várható a vámügyek területén, és egy 2008-as jelentés mindössze időközi jelentés lehetne, mely az adott időben tapasztalható helyzetet tükrözi.
a PPE-DE képviselőcsoport nevében. - (FR) Elnök úr, biztos úr, hölgyeim és uraim! Első szavaimmal az előadónek, Bart Staesnek kívánok gratulálni, aki sikeresen elkészített egy kitűnő jelentést a közösségi áruátviteli rendszerünk hibáinak bonyolult tárgyköréről. Szintén nagyon hálás vagyok az Európai Számvevőszéknek, amely 2006. decemberi jelentésében igen világosan megmutatta a probléma léptékét.
Ezzel kapcsolatban csalódott vagyok amiatt, hogy zavaros a Philip Morris megállapodás visszhangja; szem előtt kell tartanunk, hogy ez a jogi eljárás mellőzéséről szóló megállapodás, nem pedig partnerségi megállapodás, és ott vannak a közösségi áruátvitel komoly problémái is. Ez az oka annak, hogy a PPE képviselőcsoport nevében olyan módosítást indítványoztam, amelynek célja a zavaros értelmezés megakadályozása.
Az ágazattal kapcsolatban azt javaslom, hogy az Európai Unió és az egész dohányipar közösen finanszírozzon egy, a cigarettacsempészet és -hamisítás elleni küzdelmet célzó programot.
Hozzászólásomban azonban a közösségi áruátviteli rendszerünk hibáira szeretnék koncentrálni. Az Európai Bizottság úgy tájékoztat minket, hogy egy modern, nagyméretű számítógépes rendszer bevezetésével erősítette a vámtranzit rendszert. Eközben elfelejti azonban, hogy bár a számítógépes rendszer szükséges, soha sem elégséges, és a valóságban maga a rendszer is hibás. Hibás, mert a tagállamok fennhatósága alatt üzemel, ami azt jelenti - mint ahogyan elóadónk és az Európai Számvevőszék is igen helyesen rámutatott - hogy a tagállamok komoly gyengeségek mellett alkalmazzák az új közösségi áruátviteli szabályokat.
1997-ben a Parlament vizsgálóbizottságot hozott létre, amely világosan megállapította, hogy az EU-nak olyan keretrendszert kellene létrehoznia, amely lehetővé teszi, hogy a vámhivatalok egységben működjenek. Ettől nagyon messze vagyunk.
2005-ben kollégánk, Herbert Bösch EP-képviselő mutatott rá kiváló jelentésében a problémák méretére, és arra, hogy szükség van a csalások és a hibák elleni küzdelemre. A valóságban, hölgyeim és uraim, ez a jelentés arra hív minket, hogy sokkal tágabb értelemben is elgondolkodjunk vámrendszerünk minőségéről, pénzügyi folyamatainkról és általában véve az Európai Unió pénzügyi érdekeinek védelméről.
Biztos úr, ebben számíthat az európai parlamenti képviselők teljes körű támogatására.
a PSE képviselőcsoport nevében. - (DE) Elnök úr, kimondottan üdvözöljük ezt a kitűnő jelentést. A "saját kezdeményezésű jelentés” megnevezés azonban nem teljesen pontos. Amit itt teszünk, az ugyanis a Parlament első vizsgálóbizottsága munkájának folytatása - és továbbra is ezt fogjuk tenni. Nem kívánok panaszkodni, de szégyenletes, hogy ezzel ilyen későn kell foglalkoznunk. Érdeklődéssel figyelem a szónokok listáján azokat a képviselőcsoportokat, melyek ma szót kértek ezzel a témával kapcsolatban. Úgy tűnik, mindig kissé könnyebb az EU botrányairól panaszkodni, mint egyes konkrét esetek pozitív megoldásán dolgozni. Az ilyen megoldásokhoz vezető út időnként hosszú - hiszen a cigarettákról van szó - de a helyes út. Jó irányba haladunk, amit a Staes-jelentés is igen világosan megmutat.
Természetesen ezen a területen is meg kell küzdenünk az európai integráció nem teljes voltával. Számos pénzügyminiszter még mindig képtelen ellenállni a kísértésnek, hogy egyszerűen megemelje egy kicsit a dohánytermékek adóját amikor a kincstár némileg üresnek tűnik; ezzel helytelenül kivívva egyik vagy másik egészségügyi politikus dicséretét. Azért mondom, hogy "helytelenül”, mert a cigarettafogyasztók ekkor egyszerűen áttérnek a csempészett, vagy egyre gyakrabban a hamis cigarettára. Az ilyen típusú csalásból eredő hasznot közvetlenül a szervezett bűnözés élvezi.
Az a tény, hogy mindannyiunknak van oka az előrelépések ünneplésére ma este, még inkább arra késztet, hogy emlékeztessem a Tisztelt Házat egy Európa számára sokkal kevésbé dicséretes epizódra. Bizonyított, hogy 1992 és 2001 között megközelítőleg 10 000 teherautónyi cigarettát csempésztek az EU-ba Montenegrón keresztül, konkrétan olaszországi célpontba. Ez valószínűleg minden idők legnagyobb csalása, melyet az EU költségvetése ellen elkövettek. Az augsburgi (németországi) ügyészség 60 jogi segítségnyújtás iránti kérelmet nyújtott be ez ügyben. Svájcban voltak is beismerő vallomások, vádemelések és hasonlók. Az Európai Unió azonban semminemű igénylést nem nyújtott be saját forrásainak helyreállításához a Montenegrói Köztársasággal szemben. Biztos úr, szeretném, ha úgy nézhetnénk adófizetőink szemébe, hogy elmondhatjuk: "ezt az ügyet is kivizsgáltuk”.
Az EK és az Egyesült Államok közötti légiközlekedési megállapodás (vita)
A következő napirendi pont El Khadraoui úr jelentése a Közlekedési és Idegenforgalmi Bizottság részéről a Tanács és az Európai Unió tagállamai kormányainak a Tanács keretében ülésező képviselői által elfogadott, egyrészről az Európai Közösség és tagállamai, és másrészről az Amerikai Egyesült Államok közötti légiközlekedési megállapodás megkötéséről határozatra irányuló javaslatról [8044/3/07 - - C6-0210/2007 -.
a Bizottság alelnöke. - (FR) Tisztelt elnök asszony, hölgyeim és uraim, El Khadraoui úr! A Parlament fontos politikai szerepet játszott abban, hogy április 30-án Washingtonban aláírhattuk az első EU-USA légiközlekedési megállapodást.
A megállapodás március 14-i támogatásával, még mielőtt a Közlekedési és Idegenforgalmi Bizottság megtette a bejelentését, a Parlament döntő szerepet játszott a transzatlanti légi közlekedést szabályozó rendelkezések korszerűsítésében, és ezzel új lehetőségeket kínált az európai polgárok számára. A megállapodás jövő márciusában lép hatályba, az európai és amerikai vállalkozások indulásra készen várják az új transzatlanti csatlakozásokat. A megállapodás érvényesüléséért felelős vegyes bizottság már júniusban összeült. A következő ülés novemberben esedékes, hogy biztosítsák a zökkenőmentes alkalmazást és elkezdjenek dolgozni olyan fontos kérdéseken, mint a verseny és a biztonság.
Számos olyan lényeges pontot vetnek fel a megállapodással kapcsolatos mai hivatalos vitán, amit én is osztok. Hangsúlyozzák a megállapodás második szakaszának fontosságát, amely felgyorsítja az amerikai piacokhoz való hozzáférést - különösen az Egyesült Államokban való európai befektetések eszközeként. Hangsúlyozzák annak a fontosságát, hogy a szabályozásaink közelítsenek egymáshoz, különösen a biztonság tekintetében, javaslatot téve az "egy ablakos biztonság” bevezetésére. Hangsúlyozzák a környezetvédelmi szempont és a CO2 kibocsátáskereskedelem fontosságát. Végül hangsúlyozzák a Parlament tájékoztatásának és az azzal való konzultálásnak a fontosságát.
Osztom szakpolitikai prioritásaikat. Üdvözlöm a két intézményünk közötti megállapodást egy politikailag mind Európában, mind az Egyesült Államokban ennyire érzékeny ügyben.
Nagyon nagy örömömre szolgál az is, hogy a Parlament elviszi Európa hangját az Egyesült Államokba az USA Kongresszusával és kormányával folytatott folyamatos párbeszéden keresztül. Fáradhatatlanul együtt kell dolgoznunk azokat a pontokat illetően, amelyek problémát jelentenek Washingtonnal. A Nemzetközi Polgári Repülési Szervezet szeptemberi montreali közgyűlése csalódást keltett. Amint tudják, az EU és európai szomszédai - 42 ország - kényszerült arra, hogy fenntartásainak adjon hangot a CO2-kibocsátáskereskedelemmel kapcsolatos határozat miatt, mert más állásponton vagyunk, mint az USA és mint a világ többi része.
A Képviselőház elfogadott egy módosítást, amely korlátozza annak lehetőségét, hogy amerikai vállalkozások külföldi irányítás alá kerüljenek. Noha a módosítást a Szenátus még nem szavazta meg, ez beárnyékolja a megállapodás második szakaszával kapcsolatos tavasszal kezdődő tárgyalásokat. Az Európai Parlament - hozzám hasonlóan - felhívta erre a Kongresszus és az USA Kormánya figyelmét, és mindannyiunknak továbbra is arra kell fordítanunk energiánkat, hogy megakadályozzunk minden olyan lépést, amely nem összeegyeztethető a légiközlekedési ágazat normalizálásával.
Ha azonban ezek az események a leküzdendő akadályok irányába mutatnak, nem szabad elfelejtenünk a legfontosabbat. Európa és az USA közötti munka szilárd alapja az, hogy egyenlőként kezeljük egymást. Hat hónappal ezelőtt nem ez volt a helyzet. Ennélfogva erre az eredményre kell építenünk, amely négyévnyi munkánk gyümölcse.
Nyilvánvalóan, elnök asszony, hölgyeim és uraim, El Khadraoui úr, szeretném, ha tudnák, hogy kész vagyok és szándékomban áll elérni mind a Parlament, mind a Tanács által kitűzött politikai célokat, és nagy örömömre szolgál Európa egysége a kérdésben, nagy örömömre szolgál az európaiak uniója.
Tisztelt elnök asszony, alelnök úr, hölgyeim és uraim! Amikor ma délután végül zöld utat adunk az EU és az Egyesült Államok közötti légiközlekedési megállapodásnak, az nem csak a sok éven át tartó, nehézségekkel teli eljárás végét fogja jelenteni, hanem egy új fejezet kezdetét is a légi közlekedés történetében, következményei pedig - ha nem is pontosan kiszámíthatóak - de mérhetetlenül fontosak lehetnek.
Ugyanakkor tisztában vagyunk azzal, hogy ez csak egy átmeneti szakasz, és rengeteg munka áll még előttünk, hogy elérjük azt a többé-kevésbé integrált transzatlanti légi forgalmi piacot, amelyet célul tűztünk ki. Néhány képviselő szerint máris túl sok engedményt tettünk az amerikaiaknak ebben az első szakaszban. Úgy gondolják, hogy a tárgyalási szándék semmivé fog válni, különösen, mivel az USA-ból érkező légi járatok ténylegesen belföldi járatként utazhatnak egyik tagállamból a másikba, míg mi ezt nem tehetjük meg az USA területén.
Mindkét fél megkapja azt, amit mi az ötödik légi szabadságnak hívunk, amely az amerikai légi járatok számára lehetővé teszi, hogy továbbrepüljenek Afrikába vagy Ázsiába Európán keresztül. Fordítva ez szintén lehetséges, de kevésbé fontos - az USA földrajzi elhelyezkedése miatt. Mi több, jövő márciustól a bizonyos repülőterek hozzáférhetőségével kapcsolatban még meglévő korlátozások is megszűnnek: csak gondoljanak a Heathrow-ra, amelyet jelenleg csak két amerikai légitársaság használhat.
Bizonyos értelemben tehát nincs igazi egyensúly, másfelől viszont, biztos úr, a megállapodás nyilvánvalóan előrelépés, és javulást eredményez a jelenlegi helyzethez képest. Először is, a megállapodás véget vet a jogbizonytalanságnak, amely az Európai Bíróság 2002. évi ítéletei óta tapasztalhatók, amelyek szerint a nyílt légtérrel kapcsolatos, meglévő kétoldalú megállapodás olyan jogszerűtlen elemeket tartalmaz, amelyek módosításra szorulnak. Másodszor a fogyasztók számára érezhető lesz a különbség. Míg mostanáig csak a nemzeti fuvarozók és az amerikai légitársaságok repülhettek a tagállamokból az Egyesült Államokba, a jövőben bármelyik európai légi fuvarozó Európa bármely pontjáról az Egyesült Államok bármely pontjára repülhet úgy, hogy onnan folytathatja az útját például Mexikóba vagy Dél-Amerikába. Ez kétségtelenül több választási lehetőséget fog jelenteni az ügyfelek számára, és valószínűleg az árakat is alacsonyabbá teszi.
Harmadszor a mindkét oldal által kinevezett szakértőkből álló vegyes bizottság létrehozásával - amelyre Ön, biztos úr, szintén hivatkozott - egy olyan intézményt hozunk létre, amely a megállapodással kapcsolatos összes kérdést, valamint a szociális, környezetvédelmi és biztonsági szabályozásokkal stb. kapcsolatos kérdéseket vitatja meg. Ez tehát egy olyan eszköz, amely felerősítheti a bizalmat és a megértést mindkét oldalon. Ez nagyon fontos, mert a transzatlanti piac megnyitásával párhuzamosan természetesen létfontosságú, hogy a szabályozások magas szinten váljanak egymással fokozatosan harmonizálttá és összehangolttá.
Ahogy a hatóságok kapcsolata javul, és a szoros együttműködés előnyei nyilvánvalóvá válnak, az amerikaiak szintén nyitottabbak lehetnek a további engedményekre az USA belső piacához való hozzáféréssel kapcsolatban. Végül is még mindig számos megoldatlan probléma van: Önök már hivatkoztak is rájuk. A kabotázsról, az európai légitársaságok letelepedési jogáról, az ellenőrzéssel és tulajdonlással kapcsolatos szabályokról és az egyéb, még meglévő korlátozásokról beszélek.
Annak ismeretében tehát, hogy a tárgyalások második szakasza rövidesen - jövő nyáron - kezdetét veszi, a Bizottságnak el kell gondolkodnia egy jó tárgyalási stratégián. Valójában mit is akarunk elérni? Mik a prioritásaink? Hogyan győzhetjük meg az amerikaiakat, hogy újabb lépéseket tegyenek? Hol tehetünk engedményeket anélkül, hogy ez ne jelentsen hátrányt a számunkra? Önnek nem kell mondanom, biztos úr, hogy a kontextus nagyon problematikus. A jövő évben elnökválasztás lesz. Általános bizalmatlanság tapasztalható az Egyesült Államokban, amely egészen a Kongresszusig elér, azzal kapcsolatban, hogy harmadik felek ellenőrzést gyakorolhassanak olyan stratégiai ágazatokban, mint például a légi szállítás. Az amerikai szakszervezetek attól tartanak, hogy elveszítik a befolyásukat az ágazaton belül a külföldi beavatkozás következtében, leginkább azért, mert úgy érzik, ez sikeres lehet, és mert van egy feltételezés, miszerint az európai légitársaságok jobban szervezettek és könnyedén nagy szeleteket hasíthatnak ki a piacból. Ezek után természetesen ott vannak az európai választások.
Valamint ott vannak a jelenlegi problémák is. Ön hivatkozik amerikai kollégánk, Oberstar kongresszusi képviselő úr azon kísérletére, hogy egy másféle értelmezést adjon a megállapodás bizonyos elemeinek. Mindezek elmondása után azonban mi - előadóként és Parlamentként - ma délután zöld utat adunk neki. Teljes szívünkből igennel fogunk szavazni. Természetesen követni fogjuk az előkészületeket. Reméljük, hogy szorosan bevonnak majd minket a munkába, csakúgy, mint a múltban. Számítunk rá.
a PPE-DE képviselőcsoport nevében. - (DE) Tisztelt elnök asszony! A Parlament és különösen képviselőcsoportom, a PPE-DE ma nagy többséggel meg fogja szavazni ezt a megállapodást, mert végül is egy jó időközi eredményt értünk el.
Ez azonban csak időközi eredmény; ahogy Barrot alelnök úr és előadónk, El Khadraoui úr is elmondta, még mindig vannak fontos, megoldásra váró kérdések a nyílt égboltról szóló megállapodással kapcsolatban: olyanok, mint a kabotázs, a letelepedési jog, tulajdonjog, az állami támogatás és számos egyéb kérdés.
Eltekintve attól, hogy sikerült viszonylag jó időközi eredményt elérnünk, a megállapodás rávilágít rendszerünk számos gyenge pontjára. Ezek már bemutatásra kerültek. A jövőben erőfeszítéseket kell tennünk annak biztosítsa érdekében, hogy Parlamentünknek - hasonlóan partnerünkhöz, az USA Kongresszusához, amely az elmúlt évszázadok során számos jogot szerzett magának - több lehetősége legyen e megállapodás tartalmának befolyásolására. Ez alkalommal az előrelépéseket bizonyos mértékben a rendszerrel való trükközésnek köszönhetjük - a beavatkozásnak, mielőtt a Tanács szót kapott -, de hosszútávon jobb szabályozásra van szükség a tartalom alakítására.
Ezen a ponton szeretném újra felhívni a figyelmet egy fontos kérdésre - különösen Európa és az USA közötti - légi közlekedéssel kapcsolatban. A biztonsági intézkedések és vizsgálatok lényegesek az utasok e közlekedési mód használata közbeni nyugalma érdekében. Azonban a biztonsági intézkedéseket nem szabad kirakatintézkedésekként félreértelmezni, amely csak kényelmetlenséget okoz az utasoknak, de a biztonságot nem növeli. Emiatt - immár sokadszor - a fedélzetre vihető folyadékokkal kapcsolatos szabályozást meg kell változtatni!
a PSE képviselőcsoport nevében. - Tisztelt elnök asszony! Először is szeretném az Ön, a Bizottság alelnöke és tisztelt képviselőtársaim elnézését kérni, mert beszédemet követően el kell hagynom a termet egy interjú miatt. Nem szokásom ilyet tenni, így elnézést kérek azért, hogy a vita további részére nem maradhatok.
Szeretnék köszönetet mondani kollégámnak, El Khadraoui úrnak jelentéséért, és szeretném figyelmeztetni őt, hogy megdöntheti a rekordomat, mint a leghosszabb ideig szolgálatban lévő előadó a parlamentarizmus történetében, ha folytatja ezt az aktacsomót! Legyünk őszinték! Az Európai Unió és az USA között kötött házasság, amely a polgári légi szállítással kapcsolatos légiforgalmi megállapodásban öltött testet, érdekházasság, ahol az EU a sóvárgó vőlegény, az USA pedig a rendkívül vonakodó menyasszony. Most pedig, amikor el akarjuk hálni a házasságot, azt vesszük észre, hogy az amerikai menyasszony az európai vőlegényt nem találja túl vonzónak, és, miután az esküvő napján már megkapta, amit akart, az amerikai menyasszonyt nem lehet a házasság elhálásával zaklatni, mivel Oberstar képviselő úr ott áll a pár felett puskával a kezében.
Nagy különbség van az EU és az USA között a légi közlekedéssel kapcsolatos politikát illetően, és nem lennék meglepődve, ha az elkövetkező hetekben és hónapokban azt hallanám, hogy a második szakaszbeli tárgyalások elakadtak, mivel az USA nem hajlandó lépéseket tenni kulcsfontosságú ügyekben. Attól tartok, hogy az európai vőlegény annyira szeretné elhálni az érdekházasságot, hogy újra beadjuk a derekunkat a vonakodó menyasszonynak. Mi a helyzet az ETS-sel és a biztonsággal kapcsolatban, ahol az EU és az USA két külön világ? Mi a helyzet az amerikai légitársaságok külföldi tulajdonjogával kapcsolatban vagy az ötödik szabadság kölcsönösségével? Mi a helyzet az utaslistákkal és a 11. fejezet szerinti védelemmel? Ezek mind olyan kérdések, amelyek megosztanak minket, és - míg elfogadom, hogy van szándék arra, hogy leüljünk és tárgyaljunk - úgy fog tűnni a számunkra, hogy a feltételeket mindig az amerikaiak diktálják.
Mindenkinek sok sikert kívánok az erőfeszítéseikhez, és a PSE képviselőcsoport igennel fog szavazni. Őszintén remélem azonban, hogy a tárgyalások sikeresek lesznek, és egy kiegyensúlyozottabb, a kölcsönösségen alapuló tisztességes megállapodás vár az út végén. De kétségeim vannak ennek bekövetkeztével kapcsolatban az USA hozzáállása miatt, és azt kérdezem, hogy az út, amin járunk, nem vezeti-e ezt az érdekházasságot egy Las Vegas-i típusú váláshoz?
az ALDE képviselőcsoport nevében. - Tisztelt elnök asszony! Én helyettesítem kollégámat, in 't Veld asszonyt.
Meghajlok más embereknek az e megállapodás technikai sajátosságaival kapcsolatos tudása előtt. Az Európai Parlament Londont képviselő tagjaként - amely város a Heathrow repülőtérnek ad otthont - nyilván inspirál az a tény, hogy a megállapodás több versenyelőnyt hoz az utasoknak, és ennyiben jó, hogy megkötésre került.
Szeretnék a megállapodás biztonsági aspektusával foglalkozni, miután a jelentésből az derült ki számomra, hogy ennek szabályozása nagyrészt a vegyes bizottságra marad. Egyetértek azzal, hogy a jelentés üdvözli az EU és az USA légtéri biztonságért felelős hatóságai közötti együttműködést. Azonban - ahogyan a jelentés is kimondja - a biztonsági intézkedéseknek megfelelő kockázatelemzésen kell alapulniuk, és nem lehetnek eltúlzottak vagy koordinálatlanok, valamint hogy az európai és az amerikai polgárok magánéletét tiszteletben kell tartani az utasok személyes adatainak az EU és az USA közötti kicserélésekor.
A képviselők jelentékeny ellentmondásokra fognak felfigyelni az utasnyilvántartási adatállományról (PNR-) szóló megállapodással kapcsolatban. Az Európai Parlament nyilvánvalóvá tette, hogy a megállapodás megalkotása során nem játszott olyan jelentős szerepet, mint szeretett volna. Nyilvánvalóan, az európai adatvédelmi biztosok véleménye szerint gyengülnek az új megállapodás szerinti garanciák a korábbi megállapodásokhoz képest, valamint hogy az új megállapodás számos komoly kérdést hagy nyitva és hiányossággal bír.
Az európai repülőterek kapacitása és földi járatkiszolgálása: egy hatékonyabb politika felé (vita)
A következő napirendi pont a Jensen asszony által a Közlekedési és Idegenforgalmi Bizottság nevében készített, az európai repülőterek kapacitása és földi járatkiszolgálása: egy hatékonyabb politika felé című jelentéssel kapcsolatos vita.
Tisztelt elnök asszony, biztos úr, hölgyeim és uraim! Európa repülőterei olyan mértékben le vannak terhelve, hogy az egyik repülőtéren bekövetkező legkisebb késés is hatalmas késésekhez vezethet egy másikon. Ráadásul a folyamatosan növekvő légi forgalom továbbfokozza a repülőterek problémáit, és ez negatívan érinti a hatékonyságot, a versenyképességet és a környezetet. Európa repülőtereinek kapacitásproblémái nem csak nemzeti, hanem európai problémát jelentenek, ezért üdvözlöm a Bizottság cselekvési és 14 pontos tervét, amely az első lépést jelenti az európai repülőterek kapacitásának javítása felé.
A Bizottság javaslatai azonban nem elégségesek, így jelentésemben azt javaslom, hogy a Bizottság vázoljon fel 2009-ig egy főtervet az európai repülőterek kapacitásának növelésére. Az természetesen végül a tagállamok felelőssége lesz, hogy megépítsék és kibővítsék a repülőtereket. A főterv egy olyan eszköz - vagyis módszer - lenne, amely biztosítja, hogy a tagállamok koordinálhassák repülőtér-kapacitásuk előmozdítására és kibővítésére irányuló kezdeményezéseiket.
A problémát egy határokon átnyúló szempontból is meg kell vizsgálni. A repülőtereknek különböző tulajdonságaik, erősségeik vannak, de a kölcsönhatás lényeges. Ez nem csak a repülőterek közötti kölcsönhatásra vonatkozik, de a repülőterekkel kapcsolatos egyéb szállítási módokra és infrastruktúrákra is (módköziség).
Szeretnék köszönetet mondani mind a Bizottságnak és az egyéb politikai csoportok szóvivőinek - El Khadraoui úrnak, Jarzembowski úrnak, López-Istúriz White úrnak és Lichtenberger asszonynak - a jelentéssel kapcsolatos rendkívül konstruktív együttműködésükért, örülök annak, hogy a Parlament széleskörű támogatásáról biztosít mind a kapacitás, mind a földi járatkiszolgálásról szóló irányelvvel kapcsolatban.
Az emberek a repülőtereket természetesen szeretik és gyűlölik egyszerre. Növekedést és prosperitást teremtenek, összekötnek régiókat, de zajt és szennyezést is okoznak és helyet is foglalnak. Fontos, hogy a problémákat úgy kezeljük, hogy az minden fél számára megfelelő legyen. Először is a környezetbarát kapacitásnövelés előmozdítását javasoljuk. A repülőterek túlzsúfoltsága önmagában is negatív hatással lehet a környezetre, ha a repülőgépek várakoznak a leszállásra, amely szükségtelen CO2-kibocsátást eredményez. Ezért üdvözlöm a Bizottság azon kezdeményezését, hogy a légi forgalmat vonják be az Európai Unió kibocsátáskereskedelmi rendszerébe. Szeretném azonban hangsúlyozni, hogy fontos, hogy a dolgokat globális szinten is végrehajtsuk. Másodszor fontos, hogy a Bizottság kövesse figyelemmel a résidők elosztására vonatkozó közös szabályoknak az egyes országok általi végrehajtását. Ezzel összefüggésben a jelentés azt is kéri a Bizottságtól, hogy állapítson meg egy ütemtervet és határidőket a szomszédos tagállamok közötti együttműködés fokozása érdekében a funkcionális légtérblokkok (FAB-ok) kiépítése területén. 2008-re ennek a területnek lényeges fejlődésen kell keresztülmennie - ez a Parlament számára rendkívüli elsőbbséget élvez. Harmadszor, illúzió azt gondolni, hogy ki lehet bármennyire is bővíteni egy repülőtér kapacitását a regionális és helyi kormányzati szervek alapos bevonása, és az azokkal való együttműködés nélkül. Ennek okán fontos, hogy párbeszéd alakuljon ki a repülőtérrel rendelkező európai régiók között a kapacitásbővítés koordinációjáról. A régiók tapasztalatokat cserélhetnek és tanulhatnak egymástól (Milyen környezeti hatása van a repülőtérnek a környezetében lakó népességre? Milyen helyigénye van a fejlesztési terveknek? Milyen jelentősége van általánosságban egy repülőtérnek a térség növekedése szempontjából, illetve foglalkoztatási szempontból?), és ebből talán egy jó gyakorlat is kialakulhat.
Remélem, hogy a Tanács támogatni fogja a jelentésben felvetett alapgondolatot, nevezetesen azt, hogy a Bizottság cselekvési terve nem elégséges, iránymutatásokat kell kidolgozni a repülőterek kapacitásának optimalizációja és fejlesztése érdekében, hogy további kapacitás szükséges és hogy a szavakat tetteknek is kell követniük.
A jelentésem második része a földi járatkiszolgálással foglalkozik - amely magában foglal minden repülőgépekkel és repülőtérrel kapcsolatos tevékenységet az üzemanyag-feltöltéstől és poggyászkezeléstől a "check-in” eljárásig. A Bizottság éppen előkészíti a közösségi repülőterek földi járatkiszolgálási piachoz való hozzáférésre vonatkozóan meglévő irányelv felülvizsgálatát, ami - mint tudjuk - nehéz kérdés. Szeretnék újra köszönetet mondani a szóvivőknek a konstruktív együttműködésért. Egyetértünk abban, hogy a Bizottságnak el kell készítenie egy naprakésszé tett elemzést a jelenlegi, a földi járatkiszolgálásról irányelv végrehajtásáról és hatásáról mielőtt bármilyen további liberalizáció kerül napirendre. Teljes rálátást kell nyernünk a felhasználókra, az utasokra és a személyzetre gyakorolt hatásról, és a jövőbeli irányelvnek biztosítania kell földi járatkiszolgálás minőségét és a megfelelő munkakörülményeket a személyzet számára. Biztosítanunk kell, hogy nem keletkeznek monopolisztikus feltételek, és egyértelmű szabályok alakulnak ki a versenytárgyalások kiírására a felhasználók bevonása érdekében. Remélem, hogy a jelentés arra fogja ösztönözni a Bizottságot, hogy továbblépjen mind a földi járatkiszolgálásról szóló irányelvvel, mind pedig a 14 pontos tervvel.
a Bizottság alelnöke. - (FR) Tisztelt elnök asszony, hölgyeim és uraim! Szeretnék köszönetet mondani Önnek, Jensen asszony, és a Közlekedési és Idegenforgalmi Bizottságnak. Köszönöm, hogy támogatják a Bizottság cselekvési tervét, és köszönöm a Közösség légiközlekedési politikája iránti elkötelezettségüket.
A légiközlekedési politikával kapcsolatos kihívások egyike, hogy megakadályozzuk az európai repülőterek túlzsúfoltságát. Cselekvési tervünk egy koherens, globális repülőtér-politika kidolgozására összpontosít. Ez magában foglalja a meglévő repülőtér-kapacitások kibocsátásának optimalizálását és az új infrastruktúra tervezésének javítását azáltal, hogy elkerüljük a tisztán helyi megoldások melléhelyeződését és a szűk keresztmetszetek kialakulását. Ahogyan az EP érti is, az európai repülőtér-hálózat optimális működése csak akkor garantálható, ha a helyi lépések részeivé válnak egy koherens, globális politikának. A Bizottság által előterjesztett cselekvési csomagnak realisztikusnak kell lennie, mivel figyelembe veszi azokat a gazdasági és környezeti korlátokat, amiket nem lehet figyelmen kívül hagyni. Ezért van az, Jensen úr, hogy kezdetben a meglévő repülőtér-kapacitások jobb kihasználása kap prioritást, köszönhetően a fejlődésnek és az új technológia harmonizált megvalósításának. Teljesen nyilvánvalóan, ha az egységes égbolt együtt lép érvénybe a funkcionális légtéri irányítási blokkokkal, akkor a meglévő infrastruktúrát sokkal jobban fogjuk tudni használni. Igaz, hogy az új infrastruktúra kiépítése még több problémát fog okozni, különösen azokban a nagy városi övezetekben, amelyeknek nagy szükségük van a légi közlekedésre. Cselekvési tervünk azonban foglalkozik az új infrastruktúra megteremtésének problémájával, ami gyakran létfontosságú, és szeretnénk az új infrastruktúrákat úgy tervezni, hogy nagyobb hangsúlyt kapjon a használhatóságuk és elhelyezkedésük annak érdekében, hogy környezetbarátabbá tegyük azokat.
Október 2-án a Közlekedési és Idegenforgalmi Bizottság olyan határozatot fogadott el, Elnök asszony, amely kevésbé ambiciózus, mint a Parlamenté. Számos tagállam - amely talán túlságosan is hajlamos arra, hogy hallgasson a saját repülőterének vezetőire -, irtózik a közösségi koordinációtól, és jobban szeretne továbbra is prioritást biztosítani az egyes repülőtereken végrehajtott helyi megoldásoknak. Ez a fajta vonakodás még nehezebbé teszi a cselekvési terv végrehajtását, de az EP támogatása lehetővé fogja tenni a Bizottság számára, hogy kifejezetten a Jensen asszony munkájára épülő kezdeményezéseken dolgozhasson.
Megköszönöm neki, és szeretnék köszönetet mondani a Közlekedési és Idegenforgalmi Bizottságnak is a minőségi munkájáért és segítségért a probléma kapcsán, amely az egész légiközlekedési ágazat harmonikus és fenntartható fejlődése szempontjából létfontosságú.
a Gazdasági és Monetáris Bizottság véleményének előadója. - Tisztelt elnök asszony! A repülőgépipar fejlődése nagyban hozzájárult a gazdasági fejlődéshez és az általános jóléthez, és ez a jövőben is folytatódhat. Az iparág nem érdemli meg azt az ellenségességet, amit a környezetvédők gyakran rázúdítanak. Ez a hozzáállás politikailag sem túl bölcs, hiszen minden választópolgár rengeteget nyer vele mind a munkájában, mind a szabadidejében. A repülőgépipar új technológiák kifejlesztésével és elfogadásával, valamint a működési hatékonyság javításával sokat tesz azért, hogy környezetvédelmi kötelezettségeinek eleget tegyen. A politikai hatóságok, valamint a közigazgatási és szabályozó hatóságok feladata, hogy szerepet játsszanak a folyamatos fejlődés lehetővé tételében és lelkes ösztönzésében.
Jensen asszony kiváló jelentése sok mindent magában foglal abból, amit a bizottságom javasolt. Van azonban három téma, amit a Gazdasági és Monetáris Bizottság javasolt, de nem kerültek be a végső jelentésbe.
Először, a csendesebb repülőgépek eljövetelével lehetőség lenne arra, hogy lazuljanak a korlátozások a repülőterek nyitva tartásával kapcsolatban, és elmozduljunk a 24 órás működés irányában szinte mindenhol. Ez nagyban megnövelné a repülőtéri infrastruktúráknak és maguknak a repülőgépeknek a tőke- és kapacitáshasznosítását, nagyobb produktivitást és olcsóbb szolgáltatásokat eredményezve az arányosnál kevesebb környezeti hatás mellett.
Másodszor, a hatékony földi járatkiszolgálás kiválasztása szintén növelheti a produktivitást azáltal, hogy javul a repülőtéri infrastruktúra kihasználtsága, nevezetesen azzal, hogy felgyorsítják a repülőgépek fordulási idejét, hozzájárulnak a menetrend jobb betartásához és az utasok elégedettségéhez.
Harmadszor javasoltuk a piaci erők alkalmazását azáltal, hogy a repülési résidők nyílt aukción keljenek el, elmozdulva ezáltal az öröklött jogoktól, megtartva ugyanakkor a résidők meghatározott arányát a csomóponti repülőtereken a létfontosságú regionális szolgáltatók számára.
Azoknak a testületeknek, amelyek azért a környezetért felelősek, amelyben a légitársaságok üzemelnek, meg kell könnyíteniük a nagyobb produktivitást azáltal, hogy megfelelő és hatékony infrastruktúrát biztosítanak és csak a megfelelő mértékben szabályoznak.
a Szociális és Foglalkoztatási Bizottság véleményének előadója. - (DE) Tisztelt elnök asszony, hölgyeim és uraim! Sokan Önök közül az én otthonom, Frankfurt am Main repülőterén keresztül repülnek majd ide, Brüsszelbe. A gyors szolgáltatás kulcsszerepet játszik a minőségi földi járatkiszolgálásban, amely a ki- és berakodást, a repülőgépek takarítását és megtankolását és az utasoknak a rendszeren való átsegítését foglalja magában.
E munkafolyamatoknak azonban fennakadás nélkül kell egymáshoz kapcsolódniuk. A jó szakmai színvonal érdekében, amelyet Európa minden repülőterén fenn kell tartani, az Európai Parlament még 1996-ban elfogadott egy határozatot, miszerint a repülőterek üzemeltetői mellett csak azok a szolgáltatók kaphatnak engedélyt a repülőtéri munkavégzésre, amelyek tartósan képesek hatékonyan működni. E szolgáltatók száma azonban korlátozott. Akkor - úgy, mint most is - én voltam a Foglalkoztatási és Szociális Bizottság véleményének előadója, és képes voltam megelőzni e szolgáltatások korlátlan liberalizációját.
Míg teljesen egyetértek a verseny szükségességével, ez csak akkor elfogadható, ha igazságos és nem érinti hátrányosan a munkavállalókat és a biztonságot. Nem minden szolgáltató tudja garantálni a szükséges szintű képzést, a megfelelő bérszintet és a jó szolgáltatást. A kemény árverseny azt jelenti, hogy egyre több állandó munkahelyet váltanak fel gyenge minőségű, határozott idejű vagy ügynöki szerződések.
Szeretném kifejezni köszönetemet Anne Jensennek. Bizottságom, a Foglalkoztatási és Szociális Bizottság, és az Öné, a Közlekedési és Idegenforgalmi Bizottság egyesítette erőit és felszólította a Bizottságot annak biztosítására, hogy legelsősorban az 1996-os irányelvet megfelelően hajtják végre az összes uniós tagállamban. Elavult adatokat kaptunk. Csak 15 tagállam tapasztalatairól szólnak. Gondos elemzést akarunk a liberalizációnak mind a dolgozók, mind az utasok vonatkozásában meglévő előnyeiről és hátrányairól. A földi járatkiszolgálók kulcsszerepet játszanak a repülés biztonságában és biztonságosságában. Az olyan érzékeny infrastruktúrák, mint a Frankfurt am Mainban és máshol található európai csomópontok nem megfelelő játszóterek a harmonizáció ügyének kényszeres bajnokai számára.
a Regionális Fejlesztési Bizottság véleményének előadója. - (PL) Tisztelt elnök asszony, biztos úr! A Regionális Fejlesztési Bizottság részéről szeretnék gratulálni Jensen asszonynak kitűnő munkájához.
A műszaki és szervezeti kérdések nagyon fontosak a repülőtér-kapacitással kapcsolatban. A kérdést holisztikus megközelítéssel kall kezelni, odafigyelve azonban a repülőterek helyi és regionális környezetére. A légi közlekedés segített a területi, gazdasági és szociális kohézió fejlesztésében, különösen a központoktól távol eső területek esetén. Az ilyen összeköttetés létezése gyakran döntő fontosságú, amikor beruházásokra vagy turisták fogadására kerül sor. Tömören, ez az összeköttetés létfontosságú a régió fejlődéséhez. A repülőterek a munkahely-teremtésben is fontos szerepet játszanak. A tagállamoknak, a regionális és helyi kormányzatoknak biztosítaniuk kell, hogy a repülőterek - függetlenül azok vezető testületétől - szerepelnek a regionális rendezési tervekben és a nemzeti fejlesztési stratégiákban. Európai hálózati szinten szintén szükség van koordinációra.
A repülőterek helyét nem annyira a részt vevő hatóságok ambíciói, mint inkább az egyes helyzetek logikus végiggondolása alapján kell meghatározni. Az Unión belül ezek azok a helyzetek, amikor kiterjedt városi övezetek egymástól kevesebb, mint 100 kilométer távolságra külön repülőterekkel rendelkeznek. Ésszerű volna, ha mindkét várost egyetlen repülőtér szolgálna ki. A repülőterek elhelyezkedését úgy kell meghatározni, hogy az képes legyen kiszolgálni a környező és a határos régiókat is. Ahol lehetséges, intermodális megoldásokat kell alkalmazni, mert a repülőterek közötti gyorsvasút járatok jelentősen növelhetik azok kapacitását. Az szintén létfontosságú, hogy jó közlekedési kapcsolat legyen a repülőterek és a hátország városközpontjai között.
A meglévő repülőterek fenntartását és kibővítését, valamint az újak építését a vonatkozó területi hatásvizsgálatoktól kell függővé tenni. Ez különösen lényeges a természetes környezettel kapcsolatban, a zaj, szennyezőanyag-kibocsátás, a repülőtér környéki közúti forgalom sűrűsége, a benzinkutak közelsége és a meteorológiai tényezők figyelembe vételével.
Végezetül - saját tapasztalatom és a választóim elmondása alapján - szeretném elmondani, hogy a repülőtér-kapacitással kapcsolatos kérdések túlmutatnak a technikán, a légi irányítási rendszereken és a fel- és leszállások koordinációján. Az adódó feladatok megszervezése ide tartozik, és ez túl gyakran nagyon gyenge színvonalú. Erre példa az utasok személyi átvizsgálása. Mann úr említette a frankfurti repülőteret, ahol az utasokat kétszer vizsgálják át, noha egyszer is elegendő volna. Sok idő megy el a poggyászok összegyűjtésére is. Még a jóhírű légitársaságok esetében is a feltehetően technikai eredetű késések folyamatosan előfordulnak. Lehetséges, hogy az igazi ok merő inkompetencia?
Nem szokatlan a repülőtereken az utasok számára, hogy nem szívesen látottnak és alkalmatlankodónak érzik magukat. Olyan benyomásuk támad, hogy egyszerűen útban vannak a személyzetnek, és a jelenlétükkel zavarják a munkát. Az embereknek kell, és akarnak repülni, beleértve a fogyatékkal élőket is. A légitársaságok és repülőterek által ajánlott szolgáltatásokat biztonságosan és pontosan kell nyújtani. Az utasokat minden esetben tisztelettel kell kezelni. Ebben az esetben mindenki boldog lenne. A Bizottság nyilatkozata okot ad arra, hogy reménykedjem abban, hogy egy napon ez lesz a helyzet.
az Állampolgári Jogi, Bel- és Igazságügyi Bizottság véleményének előadója. - Tisztelt elnök asszony! Az Állampolgári Jogi, Bel- és Igazságügyi Bizottság véleményének előadójaként csak egyvalamit szeretnék mondani ebben a vitában, amely a Bizottság rádiós azonosítási címkézéséről szóló javaslatával kapcsolatos. Az utasok poggyászán és beszállókártyáján elhelyezett címke eredeti célja számomra a szabadságjogok jelentős vagy potenciális megsértésének tűnik. Kevés hasznot látok abban, hogy az utas mozgása a repülőtéri terminálok között követhetővé válik, valamint az a kérdés is felmerül, hogy az ilyen rendelkezések végrehajtása mennyibe kerül a repülőtereknek.
előadó. - Tisztelt elnök asszony! Szeretnék egyértelművé tenni néhány dolgot, mivel számos különböző kifejezést használnak a jelentésben és a módosításokban, és szeretném, ha mindenki tudná, mire szavaz. Számos módosítás van itt Tajani úrtól és másoktól, amelyek amikor "polgárokról” beszélnek, akkor a nemzetek állampolgáraira, és nem európai polgárokra utal. Amikor így vagy úgy szavaznak a módosításokról, kérem, tartsák észben, hogy nem európai polgárokról, hanem az államok állampolgárairól van szó. Biztos vagyok benne, hogy mindenki érti, hogy ez mekkora különbség.
(IT) Tisztelt elnök asszony, hölgyeim és uraim! Szeretnék felvilágosítást kérni az előadóktól és a Parlament tisztviselőitől. Azt szeretném tudni, hogy ha az 1. módosítás, első aláíró Mayor Oreja úr, elfogadásra kerül, akkor az 51. módosítás tárgytalanná válik-e. Véleményem szerint ez tévedés és ha Mayor Oreja úr 1. módosítása elfogadásra kerül, az 51. módosítás nem válik tárgytalanná, de ez megváltoztatná az olasz küldöttség szavazási szándékát.
Tajani úr, a társelőadók egyike beszélni fog a kérdésről, amikor oda kerülünk. Azt gondolom, igaza van, de jelenleg haladjunk tovább!
(IT) Tisztelt elnök asszony, hölgyeim és uraim! Szeretnék arra rámutatni, hogy főleg Maastricht óta, az európai polgárság egybeesik a nemzeti állampolgársággal a Szerződések mindegyikében. Ezek ugyanazon, megegyező dolgok. Ez a tény eléggé egyértelmű kollégám, Severin úr számára?
Tisztelt elnök asszony! Megőriztem az igen és nem szavazatok számát a két utolsó jegyzőkönyvezett szavazás alkalmával, és azok megegyeztek. Ez volt akkor is, amikor az első problémánk volt. Gondot jelentene, ha a 21. módosításról az IND/DEM képviselőcsoport újra szavazna?
Azt gondolom, hogy igaza van. Én is aggódtam, hogy mi történik ezen a ponton.
(FR) Tisztelt elnök asszony! A többi jelentésnél nincs név szerinti szavazás. Talán kezdhetnénk a szavazást azzal a jelentéssel, ami nem igényel név szerinti szavazást, ha nem bánja, és így tarthatjuk az ülésrendet.
Az a probléma, hogy jelentés közben vagyunk, és attól tartok, hogy le kell zárnunk, mielőtt hozzálátunk valami máshoz.
előadó. - (FR) Tisztelt elnök asszony! Elnézést kérek mindenkitől a tapasztalatlanságom miatt felmerülő kérdésért: ez csupán a harmadik ciklusom a Házban.
Ha jól értettem, az 1. módosítás elfogadásra kerül, akkor azzal megmaradna a szöveg a módosítás bekezdésében és eltávolítaná a jelentésben szereplő ülések számával kapcsolatos értékeket. Így kell értenem? A módosítás szerzőit kérdezem: mindenki így érti?
Ez azt jelenti, hogy hibát követtem el, elnézést kérek az érintettektől. Igen szavazatot javasoltam, amikor a PPE-DE szavazási listáját készítettem, mert azt gondoltam, hogy a módosítás csak a szövegre vonatkozik. Ahol azonban számokról van szó, ott a PPE-DE képviselőcsoport számára az instrukció szabad szavazásra változik, és társelőadómmal együtt felhívunk mindenkit, aki támogatni szeretné az Alkotmányügyi Bizottság javaslatait és az előadókat, hogy szavazzon nemmel az 1. módosításra.
(IT) Tisztelt elnök asszony, hölgyeim és uraim! Még mindig nem világos, hogy az 1. módosítás összeegyeztethető-e az 51. módosítással. Ha az 1. módosítás összeegyeztethető az 51. módosítással, ahogyan én gondolom, akkor az olasz küldöttség az 1. módosítás mellett kíván szavazni, de ennek tisztázására szükségünk van.
(FR) Tisztelt elnök asszony! Kérem, engedje meg, hogy egy szóbeli módosítást nyújtsak be a PPE-DE képviselőcsoport részéről a 6 módosításhoz. Az R preambulumbekezdés végét szeretnénk kiegészíteni a következővel: "ez a mondat egy függőben levő fellebbezés tárgyát képezi”.
Tisztelt elnök asszony! Ez egy szóbeli módosítás az S. preambulumbekezdés 7. módosításához, a "bűncselekmények értelmi szerzői” kifejezéseket kérem kicserélni a "bűnelkövetők” kifejezésekre. Ez azért fontos, mert különben a mondatnak nincs értelme angolul.
írásban. - (PT) A tengeri tevékenységekkel kapcsolatosan összegyűjtött adatok és információk harmonizációja és megbízhatósága rendkívül fontos a halászati ágazat számára, és minden olyan erőfeszítést támogatni kell, ami ezek minőségének javítását célozza.
Az ágazat jelenlegi szükségletei és az ökoszisztémával kapcsolatos aggodalmak miatt az Európai Bizottság javasolta az 1543/2000/EK tanácsi rendelet módosítását, míg az Európai Parlament értékel egy, a halászati ágazatban az adatok gyűjtésére, kezelésére és felhasználására vonatkozó új közösségi keretről szóló tanácsi rendeletre irányuló javaslatot.
Módosítani kell tehát a jelenlegi 1543/2000/EK tanácsi rendeletet annak érdekében, hogy elkerüljük a régi és az új rendelet közötti átfedést.
A jelenlegi bizottsági javaslat megteszi ezeket a szükséges és logikus változtatásokat, és a Halászati Bizottság egyhangúlag jóváhagyta. Számíthat továbbá az én "igen” szavazatomra is a plenáris ülésen.
írásban. - Megszavaztam ezt a jelentést, amely jóváhagyja a Bizottságnak az 1543/2000/EK tanácsi rendelet (a közös halászati politika irányításához szükséges adatok gyűjtésére és kezelésére vonatkozó közösségi keretről létrehozataláról) módosítására (és a hatályon kívül helyezésére való felkészülésre) irányuló javaslatát. A Bizottság célkitűzése, hogy 2008-ban egy új, átfogóbb adatgyűjtési szabályozást vezessen be; ez a módosítás jobb átmenetet tesz lehetővé azáltal, hogy megszünteti az adatgyűjtéssel és -kezeléssel kapcsolatos hat évre szóló nemzeti programok benyújtására vonatkozó jelenlegi követelményeket a 2007-2012-es időszakban. Ehelyett átmeneti programokat kell készíteni a 2007 és 2008-as évekre.
írásban. - Az UKIP a közös agrárpolitika megszüntetését szeretné látni. Ezért semmilyen körülmények között nem tudunk megszavazni egy olyan jelentést, amely még több hatalmat ad a Bizottságnak, amelynek a legitimitását nem ismerjük el.
írásban. - (FR) Igennel szavaztam a Chatzimarkakis-jelentésre, amely a KAP jobb költségvetési végrehajtását és átláthatóságát célozta, más szavakkal a mezőgazdaságnak nyújtott támogatások kedvezményezettjeinek azonosítását.
Úgy érzem, hogy a KAP legitimitása, amely az EU kiadásainak egyik legnagyobb eleme, túl gyakran kérdőjeleződik meg az átláthatatlanság miatt, amivel a mezőgazdasági támogatásokat kezelik. A jelentés érdeme, hogy tisztázza ezt a helyzetet.
Rendkívül elégedett vagyok azzal, hogy az uniós támogatások kedvezményezettjeinek országos listáit közzéteszik az interneten, és hogy a Bizottság és a tagállamok kifizető testületei honlapjai között linkeket hoznak létre.
A KAP finanszírozás nyomon követését azonban az adatvédelemre irányadó szabályozások szigorú betartásával kell végezni. Ezért szavaztam azon módosítás ellen, amely megköveteli az adatokat felhasználó regisztrációját vagy nyilvántartásba vételét, hiszen az átláthatóságot mindkét oldalon garantálni kell.
Hiszek abban is, hogy az Európai Mezőgazdasági Vidékfejlesztési Alap kifizetésekkel kapcsolatos adatait olyan módon kell felbontani, hogy azonosítani lehessen a legnagyobb kedvezményezetteket.
írásban. - (PT) Az átláthatóság fokozásának a Bizottság javaslatában szereplő és a parlamenti jelentésben kifejezésre juttatott szükségességét létfontosságúnak tartjuk, mind a közös agrárpolitika finanszírozásában, mind pedig az elszámolások biztosításában az uniós intézmények költségével kapcsolatos gyakorlat tekintetében. Létfontosságú továbbá a költségvetési ellenőrzés javítása. Csalódottak vagyunk azonban a javaslat korlátozott hatásköre miatt, valamint azért, mert az Európai Parlament nem volt elég célratörő sem a jelentésében, sem a módosításaiban.
Véleményünk szerint még mindig van néhány javaslat, aminek nincs gyakorlati haszna, és amely valójában korlátozza a polgárok szabadságát és garanciáit, mint az a követelmény, hogy "aki az adatokat használja vagy megtekinti [az interneten] regisztrálni köteles”. Ráadásul ellentmondások is találhatók mind a Bizottság javaslatában, mind az EP jelentésében, az információ folyamatos közzétételével kapcsolatban. Azt javasolják, hogy a jövőben a kezdetektől végezzenek "felmérést az adat közzétételének előnyeiről és hátrányairól”. Egy másik vitatható kérdés a Bizottság tagállamok felett gyakorolt hatalmának megerősítése.
Végezetül úgy gondoljuk, hogy a "közös agrárpolitika átláthatósága és közérthetősége” a legjobban annak teljes felülvizsgálatával fokozható, amely a javaslat egyik célkitűzése.
írásban. - (PT) A Bizottság azon javaslata, hogy bizonyos módosításokat hajtson végre a közös agrárpolitika (KAP) finanszírozásáról szóló 1290/2005/EK tanácsi rendeletben szükséges annak érdekében, hogy a folyamat átláthatóbbá váljon.
Hiszek abban, hogy a fokozott átláthatóság együtt a mezőgazdasági alapok jobb felhasználásával segíthet felszámolni az európai lakosság KAP-pal és az európai intézményekkel szembeni bizalmatlanságát.
Ezért én igennel szavazok Chatzimarkakis úr jelentésére, amely a Bizottság álláspontjára helyezkedik és bizonyos - általam fontosnak tartott - módosításokat tartalmaz.
írásban. - Megszavaztam a jelentést, amely egy sor lehetőséget kínál a KAP átláthatóságának javítására. Országos internetes listák felállítására szólít fel az EU közvetlen gazdálkodási támogatásának kedvezményezettjeiről. Az Egyesült Királyság már ezt teszi, és szeretném látni, hogy más országok is így cselekszenek. A jelentés jobb eljárásokra is felszólít azokban az esetekben, ha a közzététel követelményét nem teljesítik, valamint arra, hogy az adatvédelem is szerepeljen magában a bizottsági rendeletben.
írásban. - (DE) Kistermelőink, akik a föld sója, elsüllyednek az ésszerűtlen bürokrácia tengerében, műholdas földmérésnek kitéve, és jaj nekik, ha a kerítésük egy kicsit túl jobbra vagy balra áll. Ideje lenne újra egy kis emberséget tanúsítani ahelyett, hogy a keményen dolgozó kistermelőinket érzéketlen bürokratikus bunkóval sújtsuk. Azokat a feketebárányokat, akik egész földeket és üzleti tevékenységeket fabrikálnak maguknak, akik a BSE-t terjesztik, és egyéb botrányokat okoznak meg kell nevezni és meg kell szégyeníteni.
Az viszont vicc, hogy azt állítják, hogy az árak olyan mértékben növekednek, hogy az indokolja a támogatások csökkentését. A csatlakozás előtt az osztrák őstermelők körülbelül 7 schillinget kaptak - ez körülbelül 95 centnek felel meg - egy liter tejért. Ma csak 30 centet kapnak, ami azt jelenti, hogy euró-ezreket veszítenek, és ugyanakkor meg kell felelniük a folyton változó bürokratikus szabályoknak, amelyek továbbnehezítik az életüket!
Az elképzelt "állapotfelmérés” csak egyetlen célt szolgálhat: hogy jobb, megbízhatóbb és tartósabb keretrendszert hozzon létre, és nem azt, hogy brutális erővel reformot léptessen életbe és az utolsó megmaradt gazdálkodónkkal is bedobassa a törülközőt. Tekintve az európai gazdálkodásból történő masszív kivonulást, nyomatékosan vissza kell utasítani azt a gondolatot, hogy az elköltetlen agrárfinanszírozást olyan presztízs-projektek finanszírozására lehetne fordítani, mint a Galileo. Bármi áron meg kell őriznünk az önellátó-képességünket, és nem adhatjuk magunkat túszként a genetikai manipulációval foglalkozó vállalatok kezébe.
írásban. - (SV) Jorgo Chatzimarkaki úr jelentése újra megerősíti a Bizottságnak az uniós politikák legitimitásának megerősítésére irányuló kezdeményezését oly módon, hogy közzéteszi a ráfordításokkal kapcsolatos gyakorlatokat teljes részletességben, valamint jobb számviteli és költségvetési ellenőrzést alkalmaz a mezőgazdasági ágazatban a számos változás eredményeképpen - egyebek mellett.
Támogattam a jelentés azon részeit, amelyek a közösségi alapok felhasználása nyilvánosság általi átláthatóságának javítását célozták, valamint a kedvezményezettekkel kapcsolatos információk közzétételét. Hasonlóképpen támogattam azt is, hogy a tagállamoknak az interneten keresztül utólag közzé kell tenniük az Európai Mezőgazdasági Garanciaalap és az Európai Mezőgazdasági Vidékfejlesztési Alap kedvezményezettjeit, valamint az e kedvezményezetteknek az egyes alapokból juttatott összeg.
Ellenzem azonban azokat a rendelkezéseket, amelyek szerint az információ felhasználásához vagy megtekintéséhez regisztráció szükséges, mivel ez szembemegy azzal a svéd alapelvvel, amely garantálja az anonimitást az efféle közhasznú információk felhasználása esetén.
Szavazatom hibás leadását követően a jegyzőkönyvbe bekerült azon szándékom, hogy a 20. módosítás ellen szavazzak, tekintettel a hivatalos dokumentumok nyilvános elérésére vonatkozó határozott svéd elvre.
írásban. - Az UKIP tartózkodott a szavazástól a jelentéssel kapcsolatban, mivel nem ismerjük el a Parlament legitimitását. Ez semmiképpen nem a véleményünket tükrözi a jelentés tartalmával kapcsolatban.
Az UKIP szeretné a közös agrárpolitika megszüntetését. Ennek okán semmiképpen nem szavazhatunk egy olyan jelentésre, amely még több hatalmat biztosít a Bizottság számára, amely legitimitását nem ismerjük el.
írásban. - (PT) Az Európai Bizottság a Tanácstól kapott felhatalmazás alapján folytatott tárgyalásainak központi célkitűzése, egy nyílt légiközlekedési térség megteremtése az EU és az USA között, túlmutat az egyes tagállamok és az USA között jelenleg létező kétoldalú megállapodásokon. A cél az, hogy létrehozzanak egy egységes, liberalizált légiközlekedési piacot az EU és az USA között, "ahol a befektetések szabadon áramolhatnak, és ahol az európai és amerikai légitársaságok korlátozások nélkül nyújthatják szolgáltatásaikat, beleértve mindkét fél hazai piacát”.
Az EU célja, hogy biztosítsa a kölcsönösséget az USA-val a légi közlekedés liberalizációja területén, különös tekintettel a "külföldi tulajdonra, az amerikai légitársaságok irányítására és a kabotázsra vonatkozó korlátozások” megszüntetésére, valamint a "letelepedési jog” és az "állami támogatás” kérdéseire.
a PSE képviselőcsoport nevében. - (DE) Tisztelt elnök úr! Szeretnék visszatérni a tegnap délután meghozott döntésre. Azonban, meg kell jegyeznem, hogy sem az Európai Parlament Szocialista Képviselőcsoportja, sem az Európai Néppárt (Kereszténydemokraták) és az Európai Demokraták Képviselőcsoportja, sem pedig a többi képviselőcsoport nem kapott tájékoztatást arról, hogy ezúttal Oroszországról szeretnénk határozatot elfogadni, még akkor is, ha ezt az elnökök konferenciája több ízben elutasította.
Természetesen tudomásul kell vennünk a döntést. Azonban szeretném itt megjegyezni - és tájékoztatnunk kell az ezt kérő képviselőcsoportokat, elsősorban a Zöldek/az Európai Szabad Szövetség Képviselőcsoportját és a Liberálisok és Demokraták Szövetsége Európáért Képviselőcsoportját -, hogy azt kérjük, ne most foganatosítsák ezt a döntést, hanem inkább a Parlament következő ülésén. Csupán ezt szeretném itt megjegyezni.
Formálisan, természetesen, tartanunk kell magunkat a szabályokhoz. Azonban el akarjuk itt mondani a Zöldek és a Liberálisok becsületességéből adódóan, hogy azt kérjük, a határozatot ne ezen a héten, hanem a következő plenáris alkalmával érvényesítsék. Az Európai Parlament Szocialista Képviselőcsoportja mindenképpen szavazni fog róla, és úgy vélem, az EPP is hasonló gondolatot forgat a fejében.
Tisztelt elnök úr! Gyakorlatilag teljes mértékben támogatom Swoboda urat. Mivel nem szóltak róla, így nem is készültünk ezen a héten semmit erre a határozatra. A PSE képviselőcsoporthoz hasonlóan a mi képviselőcsoportunk sem tudott erről, így arra kérjük, hogy a szavazást halasszuk a következő ülésre.
Köszönöm. Tudomásul vettük kívánságukat. Kellő módon továbbítjuk a többi képviselőcsoportnak, és meglátjuk, miként lehet megoldani a dolgot.
A következő napirendi pont Sahra Wagenknecht jelentése a Gazdasági és Monetáris Bizottság nevében a következő témában: az adózási politika hozzájárulása a lisszaboni stratégiához.
előadó. - (DE) Tisztelt elnök úr! Hölgyeim és uraim! A kérdés, miszerint a tagállamok adópolitikája valóban segíti-e a növekedést, a foglalkoztatást és az innovációt, sajnos egyetlen szóval megválaszolható: nem! A növekedést egyszerűen nem lendíti előre az, hogy mellőzzük az nagyon nyereséges konglomerátumok adókulcsának szabadesését egy egész Európára kiterjedő dömping-versenyben és cserében egyre erőteljesebben pénzt követelnénk az átlagos kenyérkeresőktől, a munkanélküliektől ás a nyugdíjasoktól, mint fogyasztóktól.
A növekedést nem segíti elő az, ha a foglalkoztatásból származó jövedelem olyan adókulcs alá esik, ami többszöröse annak, amit a tőkejövedelemre vetnek ki, mivel ezáltal a különbséget még jobban elmélyítik. A foglalkoztatást nem segítik elő olyankor, amikor a kis befektetési cégeket aránytalanul nagyobb mértékben adóztatják, mint azokat, akik spekulatív módon kontárkodnak a részvényekkel, kötvényekkel és pénzügyi derivatívákkal. Az innovációt egyértelműen nem segíti elő mindaddig, amíg a multinacionális nagyvállalatok kreatív mérlegekkel számláikon biztos helyre tudják rejteni a kutatási és fejlesztési alapok jó részét, miközben azok, akiknek valóban szólna ez a támogatás, sorsukra vannak hagyva.
Dióhéjban összefoglalva: az EU-ban semmi esetre sem támogatják a szociálisan kiegyensúlyozott perspektívát és fejlesztést, hanem jóformán leállítják azt, miközben azokat, akiket felvet a pénz, egyre több és több adókedvezménnyel támogatják, és még jobban felhizlalják. Azoknak, akiknek pedig egyébként is kevés adatott, most még mélyebbre nyúlhatnak a zsebükbe. Ez a típusú adópolitika gazdaságpolitikai szempontból végzetes, a növekedési politika szempontjából célszerűtlen, a szociálpolitika szemszögéből nézve pedig katasztrofális.
Tisztában vagyok azzal, hogy a nemzeti adórendszerek struktúrája papíron természetesen még mindig a tagállamok szuverenitása alá esik, de a valóság némiképp mást mutat. A teljes EU-ra kiterjedő koordináció hiánya gyakorlatilag azt jelenti - még a közvetlen adózási szektorban is -, hogy a nemzeti adórendszerek többé már egyre kevésbé a politikán alapulnak, ezzel szemben az adóverseny jéghideg rendszere alakítja és formálja azokat. Ez a rendszer egy egyszerű nevezőt mondhat magáénak: minél változékonyabb a szorzótényező, annál nagyobb lehetősége van erőszakkal élni nemzeti fiskális szolgáltatásokkal szemben, és természetesen annál több az összesöpört adókedvezmény is.
Amennyiben a kormány bevételei nem apadnak és fogynak ki teljes mértékben ebben a folyamatban, akkor azon az ágazatok, melyek egyáltalán vagy csak nehézségek árán tudják elkerülni az adóztatást, még keményebb adózás alá esnek, szinte ellensúlyozásként. Így tehát az adók elmozdulnak - a vállalati nyereségtől a magánjövedelemhez, majd a beruházási bevételtől a munkabérhez, ami még kevésbé mobil, és a magasan fizetett bérektől a kevésbé jól fizetett munkavállalókig terjed a skála, mely utóbbiak ennek megfelelően kevésbé mobilok, illetve általában a jövedelem és a vagyon felől a fogyasztásig. A tényt, miszerint ez a folyamat érvényben van - és ez már évek, évtizedek óta így van - nagyon egyszerűen bizonyíthatjuk az EU adóbevételeit és adókulcsait érintő adatokkal. Nem csupán a törvény szerinti adókulcsok estek több, mint 10 százalékponttal az utóbbi évtizedben az EU-ban, hanem a vállalati nyereségeket terhelő tényleges adókulcsok is. Minden e témában íródott tanulmány megerősíti ezt a tényt.
A legmagasabb adókulcsokat jóformán mindenütt csökkentették az EU tagállamaiban. A magánbefektetésekből származó jövedelem egyre több és több tagországban kerül előtérbe a foglalkoztatásból származó jövedelemmel szemben, a kettős adórendszerre történő átállás következtében. A fogyasztási adó egyre tovább emelkedik - egyrészt az úgynevezett 'ökoadók' miatt, melyek elég gyakran egyáltalán nem rendelkeznek ökológiai irányító hatással még alternatívák hiánya esetén sem, de őszintén szólva megnyirbálják a büdzséket, másrészt pedig annak okán, hogy az általános forgalmi adók folyamatosan emelkednek, és egyre több országban a megengedett felső tartomány végéhez közelítenek.
Az ilyen dolgok nem véletlenszerűek. Ez az ellenőrzés nélküli adóverseny közvetlen hatása egy egységes nemzetközi piacon. Ebből arra kellene következtetnünk, hogy a társasági adók felfelé mutató tendenciái az EU-n belül nagyban túlszárnyalják a teljes OECD-n belül tapasztalhatókat. Ez azt jelenti, hogy itt az adókulcsok egyértelműen jobban csökkentek, mint az OECD egészében.
Ez arra is egyértelműen rámutat, hogy a globalizáció gyakorolta számos nyomás, mely miatt sokan és boldogan panaszkodnak, itt nem lépett érvénybe. Ellenben vannak az EU-n belül belsőleg kiváltott nyomások, és ezek így egyben olyan nyomások is, melyeken előrelátó módon nagyon könnyedén úrrá lehetne lenni, amennyiben szeretnénk. Eredeti jelentésem nagyon helyes módon nem csupán egy közös, konszolidált adóalapra szólított fel, amit természetesen támogat, hanem a vállalati nyereségek EU-szerte alkalmazandó minimum adókulcsára is, amit a továbbiakban már egyetlen ország sem haladhat meg. Csak az ilyen típusú minimum adókulcs adja meg valóban annak a lehetőségét, hogy út közben valahol megállítsuk a társasági adók emelkedését.
Jelentésemben felszólaltam egy erősebb EU-szerte alkalmazandó adóztatás mellett a tőke és a pénzügyi tranzakció tekintetében, ami kimondja, hogy kifejezetten az alsó- és középosztály esetében tehermentesítsük a munkavégzésből származó jövedelmet, és végezetül, hogy fordítsuk meg azt a végzetes tendenciát, mely szerint a közvetlen adókról egyre nagyobb mértékben áttérünk a közvetett adókra, és újból ösztönözzük az ezzel ellentétes tendenciákat.
Ezeknek a követeléseknek sajnos csak egy része maradt meg a Gazdasági és Monetáris Bizottság szavazását követően. Helyettük jelentésem dicshimnuszban tör ki az adóversenyről, teljesen figyelmen kívül hagyva ezen valószínűleg egészséges adóversenynek az EU büdzséinak bevételi oldalára gyakorolt végzetes következményeit, és így azt a helyzetet, melyben európaiak milliói találják magukat. A jelentésben végrehajtott ilyen jellegű módosítások sajnos nagyon egyértelműen megmutatják azoknak az érdekeit, akik valóban közel vannak Gazdasági és Monetáris Bizottság és főként a Liberálisok és Demokraták Szövetsége Európáért Képviselőcsoportja és az Európai Néppárt (Kereszténydemokraták) és az Európai Demokraták Képviselőcsoportja tagjai többségének a szívéhez, mivel nagyon egyértelmű, ki is nyer az EU-ban uralkodó adórendszerekből.
Most újból előterjesztettük legfontosabb kérésünket a plenárisban módosításként. Amennyiben ott sem kapnak többséget, képviselőcsoportom a jelentés ellen fog szavazni. Valóban lehetőség lenne az EU-ban egy olyan másik adópolitikára, mely minimalizálná a társadalmi ellentéteket, ahelyett, hogy folyamatosan megerősítené azokat - amint azt a jelen adópolitika teszi -, és erre sürgősen szükség lenne. Ez azonban azt is maga után vonná, hogy az Európai Bizottságban és az egyes tagállamokban uralkodó politika valóban megfontolja az európaiak többségének érdekeit a vezérelv alapján, ahelyett, hogy azt tenné, amit eddig, azaz, hogy mint végrehajtók, a társadalom elitjének érdekeit tartják szem előtt. Egyszerűen még nagyobb parlamenti és parlamenten kívüli nyomást idézne elő.
Továbbra is éppen ez ellen a nyomás ellen kell küzdenünk, hogy végül a társadalmilag tűrhetelen kapcsolatok kimondhatatlan dagályossága- ami a legtöbb jelentésre jellemző, és most erre, az adózásról szóló jelentésre is - többé ne nyerhesse meg a többséget ebben a Házban sem.
A Bizottság tagja. - Tisztelt elnök úr! Nagyon örülök, hogy meg tudom Önnel vitatni az adózási politika hozzájárulását a lisszaboni stratégiához.
Az Európai Uniónak egyik elsődleges prioritása, versenyképességének javítása szociális modelljének megőrzése mellett. Az adópolitika komoly szerepet játszik a növekedési és foglalkoztatási célok elérésében. Üdvözlöm jelentésének lényegi üzenetét, ami a Bizottság adó terén tett kezdeményezéseinek egyik támogatója. Főleg a következőkre irányít megnövelt erőfeszítéseket: a közös konszolidált társasági adóalap (KKTA), a saját állam adózási kísérleti rendszereére vonatkozó javaslat, a tagállamok adórendszereinek jobb koordinációjára irányuló stratégia, főként a kimeneti adózás és a határon átnyúló veszteségenyhítés terén, a közös transzferár fórum munkája, az adócsalás legyőzésére irányuló stratégia, az ÁFA-csomag, a munkaintenzív szolgáltatásokra és a környezetvédelmi adókra nehezedő, csökkentett adómérték.
Ezen akták mindegyike kiemelt fontosságot élvez. Ezek jelentik a Bizottság adópolitikai megközelítésének magvát, és ezek közül számosat megvitattak az Európai Parlament különféle bizottságaiban. Egyértelmű, hogy az európai vállalatok megérdemelnek egy olyan társasági adórendszert, melyet az európai határon átnyúló tevékenységeik mértékének megfelelően saját tényleges és potenciális gazdasági integrációjuk mértékéhez igazítottak. Ez a jövőbeni versenyképesség egyik kulcsa. Az is alapvető fontossággal bír, hogy egyéb közvetlen adózási akadályok kapcsán is megoldás szülessen, mégpedig összehangolással és nem csupán költséges pereskedés útján.
Egyetlen olyan terület van, ahol nem tudom követni Önt. Ez a Wagenknecht-jelentés 17. bekezdése jelenlegi állapotában, amelyben kérik a jövedéki adók minimális mértékének megszüntetését és a hatályos közösségi jogszabályok felváltását e területen egy magatartási kódexszel. Ezeket az elemeket már megvitattuk ebben a Házban akkor, amikor az alkohol megadóztatásának javaslatával foglalkoztunk, és - minden tiszteletem az Öné, de - azt kell mondanom, hogy a Bizottság meggondolta magát.
Általában véve a jövedéki adókról szóló közösségi törvényi szabályozás fontos szerepet játszik annak érdekében, hogy csökkentse a belső piaci torzulást, megvédje a közegészségügyet és a fogyasztói mintákat környezetvédelmi szempontból fenntartható viselkedés felé terelje. A Bizottság határozottan hisz abban, hogy minimum kulcsokra van szükség a belső piac megfelelő működéséhez, melyet úgy lehet elérni, hogy biztonsági hálót garantálunk a tagállamok számára, ami biztosítja, hogy valamennyi tagállam valóban alkalmazza a jövedéki adókat, és azt hogy a kulcsok valóban megfelelőek. Remélem, hogy az előterjesztett módosítás, mely a 17. bekezdést kívánja megváltoztatni, támogatásra talál a képviselők többségénél.
Három üzenettel szeretnék zárni. Először: mindannyian tudják, hogy szolgálataim nagyon keményen dolgoznak, hogy előterjesszék a KKTA-val kapcsolatos javaslatot, amit a 2008-as nyári szünetet követően áll szándékomban bemutatni Önöknek. Másodszor: az ÁFA kapcsán a Bizottság teljes mértékben támogatja a Portugál Elnökség azon erőfeszítéseit, hogy megállapodás szülessen az ÁFA-csomagról és hogy lényeges előrelépések történjenek az ÁFA-kulcsokról folytatandó szélesebb körű vita érdekében még az év vége előtt. Azon is dolgozhatunk, hogy biztosítsuk a javaslat elfogadását egyes új tagállamokban a csökkentett HÉA-mértékre vonatkozó eltérések meghosszabbítását illetően. Továbbá folytatni fogjuk az ÁFA-csalás legyőzésére irányuló komoly erőfeszítéseinket, és hamarosan előállunk egy javaslattal a pénzügyi szolgáltatások ÁFÁ-ja kapcsán, ami a szektornak több törvényi bizonyosságot és modernizált szabályokat fog biztosítani. Harmadszor: továbbra is elkötelezzük magunkat egy olyan rendszer mellett, melyben él a jövedéki adók minimum kulcsa annak érdekében, hogy csökkentsük a torzulást és előmozdítsuk a tisztességes versenyt a belső piacon, hozzájárulván a közegészségügy és a környezet védelméhez.
a PPE-DE képviselőcsoport nevében. - Tisztelt elnök úr! Ebben a Házban időnként nem igazán látunk politikai különbséget a csoportok között, de ebben a kérdésben nagyon szembetűnő a különbség; nem is mondhatnék jobban ellent az előadónak az általa imént említett pontok némelyikében. Tiszteletben tartom a jelentés kapcsán elvégzett munkáját, de ebben a kérdésben teljes mértékben ellentétes állásponton vagyok annak kapcsán, mit is kellene tennie a Bizottságnak.
Először is: a jelentés a lisszaboni stratégiáról szól, és arról, hogy mit tegyünk annak érdekében, hogy helyreállítsuk Európa világszintű versenyképességét. Tényleg ez az egyetlen módja annak, hogy garantáljuk Európa jólétét, valamint polgáraink jólétét. Ez adózás nélkül lehetetlen. Ebben a tekintetben az adózás alapvető fontosságú szerepet játszik; versenyképességet hoz Európába.
Nem szabad elfelejtenünk, hogy Európában az összességében vett adószintek még mindig meghaladják az OECD átlagát. Annak érdekében, hogy alacsonyabb adózási szintet érjünk el Európában, olyan környezetet kell létrehoznunk, mely elősegíti a befektetéseket. Több befektetésre, nagyobb növekedésre, valamint több és virágzóbb üzletekre van szükségünk Európában.
Az egészséges adóverseny ebből a szempontból üdvös szereppel bír. Ez egy gazdaságos, piaci alapokon nyugvó ellenőrző mechanizmus az erőszakos politikai döntésekkel szemben. Amennyiben gyümölcsöző adóversennyel rendelkezünk Európában, a kormányok nem tudnak akadályokat gördíteni az egységes piac útjába. És ez az, amit akarunk: egy valódi egységes piac adó-akadályok nélkül. Másrészt viszont nincs bizonyíték arra, hogy a gyümölcsöző adóverseny tönkreteszi az adóalapokat. A teljes adóból származó bevétel feltűnően stabil maradt, köszönhetően a megnövekedett gazdasági aktivitásnak.
Mindazonáltal az, hogy 27 különböző adórendszer létezik, problémákat is felvet, elsősorban az európai kis- és középvállalkozások esetében, melyek ehhez a növekedéshez nagyon fontosan. A 2004-es EK adóvizsgálat értelmében a szabályok betartása a kis- és középvállalkozásoknál értékesítésük körülbelül 2,6%-ába és a kifizetett adók 31%-ába került. Így az összes adó egyharmada a teljesítésre megy el. A kis cégek esetében az adózás teljesítésének magas összege komoly akadályt jelent; ezért kell minden tőlünk telhetőt megtennünk a határon átnyúló veszteségenyhítésre, az egyszerűsített vámeljárásokra, az egyablakos HÉA-rendszerekre, a saját állam adózási kísérleti projektjeire való felhívás érdekében stb. Mindent támogatunk, amit a Bizottság e tekintetben tett.
Végezetül: az ipar jól irányított és egyszerű adórendszert szeretne látni. Meg kell oldanunk a transzferár, az EU-ra kiterjedő veszteségenyhítés és a kettős adóztatás elkerülésének problémáit, és csökkentenünk kell megfelelési költségeinket. Üdvözöljük ezt a javaslatot a közös konszolidált társasági adóalapról (KKTA), valamint azt, hogy a Bizottság állhatatos és felhozza számunkra a KKTA-javaslatot, mivel a veszteségenyhítés csak egy időszakos dolog. Végül konszolidált társasági adóalapra lesz szükségünk.
a PSE képviselőcsoport nevében. - (EL) Tisztelt elnök úr! Biztos úr! Wagenknecht asszony kezdeményezte azt, hogy készítsünk egy jelentést, mely azon politikai bátorság bizonyítéka, ami az adózási politika újraelosztó és társadalmi dimenziójára hívja fel a figyelmet. Ez a dokumentum az egyik legfontosabb bizonyíték, mely rámutat arra, hogy az adópolitikáról szóló vita egész Európára kiterjedhet.
A lisszaboni célok betartására vonatkozó kötelezettség, a Stabilitási és Növekedési Paktum szabályai, az adóbevétel kezelésére és újraelosztására irányuló követelmény, hogy az megfeleljen a kohéziós és foglalkoztatási céloknak, valamint a belső piac kiteljesítése - (mindezek) elég bizonyítékul szolgálnak egy politikai célkitűzéshez. A tagállamok adópolitikái többé már nem alapulhatnak kizárólag nemzeti kritériumokon: szükségessé válik az adózásról szóló párbeszéd ahhoz, hogy nagyobb legyen az adókoordináció szerte Európában.
Tekintettel egy ilyen párbeszédre, ami lehetővé tette valamennyi politikai csoport árnyékelőadója közti lényeges együttműködést, a következő alapvető kérdésekre összpontosítottunk. Elsőként az adóverseny kérdésében: úgy véljük, hogy a célnak nem az adóverseny gátlásának kellene lennie, mivel ez egyet jelentene bizonyos tagállamok politikáinak elítélésével. Az adópolitikai kérdések közös szabályainak hiánya miatt az adóverseny problémákat okoz az alacsony adókulcsokkal kapcsolatos ajánlásai és ellentétes ajánlásai kapcsán. Ugyanez a helyzet a belső piac többi ágazatával is, azonban az adóverseny biztosítani tudja a versenyképességet és javítani tudja a nemzeti gazdaságok, illetve Európa egészének termelékenységét, amennyiben a káros verseny növekedését megfékező szabályok diadalmaskodnak.
A második pont, amire koncentráltunk, a közvetlen és a közvetett adózás viszonyáról szólt. A tagállamokban az utóbbi időben tapasztalható a közvetett adózás emelésére irányuló tendencia, a legtöbb esetben fiskális deficitjeik fedezése érdekében. Ez azonban teher a fogyasztók számára, és a piac felügyelet nélkül marad.
Az állam- és kormányfők informális találkozójának eredményei (Lisszabon, 2007. október 18-19.) (vita)
A következő napirendi pont a Tanács és a Bizottság állásfoglalása az állam- és kormányfők lisszaboni informális találkozójának eredményéről. Hadd üdvözöljem sok szeretettel az Európai Tanács alelnökét és Portugália miniszterelnökét, José Sócratest. Nagyon sok szeretettel üdvözöljük az Európai Parlamentben ezen a reggelen!
Hasonló szeretettel köszöntöm természetesen az Európai Bizottság elnökét, José Manuel Durão Barrosót is, és köszönetet mondok az európai csúcstalálkozón végzett munkájáért.
Hölgyeim és uraim! A vita megkezdése előtt - és egyáltalán nem szeretnék előre ugrani - szívből szeretnék köszönetet mondani a portugál elnökségnek hatalmas munkájáért, és azért a sikerért, amit csütörtök éjjel hajnali 1 óra körül ért el, amikor elfogadta a Az Európai Unióról szóló szerződést és az Európai Unió működéséről szóló szerződést.
Ez nagy eredmény az Európai Unió számára, és hatalmas eredmény valamennyiünk számára. Az Európai Parlament nevében hozzá szeretném tenni, hogy az Európai Parlament nélkül nem lennénk ott, ahol ma vagyunk. Hatalmas eredmény valamennyiünk számára azért is, mivel a Szerződés elsődleges fontosságú volt az Európai Parlament számára, és a mai napig is az, ha előre akarunk törni, és győztesek szeretnénk lenni ebben a Szerződésben.
Ezekkel a portugál elnökségnek és a Bizottságnak kifejezett gratulációkkal - és látom, Wallström biztos asszony is itt van, aki a Bizottság elnöke mellett ugyancsak jelentős munkát végzett - nagy örömömre szolgál, hogy szívélyesen köszönthetem José Sócratest, az Európai Tanács elnökét az Európai Parlamentben!
A Tanács hivatalban lévő elnöke. - (PT) Tisztelt elnök úr! A Bizottság elnöke, Hölgyeim és uraim! Engedjék meg, hogy szavaimat elsőként egy barátom emlékének szenteljem. Fausto Correia képviselő úr emlékének, aki néhány nappal ezelőtt hunyt el. Fiatalon halt meg. Halála természetesen hatalmas veszteség nem csupán az Európai Parlamentnek, hanem a Portugál Szocialista Párt számára is.
Fausto Correia egy kiváló politikai és emberi értékekkel rendelkező személy volt. Mindannyiuknak lehetőségük nyílt arra, hogy megismerjék. Intelligens politikus volt, nyitott és mindig kiállt a nemes európai eszmék mellett. Azonban itt különösen emberi értékeit szeretném kihangsúlyozni, mint a nagylelkűségét, a bajtársiasságát és a toleranciáját. Valójában emberi értékeink azok, amik értelmet adnak politikai életünknek.
Távozása személyes veszteségként érint engem; elvesztettem egy régi barátot, akivel életem számos pillanatát osztottam meg, és nagyon fog hiányozni.
Hölgyeim és uraim! Amikor három hónappal ezelőtt a ezen plenáris elé bocsátottam a portugál elnökség programját, akkor nagyon határozottan kijelentettem, hogy mi is lesz a portugál elnökség legfontosabb kihívása, fő prioritása: hogy megfogalmazzon egy megállapodást az új Szerződésről és meg is kösse azt, véget vetve annak az intézményi vita jelentette hat éves patthelyzetnek, melyben az Európai Unió állt.
Így tehát a mai napon nagy megelégedésemre szolgál, hogy a ház számára bemutathatom azt a megállapodást, melyet október 18-án ért el a kormányközi konferencia. Ez a megállapodás volt az új Lisszaboni Szerződés alapja. A Szerződés aláírására december 13-án kerül sor abban a városban, melynek a nevét viseli.
A portugál elnökség azzal a feladattal kezdte, hogy átalakította a német elnökségtől megörökölt megbízatást - ami, amint azt már korábban említettem, példamutatóan egyértelmű és precíz volt -, de azért, hogy ezt a megbízatást egy új Szerződéssé formálja át. Ez volt a küldetésünk.
Az elért megállapodás megerősíti azt, hogy az elnökség elején meghatározott módszer és időzítés helyes volt. Szükség volt arra - amint azt már említettem itt az elnökség kezdetekor -, hogy a lehető legtöbbet hozzuk ki a júniusi tanácsi megbeszélésből, hogy megpróbálkozzunk azzal, hogy ne decemberben kerüljön sor a Szerződés befejezésére, amint azt egyesek javasolták, hanem októberben, a nem hivatalos tanácsi megbeszélésen - és igazunk volt.
Az az igazság, hogy az Európai Unió történelmében mi tartottuk a legnagyobb Kormányközi Konferenciát egy szerződés felülvizsgálata kérdésében. Július 23-án kezdtünk, és október 18-án be is fejeztük.
Amikor megírjuk ezen Szerződés történelmét, akkor jobban meg fogjuk érteni ennek a politikai döntésnek a fontosságát, továbbá annak a jelentősségét, hogy nem hagytunk az év végére egy olyan feladatot, amit korábban is be tudtunk fejezni. Európának gyors megállapodásra volt szüksége, és ez az, amit megkapott. Európának szüksége volt a bizalom jelére, és ez az, amit megkapott. Európának a jövő felé kellett fordulnia, és ez az, amit megtett.
Gyorsan dolgoztunk együtt valamennyi tagállammal, melyek kivétel nélkül konstruktív lelkülettel és azzal a szándékkal álltak a feladathoz, hogy felülkerekednek a fennmaradó nehézségeken. Ez lehetővé tette számunkra, hogy a Szerződés teljes szövegét bemutassuk október 3-án, és sokkal közelebb kerüljünk céljainkhoz.
A lisszaboni csúcstalálkozóra korlátozott számú, bár egyértelműen politikailag érzékeny kérdés maradt. E tekintetben az volt a stratégiánk, hogy a csúcstalálkozó legelső napján megpróbáljunk megállapodásra jutni. Ez nem csupán lehetségesnek, hanem nagyon kívánatosnak tűnt számunkra, mivel erőteljes jelet küldene Európának. Azt a jelet, hogy az EU képes gyors döntések meghozatalára, még olyan döntésekére is, melyeket mindenki nehéznek tart. Továbbá az is nagyon fontos volt, hogy a nem hivatalos tanácsi ülés első napján meg tudjuk oldani ezeket az intézményi kérdéseket, és hogy a második napon, közvetlenül a döntést követően megvitassuk a globalizációt és azt, hogy Európának miként kellene kezelnie a globális kérdéseket.
Így tehát Lisszabonban lehetőség nyílt megállapodás elérésére a következő kérdésekben, lehetővé téve számunkra, hogy véglegesítsük a Szerződéssel kapcsolatos megállapodást:
Elsőként a Ioannina Komperomisszumban, és a megállapodásban két szinten született megoldás:
nyilatkozat a Tanács minősített többségi döntéshozatali rendszerével kapcsolatban, ami tisztázza az aktuális Ioannina biztonsági mechanizmust;
továbbá egy jegyzőkönyv, mely meghatározza, hogy az Európai Tanácsban ezt a konszenzusra irányuló mechanizmust hogyan lehet módosítani vagy visszavonni. Amint azt korábban már megemlíthettem, a Ioannina-kérdés, mivel ahogy azt láttam módosított formában a legutóbbi tanácsi ülésen, amit azt kívánja, hogy ez kötelező törvény legyen, de ne kerüljön be a Szerződésbe. Az általunk elfogadott megoldás miszerint legyen egy nyilatkozat és a jegyzőkönyv, ami garantálja, hogy a Ioanninával kapcsolatos döntés csak konszenzussal módosítható, olyan megoldásnak tűnt számunkra, ami legjobban megfelel a legutóbbi megállapodás szellemiségének.
Így garanciákat biztosítottunk a Ioannina Kompromisszum kapcsán anélkül, hogy aláástuk volna a minősített többségű döntéshozatal folyamatának integritását.
Szükség volt továbbá arra is, hogy megoldjuk a Bíróság főügyészei számával kapcsolatos politikai kérdést. Megállapodás született egy nyilatkozuatban, melynek értelmében a Tanács elfogadna minden olyan kérést a Bíróságtól, ami a főügyészek számát hárommal (nyolc helyett tizenegy) meg szeretné emelni. Ebben az esetben Lengyelországnak állandó főügyésze lenne, és többé nem venne részt a rotációs rendszerben, míg a meglévő rotációs rendszerben öt főügyész váltakozna a jelenlegi három helyett.
Ami az Unió külügyi és biztonságpolitikai főképviselőjének kinevezését illeti, nyilatkozatot kell hoznunk arra vonatkozóan, hogy az Európai Parlamentnek részt kell vennie a kinevezési eljárásban, az első szakaszban is, 2009 januárjától, megfelelő kapcsolattartó személyeken keresztül.
A konferencia jóváhagyott továbbá egy nyilatkozatot az Unió és a tagállamok közti hatáskörök elhatárolásáról, amint azt a Szerződések kimondják.
Végezetül, az Európai Parlament összetételének kérdése. Amint azt tudják, az Európai Unióról szóló szerződés 9a cikke módosításra került, és azt mondja ki, hogy a képviselők száma nem haladhatja meg a hétszázötvenet plusz az elnököt, azaz 751-et, fenntartva a degresszív arányosságot.
az egyik azt mondja ki, hogy az Európai Parlamentben a plusz helyet Olaszország kapja meg;
a másik garantálja, hogy az Európai Tanács politikai beleegyezését adja az Európai Parlamentnek a Parlament saját javaslatán alapuló összetételéhez.
Így tehát a Tanács elfogadta a Parlament részéről előterjesztett kritériumokat, és haladt az általa elfogadhatónak tartott kiigazítás irányába azzal a céllal, hogy a jelen kereteket a 2009-2014-es időszak során kiigazítsa.
Hölgyeim és uraim! A politikai képviselőcsoportok megállapodásával és a eljárási szabályzatunknak megfelelően a következő napirendi módosításokat javaslom a jelen ülés-re.
Először azt javaslom, hogy a határozati indítványok megszavazását, melyet azért terjesztettek elő, hogy zárjuk le az EU-Oroszország csúcstalálkozóval kapcsolatos vitát tegyük át Brüsszelbe a következő ülés-re.
az ALDE képviselőcsoport nevében. - Tisztelt elnök úr! Felszólalok és rendreutasítást kérek az eljárási szabélyzat 166. cikke értelmében, és hivatkozva a 45, 77, 89, 113 155. cikkekre. Tegnap azt a döntést hoztuk, hogy ezen a héten határozatra kerül sor az EU-Oroszország csúcstalálkozóval kapcsolatban, és képviselőcsoportom úgy véli, hogy ehhez ragaszkodnunk kellene. Ismerem azt a szándékot, ami megpróbálja visszafogni ezt a döntést, de remélem, hogy a Ház ésszerűen kikerüli a politika ezen szűklátókörű megközelítését.
a PSE képviselőcsoport nevében. - (DE) Tisztelt elnök úr! Ez most a képviselőtársakat is érinti. Nem tájékoztattak bennünket erről a kérvényről; valószínűleg valamilyen kommunikációs probléma léphetett fel tegnap. Sem az Európai Néppárt (Kereszténydemokraták) és az Európai Demokraták Képviselőcsoportja, sem az én képviselőcsoportom nem hallott erről a kérelemről. Ez az oka annak is, hogy miért érezzük aránylag lenézettnek magunkat, és miért tartózkodtunk a szavazástól. Mindketten - azaz képviselőtársam, Daul úr és jómagam - indítványoztuk a mai reggelen azt a javaslatot, hogy gondosan készítsék el ezt a határozatot. Tudomásul vesszük a határozatra vonatkozó igényt, és azzal a feltétellel fogadjuk el, hogy gondosan elkészítik a javaslatot. A csúcstalálkozót követően hozzáférhetővé kell tennünk minden információt a javaslat elhalasztásától a csúcstalálkozó utánig.
a Verts/ALE képviselőcsoport nevében. - (DE) Tisztelt elnök úr! Nem tudom, hogy a nagy csoportokon belül milyen erős a kommunikáció. Mindig mondtuk, hogy határozatot akarunk - erről tájékoztatást kaptak a Főtitkárok. Azt mondtuk, hogy ha ezellen emelik fel a hangjukat, akkor mi is így teszünk a hétfő reggeli szavazáson, mivel jogunkban áll. Mindig ezt mondtuk, és ha erről nem tájékozódtak, az nem a mi problémánk, hanem az Önöké.
Ami a tartalmat illeti: egy új, szélsőségek elleni törvényt fogadtak el például Oroszországban az utóbbi hetekben, ami egyértelműen korlátozza a sajtó- és véleménynyilvánítási szabadságot. Így tehát azt akarjuk, hogy a csúcstalálkozó előtt kerüljön sor a határozat elfogadására, hogy az EU-nak lehetősége nyíljon arra, hogy véleményt nyilvánítson a helyzetről Oroszországban ezen a határozaton keresztül. Még mindig meg tudunk fogalmazni egy határozatot az eredmények alapján a csúcstalálkozó után, de ennek a Parlamentnek, mely politikai akar lenni, ugyancsak el kellene fogadnia a többség véleménynyilvánítási politikai szabadságát a csúcstalálkozó előtt, hogy megmutassuk az orosz kontinensnek, mit gondolunk a szabadságról és a demokráciáról itt, ebben az Európai Parlamentben.
(DE) Tisztelt elnök úr! Természetesen valamennyien értjük ezt. Cohn-Bendit úr precízen kijelentette, mit is gondolunk valamennyien. Azonban ebben a Házban van eljárási szabályzat, nem csupán azért, mert gyötörni szeretnénk az embereket, hanem mivel a nagy, 200 tag fölötti képviselőcsoportok ugyancsak küzdenek problémákkal, melyek talán kevésbé vannak jelen Önöknél, Cohn-Bendit úr, egy kisebb csoportban, mégpedig az, hogy együtt kell tudnunk tanácskozni. Ha összeadjuk az Európai Néppárt (Kereszténydemokraták) és az Európai Demokraták Képviselőcsoportja és az én képviselőcsoportom képviselőit, akkor jóval 450 képviselő van ebben a Házban, akiknek egy kevés időre van szükségük a konzultációra.
Így tehát a következő javaslatot tenném : azt, amit itt Cohn-Bendit úr mondott, hogy közöljük az orosz oldallal, hogy ezt a törvény tisztességtelennek tartjuk, és hogy vissza kellene vonni, a Bizottság és a Tanács innen kezdve folytathatja. Ez természetesen a teljes Európai Unió akaratának kinyilvánítása, ami ezen a megbeszélésen keresztül nyilvánvaló lett.
Egy határozatot azonban, ami 60-70 elemet tartalmaz, meg kellene vitatni, hiszen csak úgy fog működni. Így tehát vitát szeretnénk, határozati tervezetet, majd szavazást a következő ülésen. Ez gyakorlatilag tisztességes kompromisszum. Kérem, fogadják el!
Hölgyeim és uraim! Eljárási szabályzatunk szerint helyes az az álláspont, amit Watson úr említett, és jól meg van alapozva az eljárási szabályzatban. Evidens azonban, hogy véleménykülönbség van ebben a kérdésben.
Az eljárási szabályzattal összhangban az egyetlen lehetséges módon fogjuk megoldani ezt a kérdést, ami azon alapul, hogy a Parlament szuverén. Így tehát két szavazásra kerül sor: az első szavazás arról szól, hogy akarnak-e szavazni erről a kérdésről. Ha ezen szavazásnak negatív az eredménye, akkor változatlanul hagyjuk a napirendet, és nem lesz módosítás. Ha úgy döntenek, hogy szavazni akarnak, akkor szavazni fogunk a kérdésről, azaz, hogy elhalasztásra kerüljön-e a határozati indítvánnyal kapcsolatos szavazás.
Így tehát szavazásra bocsátom a kérdést, hogy a Parlament szeretne-e szavazni erről a kérdésről.
Következésképpen most szavazásra bocsátom azt a javaslatot, amit felterjesztettem Önöknek, miszerint, az EU-Oroszország Csúcstalálkozóról szóló határozati indítvánnyal kapcsolatos szavazást tegyük át a következő, brüsszeli ülésre. Azok, akik mellette szavaznak, amellett szavaznak, hogy tegyük át a szavazást a következő ülése, és azok, akik ellene szavaznak, amellett szavaznak, hogy tartsuk meg a napirendet jelenlegi formájában.
Másodszor, azt javaslom, hogy a következő két jelentés, ami jelenleg vitaként szerepel csütörtökön 15 és 16 óra között, közvetlenül szavazás tárgya legyen csütörtökön déli 12 órakor:
Margie Sudre jelentése a Halászati Bizottság nevében, az Európai Közösség és a Madagaszkári Köztársaság közötti halászati partnerségi megállapodás megkötéséről szóló tanácsi rendeletre irányuló módosított javaslatról - C6-0064/2007 -, és
Emanuel Jardim Fernandes jelentése a Halászati Bizottság jelentése, az Európai Közösség és a Mozambiki Köztársaság közötti halászati partnerségi megállapodás megkötéséről szóló tanácsi rendeletre irányuló módosított javaslatról - C6-0284/2007 -.
Ha nincsenek hozzáfűzések, akkor ezeket a szavazásokat közvetlenül beemeljük a csütörtöki szavazások órájába, déli 12 órakor.
Tisztelt elnök úr! Felszólalok és rendreutasítást kérek,ugyanazon a jogalaop, mint Watson úr. Csak arra szeretnék rámutatni, hogy nagyon fontos vitánk volt a demokrácia növekedéséről az EU-ban. Ez a taktika, ami látszólag sikeres volt, azt demonstrálja, hogy a demokráciát, még ebben a Parlamentben is tovább kell bővíteni. Elmondhatom - mint egy nagy képviselőcsoport, a PPE-DE képviselőcsoport tagja, melyre büszke vagyok - hogy a a határozat meg nem tartását más képviselőcsoportoknak tulajdonították. Eztán kiderítettem, hogy ez a két nagy képviselőcsoport közti megállapodás volt. Elég egyértelmű, hogy ez az eljárás nem kielégítő.
Elfogadom a döntést. Az lenne a gyakorlati javaslatom, elnök úr, hogy biztosítsuk, hogy az EU-Oroszország Csúcstalálkozó vitájának teljes, szó szerinti beszámolóját mutassa be a Tanács hivatalban lévő elnöke és a Bizotság elnöke Putyin elnöknek a csúcson - ne utána.
- (FR) Tisztelt elnök úr! Ami a halászatról szóló jelentések bejegyzését illeti, nem tudom, hogy tolmácsolási hiba volt-e, de Ön azt mondta, hogy az vitával együtt kerül sor, és rajta van a csütörtök délelőtti napirenden. Vita nélkül kerül rá sor. Így azt gondolom, hogy tolmácsolási hiba volt.
Hölgyeim és uraim! Azt javasoljuk, hogy ezek közvetlenük a szavazások órájába kerüljenek be csütörtökön déli 12 órára. Jelenleg a vita alat találhatók csütörtökön 15 és 16 óra között. Így azt javasoljuk, hogy vita nélkül kerüljenek szavazásra csütörtökön déli 12 órakor.
Tisztelt elnök úr! Felszólalok és rendreutasítást kérek eljárási szabályzatunk 166. szabálya alapján, hogy segítségül hívjam a 37(1) szabályt.
A 37(1) szabály a dokumentumokhoz történő hozzáférést és a Parlamentnek nyújtott tájékoztatást érinti. Előkészülve ezen növényvédő szerekről szóló szavazásra ebben a Házban sokakat, ha nem mindenkit, e-mailekkel bombáztak, arra kérve minket, hogy szavazzunk olyan módosításokra, melyek tovább mennek, mint azt a Bizottság szeretné tőlünk. Ezek az e-mailek a Pesticide Watch nevű szervezettől érkeztek, melynek tagszervezetei hatalmas támogatásokat kaptak az Európai Bizottságtól - valójában az elsősorban környezetvédelmi és a Life+ programban aktív civil szervezetek Közösségi cselekvési tervéhez kapcsolódó költségvetési sor szerinti utóbbi két évben elköltött 11,7 millió eurójának egy részét.
A 37. cikk (1) bekezdése értelmében, kérhetem a Bizottság és az említett NGO-k közötti különféle eszmecseréket, akik ezen ügyek mindegyike kapcsán lobbiznak nálunk? Ez a fizetési lobbi természetesen a képviselők részéről kapott e-mailek számának emelkedéséhez vezetett, de természetesen helytelen, ha egy bizottsági főigazgatóság hatalmas összegeket használ fel az adófizetők pénzéből, és visszaél a civil szervezetek szerepével, hogy próbára tegye és megváltoztassa a parlamenti képviselők véleményét és a bizottsági főigazgatóságot irányítsa ebben a kérdésben.
Tisztelt elnök úr! Ami az ügyrendi javaslatot illeti, ez egy teljes fiaskó, és mindenképpen a teljesen elektronikus szavazásért kell folyamodnunk. Ez rohadt nevetséges!
Booth Úr! Ez nem fiaskó. Vannak hibák, melyek statisztikailag normálisak egy ilyen hosszúságú szavazásban. Ami nevetséges, az az önéhez hasonló közbevetés.
Tisztelt elnök úr! Az ügyrendi javaslat kapcsán nem szeretném elnyújtani a dolgokat, és túl udvarias, hogy kimondja, azonban van egy szabály, ami lehetővé teszi az Elnöknek, hogy szavazást tartson, amikor egy ilyen hosszúságú szavazás előtt áll - harminc különböző szavazás nyolc oldalon - hogy a Ház elé terjessze azt, hogy a jelentést visszaküldjék a bizottsághoz, hogy ott megvizsgálják, majd újra bemutassák. Azt hiszem, ezt a szabályt gyakrabban kellene alkalmazni.
a PSE képviselőcsoport nevében. - (DE) Tisztelt elnök úr! Nagyon jó munkát végzett,és kiérdemelt egy jó ebédet, csakúgy, mint mi. Holnapra kellene halasztanunk a szavazást.
a PPE-DE képviselőcsoport nevében. - (FR) Tisztelt elnök úr! 14 óra van, és abba kellene hagynunk a szavazást. Sajnálom, igazán sajnálom, hogy egy ilyen jelentés eljuthat a plenárishoz. Azt javaslom, hogy a következő alkalommal többet dolgozzanak rajta a bizottságban, és a jövőben a Parlament reformjának tervezésében ezeket a szabályokat vizsgálják felül. Nem dolgozhatunk így tovább.
(FR) Tisztelt elnök úr! Azt hiszem, hogy nagyon helyes, amit képviselőtársam mondott, azonban el kellett volna ismernie, hogy az ő képviselőcsoportja volt az, amelyik nem volt figyelemmel a munkára a bizottságban, és valamennyi módosítást beterjesztette itt a mai napon.
(IT) Tisztelt elnök úr! Hölgyeim és uraim! Ebben a kérdésben Cohn-Bendit úr szerint a Bizottság nagyon egyértelmű többséggel döntött, mégis, a Ház a döntés ellen dolgozott oly módon, ami a szervezett ellenállással határos. Ez a helyzetben lakozó igazság. Így tehát ez nem eljárási, hanem politikai hozzáálláshoz kapcsolódó kérdés.
Hölgyeim és uraim! Két szerencsétlen körülmény együttese állt fenn. Először: nagyon hosszú előzetes vitánk volt, ami késleltette a szavazások óráját, és másodszor: a mai napon történik az egyik leghosszabb szavazás ezen az ülésszakon.
Így tehát ezen a ponton félbe fogjuk szakítani a szavazást, és köszönöm együttműködésüket.
(GUE/NGL), írásban. - (PT) Jelen Egyezményt - melynek célja, hogy kidolgozza a Felek kötelezettségeit, hogy felmérjék bizonyos tevékenységek környezeti hatásait a tervezés korai szakaszában, és az Államok vállára teszi az értesítés és a konzultáció általános kötelezettségét minden olyan jelentős projektben, ami valószínűleg komoly környezeti hatással lehet keresztül a határokon - a Közösség és tagállamai 1991. február 26-án írták alá, és a Közösség 1997. június 27-én fogadta el.
A Paralment jóváhagyott néhány módosítást, nevezetesen egyet az Egyezmény 1(X) cikkében szereplő 'nyilvánosság' kifejezés definíciójának kibővítéséről, hogy tisztázzuk, hogy a nyilvánosság, mely az Egyezmény értelmében részt vehet eljárásokban, magában foglalja a civil társadalmat, és főként a civil szervezeteket, és egyet, ami megnyitja az Egyezményt a nem ECE-tagok előtt csatlakozásra a felek találkozójának jóváhagyását követően, ami támogatásunkra érdemes.
Az egyéb módosítások kevésbé tűnnek fontosnak számunkra. Alapvetően nem hiszem, hogy bármilyen problémát vetnének fel.
Így tehát egyetértünk az előadóval, és a jelentés mellett szavazunk.
írásban. - (EL) A rövid jelentés számos komoly hiányosságot tartalmaz, ami lebecsüli a kérdés fontosságát.
A környezetvédelmet irányító törvényi szabályozások kompromisszumot jelentenek annak szükségessége közt, hogy meg kell védeni, illetve a nagy cégek azon igényei között, hogy bármi is legyen, maximalizálják rendkívüli profitjukat. A profitba történő belefeledkezés az EU multinacionális cégeinek versenyképességét valamennyi prioritás fölé emeli. Ennek a következők a jelei:
ii. a teljes törvényi keretrendszer, ami a GMOk alkalmazását és terjesztését segíti elő;
iii. a fogyasztási cikkekben a vegyi anyagok megengedhető szintjének felügyeletéről szóló törvénykezés. Ezen törvényi szabályozás befejezése 40 évet vett igénybe, bár természetesen számos kivétel van benne 1967-től (67/458/EGK irányelv) 2007-ig, amikor hatályba lépett a REACH szabályozás;
iv. még mindig komolyan hibás törvényi szabályozás a radioaktív hulladék integrált kezeléséről;
A multinacionális cégeknek azonban szabad környezet-ellenesen cselekednie. Összességében csak némi büntetésről van szó, ami a környezet károsításából származó plusz profitnak csupán nagyon kis hányadát képviseli. Ez bizonyítja azt a közmondást, miszerint a pénz beszél, a kutya ugat.
Úgy gondoljuk, hogy ezek fontos hiányosságok. Ami hiányzik, az egy rövid, de nagyon jelentős és hasznos utalás ezekre a kérdésekre.
írásban. - (PT) Az Európai Közösség pénzügyi érdekeltségeiről szóló egyezmény és annak jegyzőkönyve a csatlakozási okmány I. mellékletében szereplő bel- és igazságügyi területen meglévő egyezmények és jegyzőkönyvek listáján szerepel.
Ezt az Egyezményt és jegyzőkönyveit 1996-ban fogadták el azzal a céllal, hogy közös alapot teremtenek az EK pénzügyi érdekeltségeinek büntetőjogi védelmére, ami 2002-ben lépett hatályba azt követően, hogy 15 tagállam ratifikálta.
Annak érdekében, hogy elkerüljük az időpazarlást és a vesződséges tárgyalások jelentette erőfeszítéseket, (a 27 tagállam által) az egyes egyezményekhez tartozó egyedi csatlakozási jegyzőkönyvek megkötése és ratifikálása, Románia és Bulgária csatlakozási okmánya egyszerűsített rendszert vezetett be a tagállamok által kötött egyezményekhez és jegyzékönyvekhez való csatlakozásra, az az Európai Unióról szóló szerződés 34. cikke vagy az EK-Szerződés 293. cikke alapján.
Így tehét támogatom ezt a tanácsi határozatra felszólító javaslatot, amely egyszerűsíti a Romániával és Bulgáriával kapcsolatos Egyezmény hatálybalépési dátumának megállapítását.
Két dokumentumcsomagról szeretnék beszélni - a Schengen-i informatikai rendszer infrastruktúrájának kifejlesztéséről és annak megvalósításáról, valamint kezeléséről szóló bizottsági javaslatról és tanácsi döntésről. Mindkét határozat mellett szavaztam, és nagyon fontos EU-s törvényi dokumentumnak tartom ezeket.
Szégyen, hogy a SIS II elindítása állandóan elhalasztódik. Nagyon le vagyunk maradva azon tervhez képest, mely szerint lényeges fontosságú, hogy kiutat találjunk a helyzetből, ami lehetővé tenné a SIS 1+ hálózat használatát 2008. november 13. után, azaz azt, hogy kiterjesszük a SISNET hálózat által nyújtott szolgáltatásokat, és hogy egy tartalék-megoldást hozzunk létre az s-TESTA hálózattal.
Most már egyértelmű, hogy a SIS II megvalósítására nyújtott humán- és pénzügyi erőforrások három, párhuzamosan fejlesztett projekt között lesznek megosztva: a SIS II, a SISone4all és a kommunikációs infrasturktúra beszerelése, üzemeltetése és irányítása. Ennek negatív hatása lesz a SIS II végrehajtására.
Ezért nagyon fontos a SIS 1+ és így a SISone4all finanszírozásáról szóló döntés: ezt minden résztvevő fél finanszírozza vagy például a SISNET az EU-költségvetésből kap támogatást? Az EU és a tagállamok forrásainak helyes megosztása nagy jelentőséggel bír EU-ban. Azonban tekintettel a projekt EU biztonságával kapcsolatos fontosságára egyértelmű, hogy a SIS II a legnagyobb prioritás. Pénzalapokat kell biztosítanunk az EU biztonságának és a kommunikációs infrastruktúra fejlesztésére.
írásban. - (RO) Csak létrehozása után egy évvel, 2006-ban igényelték az Európai Globalizációs Alkalmazkodási Alapot. Üdvözlöm az alap mobilizálásáról szóló szavazást, ami azon szándék első megnyilvánulását jelzi, hogy támogassuk a globalizációval szembesülő európai polgárokat.
A globalizáció egy olyan jelenség, ami számos esélyt és lehetőséget ajánl, azonban a következményeihez történő kiigazítási nehézségeket is generálja. Ennélfogva nagyon fontos az Európai Unió számára, hogy ne csupán az ilyen kihívások megválaszolására legyen képes, hanem arra is, hogy azokat a szükséges pénzügyi eszközök gyors mobilizálásával hatékonyan megközelítse. Az európai polgárok biztonsága és jövőbe vetett bizalma jelenti lépéseink és kezdeményezéseink alapját.
Nagyon örülök annak, hogy ilyen irányú kezdeményezést köszönthetek a munka és a munka biztonságának területén, valamint azt az igényt, hogy ez a terület is megfontolás tárgyát képezi, csakúgy, mint az alapok jövőbeni mobilizálása. Végül remélem, hogy amennyiben szükséges, minden tagállam nyerni fog az Európai Globalizációs Alkalmazkodási Alap mobilizálásából, melynek kevésbé pozitív hatásai mindnyájunkat érintenek, beleértve az új tagállamokat is. Ez az egyetlen módja annak, hogy valóban fenntartható fejlődést építsünk ki az EU teljes területén.
írásban. - Az Európai Globalizációs Alkalmazkodási Alap eddigi legeleső mobilizálása mellett szavaztam. Az Alap a PSE képviselőcsoport sikeres kampányát követően jött létre, hogy enyhítse a globalizáció európai dolgozókra gyakorolt hatását.
Jelen esetben az alapot arra használjuk, hogy segítsen körülbelül 900 dolgozót, akiket a gépkocsiiparból bocsátottak el Franciaországban.
írásban. - (PT) 2007 márciusában Franciaország az EGF mobilizálását kérte 1 345 Renault SA-nál és 1 057 Peugeot SA-nál dolgozó alkalmazottak és szállítóik elbocsátása kapcsán.
Az alap költségvetési megszorításai (500 millió euró évente), korlátozó alkalmassági kritériuma és az érintett dolgozók száma miatt a közösségi hozzájárulás mértéke 3 816 280 euró volt. Azaz láhatjuk, hogy ez 1 902 eurót jelent minden egyes elbocsátott Renault-dolgozónak és 1 190 eurót minden elbocsátott Peugeot-dolgozónak.
Az Európai Bizottság becslése szerint 35 000 és 50 000 között van azon dolgozók száma, akik juttatást kaphatnának az alaptól, de az EU adatai azt jelzik, hogy az 'átszervezés' miatt elbocsátott dolgozók száma jóval meghaladja a félmilliót. A helyzet sokkal súlyosabb, mivel az elbocsátott dolgozók többségét az EU-n 'belüli' 'átszervezésekkel' okolják, és így nem felelnek meg az alap alkalmassági kritériumainak.
2008. évi költségvetés: III. Szakasz, Bizottság - 2008-as költségvetés: I, II, IV, V, VI, VII, VIII, IX. szakasz (vita)
Virrankoski úr jelentése a Költségvetési Bizottság nevében, az Európai Unió 2008. évi általános költségvetésének tervezete, III. szakaszáról - Bizottság
Itälä úr jelentése a Költségvetési Bizottság nevében, az Európai Unió 2008. évi általános költségvetésének tervezete I, II, IV, V, VI, VII, VIII és IX. szakaszairól
Mielőtt átadnám a szót Grybauskaitbiztos asszonynak, szeretném kifejezni afeletti megdöbbenésemet, hogy egyéb biztosok, akiket megkértünk, hogy legyenek jelen, nem jöttek el. Ennek számos oka lehet: állítólag meghívóink kissé késve mentek ki. Ez lehet a helyzet, amit ellenőrizni fogom.
Szeretném azonban emlékeztetni a Bizottságot, hogy az intézményközi magállapodás alapján jelen kell lennie azon hét során, amikor az Európai Parlament ülésezik. Le fogom ellenőrizni az ügyet, és biztosra veszem, hogy a Bizottság, csakúgy, mint mi, a Parlament tiszteletben fogja tartani az intézményközi megállapodás iránti elkötelezettségünket.
Így tehát arra kérném a jelen lévő biztos asszonyt, Grybauskaitbiztost, hogy ezt közölje a Bizottsággal. Ezt már mellékesen említettem az Elnökök értekezletén. Nem szeretnék azonban egyoldalúan vádaskodni, de le fogom ellenőrizni a kérdést.
előadó. - (FI) Tisztelt elnök úr! Először is szeretnék köszönetet mondani a Költségvetési Bizottság elnökének és a Bizottság tagjainak és koordinátorainak azért, hogy lehetővé tették számunkra, hogy egy kiváló megállapodást érjünk el nagyon kellemes légkörben. A Parlament főtitkára ugyancsak nagyon nyitott és együttműködő volt a költségvetés összeállításakor. Jó kezdet a közigazgatás és a Költségvetési Bizottság közti jövőbeli együttműködéshez.
Mindenekelőtt azt akarom mondani, hogy ez a rendszer, melyben két szervezet dönt a költségvetésről - a Elnökség és a Költségvetési Bizottság - a jövőben már nem tartható. Nem helyes az a megközelítés, hogy a Elnökség kidolgoz különféle új ötleteket és projekteket. A Költségvetési Bizottság vagy egy fajta gumibélyegző, ami jóváhagyja az alapokat, vagy rosszfiú illetve rosszlány, aki kihúzza azokat. Itt is ez volt a helyzet, amikor komoly új növeléseket javasolt a csoport eknöke, ami meghaladta volna azt a híres 20%-os plafont, amiben közösen megállapodtunk. Remélem, hogy az emberek hallgatni fognak a bizottsági elnök ezzel kapcsolatos iránymutatásaira, mivel jó elképzelése van arról, miként haladhatna ez a folyamat a helyes úton, hogy konkrét és megfelelő eredményeket érjen el. Ezeket a kérdéseket nem lehet két helyen eldönteni. Sokkal jobb, ha csak egy helyen dőlnek el.
Amikor a Parlament költségvetése összeállításra került, akkor a közigazgatás és az Elnökség helyes kezdeményezést mutatott azzal, hogy azt javasolta, hogy a 20%-os plafon alatt maradás legyen az alapelv. Később a csoport elnöke kiegészítéseket tett az intézkedési szabályokhoz. Az egyik az volt, hogy minden képviselői asszisztens havi ezer euróval többet kapjon, ami összességében 10 000 000 eurót jelent, és volt számos egyéb emelés is, melyek valójában olyan helyzetbe juttattak, hogy a plusz kiadásokat bizonyos mértékig csökkenteni kellett. Ez természetesen sosem könnyű, de el kell mondani, hogy nem tettünk semmiféle valódi megtakarítást vagy csökkentést; helyette megpróbáltunk ragaszkodni a költségvetési elvhez amikor új emelésekre került sor, hogy a költségvetés ne emelkedjen túl magasra.
Ez magától értetődően fontos, mivel az adófizetők pénzét költjük. El kellene gondolkodnunk azon, hogy milyen projektekbe kellene belefognunk, és melyek elfogadhatók az adófizetők szempontjából. Mindenekelőtt arra az alepvető munkára kell összpontosítanunk, amire megválasztottak bennünket. Ez egy törvényhozói testület, és nem szabadna olyan projekteket megvalósítanunk, melyek kívül esnek a tényleges törvényhozói munka keretein.
Azonban engedjék meg, hogy elmondjam, hogy örülök annak a közös kompormisszumnak, mely lehetővé tesz a Parlamentnek egy épphogy 4% alatti emelést. Ez indokolt, és minden esetben számos olyan projektet tartalmaz, amit itt más képviselők támogatnak.
Említeni fogok néhányat ezen projektek közül. Elsőként ott van az információs politika, amely borzasztóan fontos. Ehhez további kilenc millió euró adódott hozzá tartaléknak, hogy az új internetes TV-re költsék, amikor jóváhagyják a prototípust. Ennek az internetes TV-nek, mint műszaki információs csatornának az ötlete elfogadható gondolat, azonban nem szabadna a most javasolt módon megvalósítani. A politikai csoportok és a képviselők nem fognak részt venni az érintett testület felügyeletében, illetve a kapcsolódó mindennapi munkában. A közigazgatás nem rendelkezik ugyanazzal a politikai becsületességgel, amivel a politikai csoportok és a képviselők, illetve, amit az emberek látni akarnak.
Nagyon nehezen tartom elfogadhatónak azt az elképzelést, amit a bal oldal javasolt, hogy a politikát ki kell venni az államigazgatásból, és hogy a Parlamenttel kapcsolatos információ csak annak közigazgatásán keresztül érkezhet, tagjain, illetve politikai csoportjain keresztül nem. Elképzelhetetlen, hogy megengedjük, hogy az információs politika kizárólag a közigazgatáson keresztül érkezzen, és az információs gépezeten kívül hagyjon bennünket, akiket demokratikus úton választottak ide.
Egy másik, témához kapcsolódó elképzelés a helyi médiát érintette, amiről a plenáris épp az ünnepek előtt döntött. Arról szólt, hogy a képviselőknek valamivel több pénzt kellene kapniuk azon célból, hogy meghívják a helyi média képviselőit, hogy megfigyelhessék, mi történik a Parlamentben, és interjút készíthessenek velük. A Költségvetési Bizottság ellene szavazott. Nem értem ezt a nyilvánvaló rosszindulatot a kis helyi médiával szemben a baloldal részéről, mivel ez lehetővé tenné teszi számunkra, hogy amennyire csak lehet, az átlagemberek közelébe kerüljünk. Most azonban mi, itt a Költségvetési Bizottságban túlnyomórészt ezen pénz ellen szavaztunk, és mi, képviselők nem költhetünk több pénzt a helyi média meghívására.
Harmadszor az információs irodákat szeretném említeni. Minden tagállam rendelkezik saját információs irodával, ami jó dolog, de miért a legdrágább épületeket veszik meg a legdrágább területeken? Miért nem vehetünk valamivel olcsóbb épületeket kicsit kijjebb a városból, és költjük a megfelelő finanszírozást emberi erőforrásra? Több emberre van szükségünk a munkahelyek, az oktatási intézmények és iskolák meglátogatására, hogy elmondjuk az embereknek, mit csinál a Parlament és miért. Az az emberek befolyásolásának legjobb módja, ha odamegyünk hozzájuk, nem pedig az, ha drága épületeket vásárolunk. Ezt a pénzt jobban is el lehet költeni.
Ami az épületekkel kapcsolatos politikát általában véve illeti, remélem, hogy minden intézmény össze tud állítani egy közös szervezetet, hogy megfontolják, mikor és hol építsenek, mikor és hol vásároljanak ingatlant, hogy ne hozzunk anélkül döntést, hogy tudnánk, mit tesznek mások, és így ne emeljük mesterségesen az ingatlanok árát.
Csak megjegyzést szerettem volna fűzni azon határozati javaslathoz, hogy csökkentsük a strasbourgi ülések számát. Ez egy véget nem érő vita lehet, azonban addig kell folytatni, amíg nem történik valami. Példát kell mutatnunk a kibocsátások csökkentésében is. Nem herdálhatunk el 200 millió eurónyi adófizetői összeget évente. Meg kell mutatnunk a nyilvánosságnak, hogy az EU bővült és változott, és ehhez nekünk is változnunk kell. Nem találkoztam egyetlen jó magyarázattal sem azzal kapcsolatban, hogy miért kell folytatni ezt a veszekedést. Emiatt remélem, hogy szavazást tartunk ebben a témában, hogy a Parlament tárgyalhasson a Tanáccsal, és hogy az oly szükséges változás bekövetkezhessen.
Újból szeretnék köszönetet mondani a koordinátoroknak és a Költségvetési Bizottság tagjainak a kompromisszumért, és remélem, megmarad a csütörtöki szavazásban, és hogy az érintett számadatok a közös megállapodás szerinti formában maradnak.
előadó. - (FI) Tisztelt elnök úr! Biztos asszony! Az Európai Unió 2008. évi költségvetése a második ebben a programozási időszakban. A jelenlegi pénzügyi keretek elfogadásakor különös figyelmet kapott a versenyképesség, valamint a növekedést és foglalkoztatást elősegítő kohézió megerősítése.
A Bizottság előzetes költségvetési tervezete 129,2 milliárd euró volt a kötelezettségvállalási előirányzatokra és 121milliárd euró kifizetési előirányzatokra. A Tanács költségvetési tervezetében a kötelezettségvállalási előirányzatokat 128,4 milliárd euróra, a kifizetési előirányzatokatt pedig 119,4 milliárd euróra csökkentette, ami 10,3 milliárd euróval alacsonyabb már egy egyébként is nagyon szoros pénzügyi keretnél.
TA Tanács költségvetési tervezete egyéb kérdéseket is kiemelt. Az 1. tétel alatt (fenntartható növekedés és foglalkoztatás) a kifizetési előirányzatokat összesen 1 046 millió euróval csökkentették, bár a költségvetési politika feltétel nélküli prioritása volt.
Idén őssze a Parlament ugyancsak megkapta a Bizottság módosítását, ami további 262 millió eurót javasolt külső tevékenységekre. A Bizottság továbbá javasolta a pénzügyi keret felülvizsgálatát is, hogy megfelelő alapokat lehessen félretenni a Galileo globális helymeghatározó rendszer és az Európai Innovációs és Technológiai Intézet számára a 2008-2013-as időszakra. A javaslat megfelelt a Parlament június 20-án elfogadott határozatának és az ETI törvényi szabályozásról szóló első olvasatnak.
Ezen kritériumok alapján a Költségvetési Bizottság összeálltotta saját javaslatát, mely jelenleg megbeszélés tárgya. Kulcselemei a következők:
A költségvetés feltétel nélküli prioritása az 1. tétel (fenntartható növekedés és foglalkoztatás). A kötelezettségvállalási előirányzatokat megemelték, főként a lisszaboni stratégia szerinti kutatás és képzés terén, illetve a transzeurópai hálózatok esetében.
Az 1a tétel ugyancsak a Galileo navigációs rendszer finanszírozására vonatkozik. Amikor összeállították a többéves költségvetési keretet, akkor figyelmeztetett a Parlament, hogy a Galileo alulfinanszírozott. Most 2,4 milliárd eurós deficittel rendelkezik, mivel a magánszektor nem hajlandó részt venni a projektben, amint az az Amerikai Egyesült Államokban is történt. Mivel a projekt politikai és gazdasági szempontból is fontos Európának, a Parlament ragaszkodott ahhoz, hogy folytatódjék, és hogy az EU-költségvetésből finanszírozzuk. Jelen költségvetési eljárás során kell meghozni az ezzel kapcsolatos döntést. Ezen okból kifolyólag a költségvetési tervezetben a Galileo és kapcsolódó ETI-költségei kívül helyezkednek el a költségvetés hatáskörén egy 'műholdcsere' javaslat formájában. Elfogadásának feltétele, hogy elfogadásra kerüljön a többéves pénzügyi keretet módosító bizottsági javaslat. Ha ez nem történik meg, akkor a Galileo projekt kudarcot vall, és az ETI-finanszírozás is nehéz helyzetbe kerül. Értelmetlen folytatni a Galileo finanszírozását, amennyiben a Tanács nem akar végig kiállni mellette.
A strukturális alapok és a kohéziós alapok ráfordításai, melyek az 1b tétel alatt találhatók, jelentős megerősítésben részesültek, mivel az alapok szerinti ki nem fizetett kötelezettségek - a RAL-ok - ijesztően magasak, meghaladják a 95 milliárd eurót.
A Parlament és a Tanács még a nyáron közös nyilatkozatot tett a Bizottság funkcionális programok elfogadásában mutatott lassúságáról. Jelenleg a Regionális Fejlesztési Alap és a Kohéziós Alap alá tartozó programok 63%-át nem hagyták jóvá, csakúgy, mint a Európai Szociális Alap programjainak 83%-át és a vidékfejlesztési programok 75%-át, bár az első programév a vége felé közeledik.
A mai napon, és azt hiszem, ezzel néhány kollégám is tisztában van, egy kis kísérletet akartunk megpróbálni, hogy a Kérdések órája valamivel barátságosabb és interaktívabb legyen. Így tehát felkérem a Ház valamennyi képviselőjét, hogy jöjjön előre az első sorba, hogy kicsit barátságosabban lehessünk egymás és a Bizottság között. Kérem, jöjjenek az elsőhelyekre, ahelyett, hogy hátul üljenének!
Számos gyermekrablási és eltűnési eset fényében, milyen intézkedéseket javasol a Bizottság a tagállamok ilyen típusú tettek megelőzésére és büntetésére vonatkozó eszközeinek koordinálására szerte az Európai Unióban?
A Bizottság alelnöke. - A Bizottság teljes mértékben egyetért a kiskorúak eltűnése és elrablása elleni harc fontosságával. A gyermekek jogainak hangsúlyozása, amint azt Önök is nagyon jól tudják, személyes prioritásaim egyikét képezi.
Az Európai Bizottság ezzel kapcsolatban tett első lépése az volt, hogy 2001-ben támogatott egy európai szervezetekből álló hálózatot, az Eltűnt és Szexuálisan Kihasznált Gyerekekért Alakult Európai Föderáció létrehozását, amit most Eltűnt Európai Gyerekek névvel illetnek. Mostanáig 15 tagállam 21 szervezete csatlakozott hozzá.
Eztán, közösségi programunk, a Daphne Program pénzügyi támogatásával számos központot hoztak létre vagy alakítottak át 2001 és 2005 között a Child Focus támogatásával.
Az utóbbi tíz év során számos tagállam hozott létre sürgősségi telefonvonalakat a keresése felgyorsítására és az elveszett gyerekek családjainak megsegítésére.
Az elveszett gyerekek és a gyermekrablások esetei gyorsan válhatnak, és váltak is, határokon átívelő jelenséggé. Így tehát azt javasoljuk, hogy egyetlen telefonszám legyen az elveszett gyerekekkel kapcsolatos sürgősségi hívásokra. E célból megvalósításra kerül a 2007. február 15-i döntés, mely a '116'-tal kezdődő nemzeti számok megtartásáról szól, hogy a szociális értéket képviselő harmonizált szolgáltatásoknak összehangolt számai legyenek. Ez minden tagállam számára fontos döntés, főként az elveszett gyerekek bejelentésére vonatkozó forródrót 116000-os számával kapcsolatban.
Tudják, hogy egy 116-os számhoz kapcsolódó szolgáltatás elindítása továbbra is a tagállamok felelősségi körében marad. Közülük sajnos azt kell mondanom, hogy három tagállam még nem reagált. 17 tagállam hozott jogi intézkedéseket. 12 tagállamban vannak felhívások jelentkezők számára a sürgősségi telefonszámok kezelésére, és eddig csak négy tagállam választott szolgáltatót: Belgium, Dánia, Görögország és Portugália. Így tehát egyáltalán nem vagyok elégedett a 2007 februárjában született döntés megvalósításának állásával.
Ezen sürgősségi telefonszámok mellett szükség van az elveszett gyerekek megtalálását segítő mechanizmusokra is. Számos rendszer már létezik, és inspirációul szolgálhatnak egy teljes Európára kiterjedő fellépéshez. Ismerjük az amerikai rendszert, az ún. 'Amber riadó, a francia 'Alerte enlèvement' és a görög 'Amber Alert Hellas' rendszert, ami már működésben van. Támogatjuk a tagállamokat abban, hogy hasonló mechanizmusokat vezessenek be nemzeti szinten. Amennyiben minden tagállam elfogad ilyen mechanizmusokat és megvannak az összekapcsolási sémák, akkor lehetséges és könnyebb lesz a határokon átívelő esetek megoldása. E célból irányelveket terveztünk, melyek leírják az egész Európára kiterjedő gyermek-riasztási mechanizmusra vonatkozó ötletünket. A kérdés megvitatására először 2007. október 1-jén került sor a Bel- és Igazságügyi Tanács nem hivatalos megbeszélésén.
Végezetül támogatjuk a gyermekrablási esetek képanyagát tartalmazó nemzetközi adatbázis létrehozását, ami egy új eszköz lesz arra, hogy segítsen meghatározni az áldozatokat és a bűnözőket. A megvalósíthatósági tanulmányt és a megvalósítási szakaszt az AGIS-program finanszírozza, és 2005 szeptembere óta ezt az Interpol által használt adatbázist főleg a G8 kormányok és magáncégek finanszírozzák. Mostanáig ez az adatbázis lehetővé tette számos bűnöző megtalálását és letartóztatását Európán belül és kívül egyaránt, legutóbb egy ismert pedofilét Thaiföldön, valamint az áldozatok megmentését.
- (ES) Tisztelt elnök asszony! Nagyon köszönöm, hogy lehetővé tette, hogy szemtől szembe legyünk a biztos úrral, akinek hasonló ügyekben már számos kérdést feltettem.
Elszomorító az eltűnt gyerekek kérdése. Például egyedül az én szigetemen, a Kanári-szigeteken, az utóbbi években három gyermek tűnt el nyomtalanul, ami azt jelenti, hogy még pedofil-hálózatokban sem jelentek meg. Teljesen eltűnnek, ami felveti bennünk a kérdést, hogy ezeket a gyerekeket nem használják-e bizonyos célokra, így például szervkereskedelemre, és vajon nem működnek-e nemzetközi kapcsolatokkal rendelkező mafia-szervezetek az Európai Unión belül.
Ez azt juttatja eszembe, hogy ehhez az ügyhöz olyan kezdeményezés lenne szükség, ami valamivel ambiciózusabb, mint amit a Bizottság eddig vállalt. Tudom, hogy a biztos úr mindig ambiciózus volt, de felkérem, hogy legyen ambiciózus ezen a területen is, mivel ez fájdalmas kérdés a szülőknek és a társadalomnak általában, mivel a gyerekek jelentik számunkra a legbecsesebb kincset.
a Bizottság alelnöke. - (IT) Elnök úr! Medina úr! Teljesen egyetértek követeléseivel és elmondhatom, mennyire elégedetlenül láttam, hogy még amikor a kezdeményezéseket elfogadtuk, a tagállamok akkor sem valósították meg azokat.
Azt az elképzelést, hogy egyetlen telefonszám legyen Európában a sürgős hívásokra minden tagállamnak szeptember végéig határozottan végre kellett volna hajtania. Most már október vége van, és csak négy tagállamnak van működő rendszere; a többi 17 elfogadta a kezdeményezéseket, de még késlekednek.
A másik javaslat, amit meg akarunk valósítani, azt a szorosabb együttműködést szogálja, hogy felügyelje az általában 'szexturimusnak' nevezett jelenséget. Sajnos sok európai polgár csak látszólag utazik turistaként a világ más részeibe, céljuk, hogy a pedofília rettenetes bűnét kövessék el, és ezen a területen egyetértek azzal, hogy fokozni kell a nemzetközi együttműködést. Egyetértek Önnel abban - és sajnos bizonyítékunk is van rá-, hogy az eltűnt gyerekekeket gyakran szervkereskedelemhez használják. Sajnos ez nem csak az én régiómra vonatkozik, hanem az Európai Unióhoz nagyon közeli régiókra is, így például a Balkánra, Kelet-Európára és a Fekete-tenger térségére.
Sajnos a szervkereskedelem valóság, nem beszélve a távol-keleti és dél-kelet-ázsiai felnőttek és gyerekek szervkereskedelmének felfedéséről. Nyilvánvalóan, bár ez egy olyan terület, amit a nemzeti kormányok mostanáig nem voltak hajlandók átadni az EU-nak, az Európai Unió hamarosan sokkal hatékonyabban kezelheti, részben az új intézményi szerződéssel kapcsolatos megállapodás elfogadásának eredményeként.
(EL) Tisztelt elnök asszony! Megkérdezhetem a biztos urat, hogy biztos-e az, hogy a gyermekszületést minden tagállamban igazolják? Nyilvántartásba veszik az EU határait átlépő gyerekeket, hogy lehetséges eltűnésüket vagy szerveik felhasználását tudomásra hozhassák?
A Bizottság alelnöke. - (FR) Igen, igaza van. Felfedeztük olyan gyerekek eseteit, akiket még nem vettek nyilvántartásba a határátlépésnél, és éppen ezért tulajdonítok nagy fontosságot az azonosításnak.
Az azonosítás a származási helynek nyújtott segítséget jelenti, vagy az EU-n belül - bár nem hiszem, hogy ez lenne a helyzet - vagy különösen a szomszédos és partnerországokban, ahol időnként hiányzik a nyilvántartásokkal kapcsolatos szabályozás, és ahol azok a gyerekek, akiket még nem, vagy egyáltalán nem vettek nyilvántartásba, különösen nyugtalanító kérdést jelentettek számunkra.
Pontosan ezért döntöttünk úgy, hogy segítsünk a stratégiai projekteknek abban, hogy támogassák és erősítsék a partner- és szomszédos országok polgári nyilvántartásának képességeit, részben európai finanszírozási programokon keresztül.
(DE) Tisztelt elnök asszony! Biztos úr! Példáikban kifejezetten említették, hogy négy tagállam hozott létre sürgősségi telefonvonalakat. Vannak egyéb kérdések is - emlékszem akkoriból a cunamival kapcsolatos helyzetre - melyekben azokat, akik erre a területre jöttek, például, hogy kielégítsék pedofíliára való késztetésüket, védte az adatvédelem, és rokonaik és a hatóságok nem voltak tisztában azzal, hogy ki is volt itt valójában érintve. Nem lenne itt az ideje, hogy abbahagyjuk a kertelést és elkezdjük megnevezni ezeket a tagállamokat? A 'Megnevezés és megszégyenítés' megfelelő módszer lenne arra, hogy arra ösztönözzük ezeket a tagállamokat, amit tenniük kellene, hogy végül jobb viselkedést mutassanak.
A Bizottság alelnöke. - Már említettem, hogy egyáltalán nem vagyok elégedett a megvalósítás szintjével, mivel mostanáig csak négy tagállam hajtotta végre ezt a döntést. Ezt a döntést most valamennyi tagállamnak véghez kell vinnie. Az a tény, hogy mindezidáig csak négy tagállam hajtotta végre a 2007 februárjában egyhangúlag meghozott döntést azt mutatja, hogy még sokkal többet kell tennünk.
szóbeli kérdés a Bizottságnak - B6-0321/2007) az élelmiszerárak emelkedésével és a fogyasztóvedelemmel kapcsolatban Joseph Daul, Lutz Goepel és Neil Parish, részéről a PPE-DE képviselőcsoport nevében,
szóbeli kérdés a Bizottságnak - B6-0377/2007) az élelmiszerárak emelkedésével és a fogyasztóvedelemmel kapcsolatban Luis Manuel Capoulas Santos részéről a PSE képviselőcsoport nevében, és
szóbeli kérdés a Bizottságnak - B6-0378/2007) az élelmiszerárak emelkedésével és a fogyasztóvedelemmel kapcsolatban Sergio Berlato, Janusz Wojciechowski, Gintaras Didžiokas és Liam Aylward részéről az UEN képviselőcsoport nevében.
szerző. - Tisztelt elnök úr! Nagy örömöt jelent számomra, hogy ma este Önhöz szólhatok. Az élelmiszerbiztonság komoly kérdéssé vált. Huszonöt éven keresztül bőségesen elegendő élelmiszer állt rendelkezésre Európában. Sőt, számos olyan határozatot hoztunk a mezőgazdaságban, a közös mezőgazdasági politikával kapcsolatban, hogy korlátozzuk a termelést, hogy az árszintet fenntartsuk, és csökkentsük az exporttámogatások felhasználását, és a termést a világpiacra exportálhassuk.
Most azonban teljesen megváltozott a helyzet: a gabonaárak idén háromszorosára nőttek; az állattenyésztés hatalmas problémával küzd amiatt, hogy a takarmány ára 50-60%-kal nőtt, és ez komolyan aggaszt minket. Daul és Goepel úrral együtt terjesztettük be ezt a kérdést, és nagy örömünkre szolgál, hogy Fischer Boel biztos urat ma körünkben köszönthetjük, mert úgy érezzük, hogy minden lehetőséget meg kell ragadnunk ahhoz, hogy további takarmányt szerezzünk az Európai Unió számára.
Szembe kell néznünk a valósággal, hogy vannak olyan takarmányok, amelyek genetikailag módosított kukoricából és szójából készülnek, amelyek, mivel nem engedélyezettek, jelenleg nem kerülhetnének be az Európai Unió területére. Úgy gondolom, hogy meg kell vizsgálnunk ezt a kérdést, és meg kell oldanunk, hogy engedélyezzük ezeket a termékeket. Amennyiben ezek a termékek biztonságosak, engedélyeznünk kell az importjukat, hogy legyen mivel megetetnünk a haszonállatokat, különösen a sertéseket, valamint a hús- és tejmarhát, mert iparunknak nagyon versenyképesnek kell lennie.
Meg kell vizsgálnunk a szupermarketek kérdését is, mert - ne felejtsük el - nem csak az aggaszt minket, hogy mennyit kap a terméséért a gazda, hanem az is, hogy a fogyasztónak mennyit kell fizetnie. Azt tapasztaljuk, hogy a szupermarketek azt mondják, hogy azért nő jelentősen például a kenyér ára, mert ennyivel többe kerül nekik a gabona, holott egy kiló kenyérben csupán 10% a gabona. Ezért nyomást kell gyakorolnunk a szupermarketekre, hogy a fogyasztók a megfelelő árat fizessék.
Nagyon jó, hogy az európai mezőgazdaság ennek köszönhetően erős helyzetben van ahhoz, hogy szembenézzen a bátor új világgal, mert szükségünk van az élelmiszertermelésre, a gazdákra és a vidékre, és mindez nagyon jól működik.
Most azonban egyensúlyba kell, hogy kerüljön a gabonatermesztés és az állattenyésztés, ezért is terjesztettük be ezt a kérdést. Nagy örömmel hallgatnánk meg erről Fischer Boel biztos úr véleményét.
szerző. - (PT) Tisztelt elnök úr és biztos úr! Nagy örömömre szolgál, hogy újra itt láthatom Önöket a Parlamentben. Amint azt Önök is tudják, pár hónappal ezelőtt meglepődtünk azon, hogy mennyire megváltozott néhány mezőgazdasági termék piaci helyzete, amit nemrég még elképzelhetetlennek tartottunk; hatalmas nyomás nehezedik az ellátásra, amelynek következményeit tapasztaljuk.
Ez komoly zavart okozott az állattenyésztésben, amelynek előrelátható következménye a fogyasztói árak növekedése, és ne feledkezzünk meg a FAO figyelmeztetéséről sem, hogy ennek a helyzetnek milyen hatása lehet az élelmiszerekre világszerte. Ne felejtsük el továbbá, hogy míg Európában a háztartások bevételeik 10-20%-át költik élelmiszerre, vannak olyan társadalmak, ahol ez a bevételek 90%-át vagy még annál is többet emészt fel, és nem nehéz elképzelni, mit jelentene egy áremelkedés ennek a rengeteg embernek, akik már most is nagy szegénységben élnek.
Ezért tennünk kell valamit, mégpedig azonnal; és igen nagy örömöt jelent számomra, hogy a Bizottság gyors - és helyes - lépéseket tett azáltal, hogy enyhítő intézkedéseket foganatosított, például 2008-ban nullára csökkentette az ugaroltatást. Szégyenteljes azonban, hogy ennél nem tettünk többet. További intézkedéseket is tehetnénk anélkül, hogy ez újabb költséget jelentene a Közösség költségvetése számára, mint például engedélyezhetnénk egyes állattenyésztők számára az őket megillető támogatások előre történő kifizetését, hiszen őket nem csak az emelkedő árak sújtják, hanem az állataikat érintő betegségekkel, pl. a 'kéknyelvvel' is meg kell küzdeniük. Úgy gondolom, hogy most ennél kicsit többet is tehetnénk.
Először is folytatni kell a helyzet értékelését és tanulmányozását, hogy gyorsan meghatározhassuk azokat az intézkedéseket, amelyekkel rövid távon, azonnal meg lehet tenni. Természetesen bízunk a biztos úrban és a Bizottságban, hogy foglalkoznak az aggályainkkal.
szerző. - (IT) Tisztelt elnök úr! Biztos úr! Tisztelt hölgyeim és uraim! Európa-szerte mindenhol nőtt az élelmiszerek ára. A piaci felmérések szerint az európai fogyasztók étkezési szokásai radikális változáson mennek át - rákényszerülnek arra, hogy a csillagászati árak miatt más minőségű és típusú élelmiszereket vásároljanak.
Az élelmiszerárak egyrészt azért nőnek, mert túl sok szereplő vesz részt abban a folyamatban, amíg a termékek eljutnak a termelőtől a fogyasztóig, másrészt pedig a legnagyobb szupermarketláncok által alkalmazott aránytalanul magas árrés. Egy dolog biztos: az áremelésért nem okolhatjuk a gazdákat, akiket leginkább sújt ez az aggasztó helyzet.
Tisztelt elnök úr és biztos úr! Úgy gondoljuk, hogy még soha ekkora szükség nem volt az európai mezőgazdasági modell védelmére, hogy az egyes országok mezőgazdasági piacát meg lehessen védeni a nemzetközi áringadozásoktól, és megszilárdítsuk a termelési modellek és a területhasználat védelmét, ami annyira jellemzi az európai mezőgazdaságot. Üdvözöljük a Tanács közelmúltban hozott határozatát, mely szerint ratifikálja azt a javaslatot, hogy a 2008-as évben az ugaroltatás nullára csökkenjen.
Ez azonban nem elegendő ahhoz, hogy megnyugodjunk a gabonakészletek aggasztó helyzete és a gabona egyre növekvő világpiaci ára miatt. Együtt kell dolgoznunk a különböző közös piaci szervezetekkel, és jól ki kell használni ezeket a mechanizmusokat a piac egyensúlyának visszaállítása érdekében, amelynek következtében legalább az egységes piacon csökkennének az élelmiszerárak. Nemrégiben felkértük a Bizottságot, hogy javasolja a tejkvóták azonnali legalább 2-3%-os emelését, hogy ezáltal stabilizálja ennek az alapvető élelmiszernek az árát.
Olyan nehéz gazdasági helyzetben, mint a mostani is, az Európai Unió és a tagállamok felelőssége, hogy segítsenek a fogyasztóknak fenntartani az élelmiszerekre vonatkozóan a vásárlóerejüket, miközben megvédik a gazdák bevételhez fűződő jogait is.
a Bizottság tagja. - Elnök úr! Emlékszem egy régi japán káromkodásra: "élj meg furcsa időket” s úgy gondolom, most ilyen kort élünk. Az elmúlt 6-8 hónapban láthattuk, hogy a mezőgazdasági nyersanyagárak elszabadultak, amint ezt már az előttem szólók is említették, de el kell mondanom azt is, hogy történelmi mélypontról indult. Fontos, hogy mindannyian észben tartsuk ezt. Az áremelkedés a fogyasztói árakra is hatással lesz, de kisebb mértékben. Ha a kenyér - mint fontos árucikk - példáját veszem, s ez német példa lesz, elmondható, hogy ha a német áruházakban és boltokban kapható kenyér árából indulunk ki, annak mindössze 4%-a kapcsolódik a búza árához.
Ami a tejipart illeti, már említettük, hogy több intézkedést jó előre megjósoltunk. A tejkvótát 11 tagállamban 2006. április 1-én és 2007. április 1-én 0,5%-kal emelték. 2006. április 1-án 8 új tagállam kapta meg ezt a restrukturált tartalékot 2-5%-os mértékben tagállami kvótájukhoz mérten. 2008. április 1-én - jövőre - további 0,5%-kal bővül a kvóta 11 tagállamban.
Sőt, minden piaci támogatás nagymértékben csökkent és jelenleg egyáltalán nincs export-visszatérítés és rendelkezésre állási támogatás - nulla mindkét esetben. A piaci kilátásról szóló jelentést idén elfogadja a Bizottság, ami további kiindulópontot szolgáltat számunkra annak megvitatásánál, hogy szükséges-e a tejkvóta további emelése. Sőt mi több, alkalmam volt jelezni a tejkvóta 2015. március 31-i lejártát, amelynek értelmében mostantól 2015-ig fokozatosan el kell törölni a kvótarendszert. A korábban említett lehetőségek egyike, hogy az előttünk álló időszak során fokozatosan bővítjük a kvótarendszert, erről majd az állapotfelmérés idején is folytathatunk vitát a jövő évben.
A gabonaszektorban különféle okok játszottak közre az áremelkedést illetően. A félreértések elkerülése végett szeretném kiemelni, hogy nem a bioüzemanyag okozta az árak emelkedését. Ma Európában a gabona kevesebb, mint 2%-át fordítjuk etanolgyártásra, az okok elég szerteágazóak: kedvezőtlen időjárás Ausztráliában, szárazság Dél-Európában, áradások Észak-Európában, növekvő kínai és indiai kereslet, kevés export Ukrajnából és Oroszországból. Emellett erőteljes hólabda-hatás érvényesült, mivel az Egyesült Államokban komoly figyelmet fordítanak az etanolra, ami hozzájárult a kukorica áremelkedéséhez.
A Bizottság, mint említettük, reagált: a területpihentetés nullára csökken a következő szezonban, mivel most ősszel és jövőre tavasszal vetnek. Az állapotfelmérés idején folytatott vita során megtárgyaljuk majd, fennmaradjon-e a későbbiekben is a zéró területpihentetés. Számításaink szerint a zéró területpihentetés időjárástól függően 10 és 12-15 millió tonnányi gabonát érint majd. Emellett beterjesztek a biztosok testületének egy Tanácshoz intézett javaslatot egy javaslatot annak érdekében, hogy a gabonaimport kötelezettségek felfüggesztésre kerüljenek erre a piaci évre. Úgy gondolom, hogy ezek a kezdeményezések enyhítenek az állattenyésztés gondjain és a fogyasztói árakon.
A sertéságazatot több gond sújtja. A feldolgozóknál sok a hús, tehát a bemeneti és a kimeneti oldal nincs egyensúlyban, ezért az irányítóbizottság úgy döntött múlt csütörtökön, hogy bevezeti a magántárolás lehetőségét, amivel reményeim szerint enyhíteni lehet a sertéságazat gondjain. Van más lehetőség is, de véleményem szerint az egyensúly helyrehozása a legfontosabb, mert ha csak gördítjük magunk előtt a problémát, semmit nem nyerünk.
Úgy gondolom tehát, hogy megtettük a lépéseket és már volt alkalmam megköszönni a Parlamentnek a gyors reakciót, amelynek köszönhetően a lehető leggyorsabb választ tudtuk adni a gazdálkodóknak a zéró területpihentetést illetően. A végén még szeretnék visszatérni a GMO-k (génmódosított termékek) témakörére, most látom már lejárt az időm.
a PPE-DE képviselőcsoport nevében. - Elnök úr, nagy örömömre szolgált volna, ha most hallhattam volna a biztos asszony érveit a GMO-kkal kapcsolatban, de itt leszek a vita teljes ideje alatt.
Ki kell mondanunk, ahogy már nem egyszer kimondták a Kamarában is, immár szomorú igazság, hogy a viszonylag olcsó élelmiszerek kora lejárt s ezt sem a Bizottságban, sem máshol nem látták előre.
A biztos asszony felsorolt néhány okot, amiért most nincs keresleti-kínálati egyensúly, s én egyetértek vele: időjárás, éghajlatváltozás, keresletnövekedés a fejlődő országokban, és igen, a bioüzemanyagoknak világszintű a hatása, ezt ő is elismerte. Ne feledjük azonban, hogy az ön elődje, Fischler úr mit mondott a KAP 2003 reformja során. A gazdáknak jobb piaci árakat ígért. Talán most érezzük az akkori reformok hatásait és most megkérdőjelezzük azokat a hatásokat az emelkedő fogyasztói árak miatt.
Zöld könyv: A dohányfüstmentes Európáért, uniós szintű politikai lehetőségek (vita)
A következő napirendi pont Florenz úr jelentése a Környezetvédelmi, Közegészségügyi és Élelmiszer-biztonsági Bizottság részéről a következő Zöld könyv témájában 'A dohányfüstmentes Európáért: uniós szintű politikai lehetőségek'.
előadó. - (DE) Elnök úr! Biztos úr! Örömmel tölt el, hogy az Európai Unió ismét megvitatja a cigarettafogyasztás témáját. Csak az én hazámban naponta 350-en halnak meg a cigarettázás következtében, tehát nagyon is helyénvaló, hogy európai szinten foglalkozzunk a kérdéssel. Örülök, hogy a Bizottság európai kezdeményezést indított útjára, amelynek célja a cigarettázás tilalma éttermekben, kávézókban és közintézményekben. Úgy vélem, ez a helyes megközelítés.
Arról lehet vitatkozni, hogy európai szintű törvényalkotás vagy tagországi szabályozás szükséges-e, amely majd az európai keretek részévé válik. Azok, akik még mindig úgy gondolják, hogy minderre nincs szükség, emlékezzenek arra, hogy a levegő minőségéről szóló irányelv keretében, amelyet néhány hete fogadtunk el, arról vitatkoztunk, hogy a levegőt illetően 20 vagy 25 ppm mennyiségű finomszemcse-tartalmat fogadunk-e el. Biztos asszony, ez a szám egy átlagos kocsmában 540 gramm, sőt éjfél után az "Aviateur”-ben, a környék népszerű kocsmájában 1730 gramm, úgyhogy jól érzékelhető, milyen nagyok a különbségek és mennyire szükséges erről beszélnünk.
Másik fontos szempont, amellyel jómagam régóta foglalkozom, az adalékanyagok kérdése. Még most is 600 különféle adalékanyag adható a cigarettához, közülük 70-80 "fekete listán” van. Erősen mérgezőek és rákkeltőek, károsítják a fiatalok termékenységét és függőségbe ránthatják őket. Ezeket az anyagokat nagyon alapos vizsgálat alá kell vetni, amelynek költségét természetesen a gyártónak kell állnia. Kyprianou biztos véleménye, ami szerint az utolsó fillért is az ipar számára szükséges tesztekre kellene költeni, szánalomra méltó. A költségek kérdését a Bizottsággal együtt tisztázni kell. Hiszem, hogy még sok patogén adalékanyagra bukkanunk a dohánytermékekben. Mindenesetre a cigaretta ezt leszámítva is veszélyes.
Számomra másik fontos pont, hogy hosszútávon rávehetjük a gyártókat arra, hogy a dohány okozta kiadásainkból ők is vegyék ki a részüket. Több területen sikeresen alkalmazzuk a gyártói felelősség elvét: ha az ember az autójával a kocsi meghibásodása miatt az árokba hajt, az autógyártónak fizetnie kell.
Biztos úr, szeretném látni, hogy a dohánytermékeknél erőfeszítéseket tesz a költség-visszatérítés elvének bevezetésére, hiszen ha belegondolunk, egyedül az én hazámban 50 milliárd eurót költünk arra, hogy a dohányosok ismét talpra álljanak. Miért kell olyannak is fizetnie ezért, aki soha életében nem gyújtott rá? Nagy igazságtalanság ez, ezért örömmel látnám, ha a Kamarának ez a fele, amely társadalmi felelősséget érez, keményen dolgozna a témán. A költségeket oda kell irányítani, ahova tartoznak - azokhoz, akik felelősek érte, a gyártókhoz. Természetesen tisztában vagyok vele, hogy ők is tovább fogják hárítani a költségeket, de hát így mennek a dolgok egy szociális piacgazdaságban.
Évente több ezren halnak meg a dohányzás miatt Európában. Ezért megfelelő és szigorú szabályozást kell alkalmaznunk.
a Bizottság tagja. - Elnök úr! Először is szeretnék gratulálni és köszönetet mondani az előadónak, Florenz úrnak. Azt hiszem, ő is és más jelen levő kolléga is emlékszik első meghallgatásomra az Európai Parlamentben, amelyen egyébként ő elnökölt, amikor is nagyon komolyan elköteleztem magamat: füstmentes Európát szeretnék látni.
Hiszem, hogy lassan-fokozatosan haladunk a cél felé. Szeretném Florenz úrnak megköszönni munkáját és elkötelezettségét az ügy iránt. S ha némi személyeset is megenged, elnök úr, szeretnék ezúton Florenz úrnak boldog születésnapot kívánni. Tudom, hogy tegnap volt a születésnapja. Nem fogom elárulni, hány éves, mivel nem szeretném, ha intézményeink között feszültség lenne, mindenesetre kívánok neki hosszú boldog munkaéveket.
Szeretném elmondani, hogy az Európai Unióban a füstmentes környezet kialakítását illetően jó úton vagyunk és sokat fejlődtünk a három évvel ezelőtti állapothoz viszonyítva, amikor - ha jól emlékszem - csak Írországban és a rendelkezéseket éppen akkor bevezető Olaszországban biztosították a füstmentes környezetet. Ma már sokkal több országban vannak érvényben ezek az átfogó intézkedések, igaz néhol vannak kivételek, erre mindjárt rá is térek. Mindenesetre úgy hiszem, hogy a Bizottság, a tagországok és legfőképpen a Parlament közreműködésével közös erőfeszítésre van szükség. El kell mondanom, hogy a Parlament munkája a Dohány Irányelv megalkotásában létfontosságú volt és szeretném a mai jelentést mint a füstmentes környezet politikájának támogató kiadványát elővezetni.
Továbbá nagy örömmel el tölt el, hogy a jelentés nagyon pozitívan és építő módon viszonyul a Bizottság Zöld Könyvéhez, különös tekintettel a Bizottság azon álláspontjának támogatásához, amely szerint csak a teljes tilalom biztosíthat megfelelő védelmet a polgárok és a munkavállalók egészségének. Őszintének kell lennünk. Először is, az átfogó tilalom megóv a passzív dohányzástól, elbátortalanítja az embereket, elsősorban a fiatalokat, ha dohányozni kezdenének és sokakat ösztönöz a leszokásra. Az egyes üzemeltetők, elsősorban a szórakoztatóipar üzemeltetői körében új szolgáltatási szintet hoz létre, hiszen a hatékonyság érdekében elkülönített terméket, hitelesített, negatív légnyomást, külön szellőzőrendszert kell kiépíteni - ez további költségeket jelent, amelyeket nem minden üzemeltető bír felvállalni. Sokkal jobb színvonalú szolgáltatást eredményez és könnyebb az előírások betartatása, ha azok mindenkire vonatkoznak. Európai és máshonnan származó adatok bizonyítják, hogy ahol bevezették a tiltó rendelkezéseket, nem érte negatív hatás a vendéglátóipart. Sőt néhány esetben megnőttek a bevételek.
Számomra az eredmény a fontos, hiszen azt kívánjuk elérni. A folyamat, amely során elérjük céljainkat, nem annyira fontos számomra, legyen az európai, nemzeti vagy regionális szabályozás adott esetben, feladatunk, hogy elérjük a célunkat. Készen állok arra és hajlandó vagyok elfogadni a "lépésről lépésre” megközelítést, feltéve hogy a végén, de nem túl sokára, megvalósul a cél, azaz az átfogó tilalom bevezetése.
Hol tartunk most? Erről szeretnék most beszélni. Korlátlan tilalom van érvényben Írországban és az Egyesült Királyságban - az Egyesült Királyság teljes területén. Svédországban, Olaszországban, Máltán, Litvániában, Észtországban és Finnországban meglehetősen alapos dohányzást tiltó rendelkezéseket vezettek be még akkor is, ha kivételek vannak külön lezárt szobákat illetően, ahogy azt már korábban elmondtam, külön szellőzőrendszerrel. A vendéglátóhelyeket illetően néhány kivétel engedélyezett Belgiumban, Spanyolországban és Hollandiában, de a szabályok ugyanazok. Ausztriában és Németországban is vannak előrelépések, ott a jelenlegi szabályozásokat szigorító kezdeményezések vannak folyamatban.
Mint tudják, a Zöld Könyv immár rendelkezésre áll. A Tanácsban konzultációt és vitát folytattunk a témában és most az Európai Unió hozzájárulásával és mindezt figyelembe véve annak az eldöntése következik, hogy mi legyen a következő lépés Európai szinten. Elköteleztük magunkat a nemzetközi szintű kötelezettségeket meghatározó Dohányzás Elleni Nemzetközi Keretegyezmény mellett is - mindezeket a tényezőket figyelembe vesszük a következő lépések meghatározásánál.
Még egy pontot szeretnék kiemelni, amelyről a jelentésben is szó esik, a Dohánytermékek Irányelvét, amely hiszem, hogy nagyon fontos kérdés. Elkészül majd az év folyamán egy második jelentés is, amely az irányelv végrehajtásáról fog szólni, kielemzi a végrehajtás állapotát és kiemeli azokat a területeket, ahol a jövőben módosításokra lesz szükség. Az első jelentést fogja életre hívni, azt fogja górcső alá venni. Sok olyan dolog, amely a mai jelentésben benne van, a miénkben is benne lesz, például a dohány összetételének szabályozása, címkézési előírások, valamint a termékek és gyártók felelőssége.
Két pontot szeretnék megemlíteni. Egyik a képi figyelmeztetések kérdése. Mint tudják, fényképes adatbázist hoztunk létre, amelyet erre a célra használhatunk fel, de el kell ismernem, nagy csalódást okoz, hogy csak kevés tagállam használta ezt ki. Igazán sajnálom. Most átfutok a jegyzeteimen, csak Belgium vezette be a képi figyelmeztetést. Románia jövőre, utána az Egyesült Királyság valamikor a jövő év folyamán. A finn és a lett kormány is elkötelezte magát, hogy a közeljövőben bevezetik, ez több felhívás és ösztönzés után történt meg.
Több olyan ország van az Unión kívül, például Svájc és Új-Zéland, amelyek licenc-megállapodásokat kötöttek velünk, amelynek keretében használhatják képeinket és javaslatainkat, tehát számomra az európai uniós helyzet nagy csalódás, ezért nagyon komolyan fontolgatjuk, hogy a jelenlegi irányelvet módosítjuk és kötelezően előírjuk a tagállamoknak a képi figyelmeztetések bevezetését. Nagyon érdekesnek találom azt a parlamenti indítványt, amely szerint a doboz mindkét oldalán jelenjen meg képi figyelmeztetés. Ezt mindenképpen megfontoljuk.
S végül, mindenhol alkalmazzák már a dohányreklám tilalmát. Voltak gondok egyes tagállamokkal. Sikerült azonban a gondokat megoldani, némelyiket jogi úton, másokat meggyőzéssel, de ma már mindenhol egyformán érvényben van a tilalom. Egy érdekes fejlemény, amelyet kiemelnék, az a kezdeményezés, amelynek keretében nem EU-s tagországokat igyekszünk meggyőzni arról, hogy ne engedélyezzék a dohányiparnak a Formula 1-es versenyek támogatását.
Mint tudják, területeinken kívül nincsenek jogi eszközeink, de mivel az eseményt egész Európában közvetítik, minden európai polgár láthatja a hirdetéseket, amelyek a fiatalokra is hatással vannak, s így a reklámok aláaknázzák az európai jogi szabályozást és politikákat. Ezért vettem fel a kapcsolatot a magánszektorral és azokkal az országokkal - még három ilyen állam van -, ahol még engedélyezett a dohányreklám a versenyeken. Remélem hamarosan érünk el eredményeket, addig is harcolok az ügyért.
Szeretném ismét megköszönni az előadónak és a Parlament képviselőinek, hogy ilyen elkötelezettek az ügy mellett. Számomra, s ezt már az első napon elmondtam, nagyon rossz érzés, hogy az Európai Unióban a magas iskolázottság és életszínvonal ellenére emberek olyan betegségben halnak meg, amely megelőzhető. Több, mint 600 ezer ember hal meg dohányzáshoz köthető betegségekben. Hiszem, hogy az életmód-váltást kell ösztönöznünk.
a PPE-DE képviselőcsoport nevében. - (NL) Elnök úr! Hölgyeim és uraim! Éppen 20 évvel ezelőtt a belga egészségügyi miniszter irodájának jogtanácsosaként alkalmam volt azokat a szabályozásokat előkészíteni, amelyek az első, közintézményekre vonatkozó dohánytilalmi rendelet kialakulásához vezettek az akkori Európai Közösségben.
Hölgyeim és uraim! Az az érzésem, hogy a holnap szavazásra bocsátandó határozattal úttörő szerepet vállalunk magunkra ezen a téren is. A Zöld Könyv kezdeményezése és Florenz úr kiváló jelentése kétségkívül kijelölte számunkra az utat. Aki elolvassa a határozatot, csak egyféle következtetésre juthat: az Európai Parlament a dohányzás ellen, a zéró-tolerancia politikája mellett teszi le a voksot.
A káros adalékanyagok azonnali betiltása szükséges, hiszen ez a termékfelelősség alkalmazása a gyártók részéről - ezek kiragadott példák, amelyek önmagukért beszélnek. A közintézményekben, járműveken, zárt munkaterületen - ideértve az étkeztető és italmérő helyeket is - alkalmazandó teljes tilalomért szintén kiállunk.
Képviselőcsoportom álláspontja azonban, hogy egyes tagországokban a nemrégiben elfogadott rendelkezések miatt több ágazatban nagy beruházási vonzata van a változásoknak - s még nem írták le -, amelyet szintén figyelembe kell venni. Szemmel tartva az említetteket, továbbra is következetesen és habozás nélkül harcolnunk kell azért, hogy a teljes tilalom legyen érvényben ezeken a helyszíneken is.
A zászló nekünk áll. Ha hihetünk az Eurobarometernek és egyéb felméréseknek, polgáraink teljes mértékben támogatnak. Ha még bárki is kételkedne az intervenció szükségességében, annak szeretném elmondani, hogy hétfő délutántól kezdve, amíg itt vagyunk Strasbourgban, 480 európai hal meg a passzív dohányzás miatt.
Hölgyeim és uraim! Fel kell lépnünk ez ellen. Képviselőcsoportom is hajlandó teljes erővel fellépni és támogatni minden dohányzásellenes mozgalmat.
a PSE képviselőcsoport nevében. - Elnök úr, a Nemzetközi Rákkutatási Ügynökség megvizsgált minden elérhető bizonyítékot a passzív dohányzással és a rákkal kapcsolatban. A nemzetközi tudósokból álló független kutatócsoportot a WHO hívta össze 12 országból. Megállapították, hogy a passzív dohányzás rákkeltő és a passzív dohányzásra való kitettség a nemdohányzók körében - ijesztő szám - 25-30%-kal növeli a tüdőrák kialakulásának kockázatát.
Kétségtelen, hogy az embereknek munkahelyükön és zárt nyilvános terekben is joguk van arra, hogy mások füstjétől védve legyenek. Emlékezzünk rá, a népesség többsége nem dohányzik. A probléma kezelésének legjobb módja, hogy tagállami szinten átfogó szabályozást hozzanak létre, amely célul tűzi ki a munkahelyek és zárt közösségi terek füsttilalmát.
Ezért nem értek egyet Florenz úr 3. módosításával a korlátozott kivételeket illetően. Minden kivételt minimum szintre kell szorítani.
A szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyv (vita)
A követlező napirendi pont Gianluca Susta, javaslata a Nemzetközi Kereskedelmi Bizottság nevében a szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyv (08934/2006 - C6-0359/2006 -
előadó. - (IT) Elnök úr, Biztos úr, hölgyeim és uraim, először is szeretném megragadni az alkalmat, hogy köszönetet mondjak a parlamenti Liberálisok és Demokraták Szövetsége Európáért Képviselőcsoport titkárságának támogatásukért. Továbbá szeretném megköszönni az árnyékelőadóknak, csakúgy, mint Van Hecke úrnak, aki előttem a dokumentációval foglalkozott, a nagyszerűen végzett munkát, és azt, hogy sikeresen fenntartották az intézményünk egységét a munka egész folyamata alatt.
Véleményem szerint a Parlament ülésezésének legnagyobb eredménye az volt, hogy a gyógyszerekhez való hozzájutást elősegítette a fejletlen és a kevésbé fejlett országokban, ahol a legnagyobb szükség van rájuk. Az egészséghez való jog, az egészségügyi ellátáshoz való hozzáférés elérhető áron alapvető jogok, és minden polgár számára biztosítani kell. Sajnos nagyon jól tudjuk, hogy nem mindig ez a helyzet: túl gyakran történik, hogy a gyógyszeripar által megkövetelt ár túl magas, ennek eredményeképp azok az országok, ahol a leginkább szükség van ezekre, nehéz helyzetben vannak.
Ezért, mint azt több alkalommal elmondtam már a Nemzetközi Kereskedelmi Bizottságban és a plenáris ülésen is, a Parlament nem tudja vakon elfogadni a TRIPS-megállapodást módosító jegyzőkönyvet, mintha az valami egyetemes csodaszer volna, majd pedig az ügyet elintézettnek tekinteni. A Parlament többet akart tenni, legalábbis az Európai Unión belül, mert az Európai Unió többet tehet és kötelessége is, hogy tegyen.
Még annak a sajnálatos nyári eseménynek, a Thaifölddel váltott levelezésnek fényében is, még akkor is, ha részben megoldódott a probléma, az Európai Parlament, amely mindig is támogatta a a TRIPS-megállapodás kínálta rugalmasságok alkalmazását, nem tudta beleegyezését adni a jegyzőkönyv megerősítéséhez anélkül, hogy valódi és hatékony biztosítékot kapna a Bizottságtól és a Tanácstól.
Azt gondolom, illik hangsúlyozni, hogy a Bizottsággal és a Tanáccsal való szoros együttműködés hónapjaiban, kétségtelenül fontos eredményt értünk el az Európai Unió számára azáltal, hogy egy alapvetően technikai dokumentációt helyeztünk az európai politika programja fölé.
Úgy gondolom, a végeredmény nemcsak ezért tekinthető sikernek, hanem mindenek előtt azért, mert rendkívül érzékeny területeken tettünk előrelépést, olyanokon mint a TRIPS-megállapodások értelmében megengedett rugalmasságok használatának támogatása, ami által elősegíthetjük, hogy az alapvető gyógyszerekhez elérhető áron lehessen hozzájutni a nemzeti egészségügyi programok keretén belül.
Különösen támogatom a - hétfőn elhangzott - tanácsi nyilatkozatban foglalt határozott utalást a TRIPS-megállapodás 3. cikkére. A csoportom számára ez garanciát és biztosítékot jelent arra, hogy a tagállamok képesek lesznek az eszköz alkalmazására anélkül, hogy kényszerpályára kerülnének, és könnyebb lesz a gyógyszerekhez való hozzájutás azokban az országokban, ahol a leginkább szükség van rájuk.
Másodszor: örömömre szolgálnak a TRIPS-plus keretében elért eredmények, nevezetesen a TRIPS-megállapodásban előírtaknál szigorúbb rendelkezések. A Parlament, a Tanács és a Bizottság megállapodtak abban, hogy a fejlődő országokkal folytatott jövőbeni kétoldalú vagy regionális megállapodások alkalmával nem tárgyalnak olyan rendelkezésekről, amelyek kedvezőtlen következményekkel járhatnak az egészségügyre és a gyógyszerekhez való hozzájutásra nézve.
Ennek ellenére, bár elismerem a portugál elnökség erőfeszítéseit, szeretném megkérdezni, lehet-e további javításokat végezni a nyilatkozat szövegén, különösen a szegény fejlődő országokra utaló szakaszon. Ez a kifejezés zavart kelthet, minthogy ma már csak mint fejlődő vagy kevésbé fejlett országokként utalunk rájuk. Új kategória beillesztése megbonyolítaná a helyzetet. Mindenek előtt fontos hangsúlyozni, hogy minden fejlődő országnak, még az olyanoknak is, mint Brazília, India stb. ezentúl képesnek kell lennie a jelenlegi rendszert használni anélkül, hogy hátráltató rendelkezések bevezetését kockáztatnák meg a jövőben.
Végül, de nem utolsósorban lényegesnek tartom kiemelni azokat az erőfeszítéseket, amelyeket a kutatási és technológiai fejlődésnek a déli országokba történő átültetéséért mindmáig tettek. Az ALDE képviselőcsoport kész hozzájárulni, mivel úgy véli, egy nemleges válasz negatív jelzés volna a leginkább rászoruló országok számára, és felelőtlenség volna az Európai Unió részéről, tekintve, hogy nem valószínű, hogy a WTO-tárgyalásokat újra megnyitják.
Mindazonáltal ez nem változtat a tényen, hogy továbbra is vannak fenntartásaink a WTO által tanulmányozott és jóváhagyott működés hatékonyságával szemben. Ezért mondandóm végén szeretném megerősíteni, hogy az EU nem fog itt megállni. A Parlament minden tőle telhetőt megtesz majd, hogy biztosítsa, hogy az utóbbi hónapokban adott garanciákért a gyakorlatban jótáll.
Mindezekért kérjük Mandelson biztos urat, aki levélben már megerősítette, hogy nem szándékozik tárgyalni a TRIPS-pus rendelkezésekről, hogy törölje a karibi országokkal való gazdasági partnerségi megállapodás tervezetéből a kérelmet arra vonatkozóan, hogy a szabadalmi együttműködési szerződésben, a szabadalmi jogi szerződésben és a TRIPS-plus rendelkezéseire egyértelműen hasonlító, a szellemi tulajdonjogok érvényesítéséről szóló 2004/48/EK irányelv szellemi tulajdonjogi rendelkezéseiben foglalt kötelezettségeket elfogadják és betartsák.
a Bizottság tagja. - Elnök úr, nagy örömömre szolgál, hogy sikerült olyan megoldást találnunk, amely a szegény fejlődő országok gyógyszerhez való hozzáférésével kapcsolatos lényeges kérdést illetően mindenki számára kielégítő. Az utóbbi hónapokban folyó vitánk gyümölcsöző volt, és szeretnék köszönetet mondani a Parlamentnek a véleménycserék élénkségéért és minőségéért. A Bizottság mindig fogékony volt a Parlament részéről kifejezett aggodalmak iránt, és valójában a legtöbbször osztotta is azokat. Ezért lett a Bizottság a vezetője a TRIPS-ről és a gyógyszerekhez való hozzájutásról szóló vitának a WTO-ban.
A vitában lehetőséget láttam a Bizottság számára arra, hogy néhány kérdésben tisztázza álláspontját. Mindannyian egyetértünk abban, hogy a gyógyszerekhez való hozzájutás problémájának a TRIPS-megállapodás módosítása az egyik megoldása a sok közül. Világos, hogy egyéb intézkedések is szükségesek, főként az egészségügyi rendszerek és az infrastruktúra javításához, különösen a szegény, fejletlen országokban.
Egyes tagok attól tartanak, hogy a mechanizmus nem fog működni. Természetesen ezt még korai volna kijelenteni. A mentesség megvalósításáról szóló rendeletünkben, a Parlamenttel egyetértünk abban, hogy a hatályba lépése után három évvel értékeljük, és így is fogunk tenni.
Támogatjuk továbbá a kormányközi munkacsoportnak a WHO-val végzett munkáját, amely a gyógyszerekhez való hozzájutást javító új intézkedések vizsgálatát végzi..
A Bizottság újra kijelenthette, hogy ragaszkodik a TRIPS-megállapodásról és a közegészségügyről szóló dohai nyilatkozathoz, és hogy támogatja a benne foglalt rugalmasságokat.
Az előbbiekhez hasonlóan, ez a vita lehetővé teszi számomra, hogy eloszlassam a félreértéseket afelől, hogy mi is a Bizottság feladata az AKCS-országokkal kötött gazdasági partnerségi megállapodásokban. Engedjék meg, hogy megerősítsem, hogy azokban a megállapodásokban és az egyéb jövőbeni kétoldalú és regionális szegény, fejlődő országokkal kötött megállapodásokban a Bizottság nem kér, és nem fog olyan rendelkezéseket kérni, amelyek kihathatnak a gyógyszerekhez való hozzájutásra vagy aláaknázhatják a TRIPS-megállapodásról és a közegészségügyről szóló dohai nyilatkozatban foglalt TRIPS rugalmasságokat.
Ennek az őszinte és közvetlen vitának köszönhetően a Parlament jelenleg abban a helyzetben van, hogy hozzájárul a Bizottság javaslatához. Az Európai Közösség tehát csatlakozni fog azokhoz a WTO-tagokhoz, akik már elfogadták a TRIPS-megállapodást. A beleegyezés által az EK továbbviheti vezető szerepét a WTO-ban a gyógyszerekhez való hozzájutás kérdésében.
Befejezésként szeretném hangsúlyozni, hogy a gyógyszerekhez való hozzájutás továbbra is prioritás a Bizottság számára, és a jövőben is konstruktív szellemben szeretném folytatni a munkát a Parlamenttel erről a problémáról.
a Jogi Bizottság véleményének előadója. - (FR) Elnök úr, Biztos úr, hölgyeim és uraim, sajnálom, hogy a Tanács ma este nem vesz részt a vitánkban, mivel ez a legfontosabb találkozónk. Euforikus a légkör, egyetértés uralkodik köztünk, és holnap szavazni fogunk - úgy vélem, elsöprő többséggel - a TRIPS-megállapodás módosításának jóváhagyása mellett, amelynek feladata, hogy biztosítsa a gyógyszerekhez való könnyebb hozzájutást azokban az országokban, amelyek nem elég fejlettek, és nincs gyógyszeriparuk, amely lehetővé tenné a hozzájutást.
A fenti kérdésről való hosszú vita alatt a Parlament valamelyest kétkedőbb volt a rendszer hatékonyságát illetően, mint a Bizottság. Úgy gondolom - és itt szeretném megköszönni a Tanácsnak, hogy ez egyszer jobban hallgatott a Parlamentre, mint a Bizottságra -, hogy ez vezetett a hétfőn szétosztott nyilatkozathoz, amelynek köszönhetően elfogadtuk, hogy egy közöttünk létrejött megállapodás lehetővé teszi számunkra, hogy megtegyük ezt a kis lépést előre. Javulás ez, de olyan javulás, amelynek az elégtelenségével tisztában vagyunk, és amelynek hatékonysága felől vannak kétségeink. Ezeket a kétségeket kell megszüntetnünk a szigorúság által, amellyel a tagállamok és a Tanács alkalmazza a javaslatokat.
Örömömre szolgálnak mindazonáltal a Mandelson úr által mondottak, aki egy szakértői csoportot jelentett be, hogy egyéb intézkedések után kutassanak, és ezeknek az értékelését vizsgálják, és úgy vélem, majd újra megvitatjuk ezeket a problémákat, ha már látjuk, hogy a hatékonyság megfelel-e a várakozásainknak. Mindenesetre megelégedésemre szolgál, hogy a szükséges állapotról pozitív a következtetés, még ha az nem is tekint elég messzire.
a PPE-DE képviselőcsoport nevében. - (EL) Elnök úr, mint az Európai Néppárt előadója, szeretném megköszönni Sousa előadó úrnak és a többi tagtársamnak a termékeny együttműködést, melyben részünk volt, mert ez tette lehetővé, hogy felülkerekedjünk a politikai csoportok közt fennálló bizonyos nehézségeken, és egységes álláspontot tartsunk fenn ebben a fontos kérdésben. Az Európai Parlament számára nincs előírva, hogy kizárólag a felelősségi körébe tartozó dologgal foglalkozhat, ahogyan az a Szerződésben le van fektetve; nem korlátozódik csupán arra, hogy egyszerűen beleegyezését adja. A júliusi állásfoglalásban a politikai pártok határain túllépő egységes akarat kinyilvánítása politikai győzelmet szült.
A Bizottság és a Tanács teljesítette kötelezettségvállalásait. Ezek nagy részükben egybeesnek az Európai Parlament terveivel. Azt mondhatnánk, ez volt az intézményi együttműködés főpróbája, melyben az új szerepet az Európai Parlament fogja játszani, amint a reformszerződést elfogadták.
A módosításnak az Unió által való elfogadását ilyen módon valódi kötelezettségvállalások támogatták, amelyek biztosítják, hogy a folyamat sikeresen működik. A kötelezettségvállalások azonban sokkal tovább mennek: iránymutatást határoznak meg a fejlődő országok közegészségügyének kérdéséhez való integrált megközelítéshez. A TRIPS-megállapodás módosításának az Unió általi elfogadása pozitív és reményteli üzenet a fejlődő országok felé. Reméljük, ez majd más WTO-tagok aktív együttműködését is maga után vonja.
a PSE képviselőcsoport nevében. - (FR) Elnök úr, Biztos úr, hölgyeim és uraim, a legutóbbi, júliusi, a gyógyszerekhez való hozzájutásról szóló tanácskozásunkon hozzászólásomat azzal fejeztem be, hogy felkértem a Tanácsot és a Bizottságot, hogy tegyen világos és hivatalos kötelezettségvállalásokat, amelyek biztosítanák Európa aktív részvételét az új megoldások keresésében, és kívánságát fejezné ki arra nézvést, hogy a mindenki számára elérhető árú gyógyszerekhez való hozzáférésért való harcban az élen járjon. Nem elégedhetünk meg olyan vitával, amelyben nem történtek konkrét kötelezettségvállalások, és a három intézmény között zajló több hónapnyi eszmecsere után ma megjegyzem, hogy bizonyos javaslatok, amelyeket igazán akartunk, most valóra válnak.
Először is engedjék meg, hogy megdicsérjem a parlamenti munkát, amely a számadási kötelezettség és a nyíltság miatti állandó aggodalomban folyt. A parlamenti szavazás három egymást követő elnapolását a globális közegészségügy melletti kötelezettségvállalás motiválta. Ez megmutatta számunkra, hogy a 'szolidaritás' szónak még mindig van jelentése az európai politikákban.
A következő napirendi pont Mario Mantovani véleménye a Foglalkoztatási és Szociális Bizottság nevében, az egész életen át tartó tanulás Európai Képesítési Keretrendszerének létrehozásáról szóló európai parlamenti és tanácsi ajánlásra irányuló javaslatról - C6-0294/2006 -
a Bizottság tagja. - Elnök úr, szeretném megköszönni Mantovani úrnak, és szeretnék a Bizottság nevében is köszönetet mondani neki és a felelős bizottságoknak az egész életen át tartó tanulás európai képesítési keretrendszeréről (EQF) folyó tárgyalásokon tanúsított proaktív elkötelezettségükért és támogató hozzáállásukért.
Ez az ajánlás az EU leglényegesebb értékeiről szól: mobilitás, országok közötti együttműködés, fellendülés és az egyének segítése. Azért javasoljuk az EQF-et, mert Önök, az Európai Parlament és a tagországok felkértek minket rá, hogy találjunk meg a lehetőségét a mobilitás serkentésének és az egész életen át tartó tanulásnak, amelyek nélkül nem tudnánk elérni a lisszaboni célkitűzéseket. Az EQF-et a "Oktatás és képzés 2010" munkaprogramon belül fejlesztették ki, amely a lisszaboni menetrend oktatási dimenziója.
Az EQF célja felülkerekedni azokon a még meglévő akadályokon, amelyekkel az európai dolgozók és tanulók szembetalálják magukat, amikor munkát akarnak változtatni vagy egy másik országba kívánnak költözni munka vagy tanulás miatt. Az európai polgárok túl gyakran találkoznak nehézségekkel, amikor más európai országban kívánják felhasználni képesítésüket. Még saját országukban is elzáródhat előttük a tanulási út a nemzeti oktatási rendszerük különböző részeinek eltérő mértékű integrációja miatt.
Az EQF összekapcsolja egymással, mint egy fordító eszköz, az országok különböző nemzeti képesítési rendszereit. Ily módon a különböző országok képesítéseit olvashatóbbá teszi, ezáltal lehetővé teszi az egyének számára, hogy másik országba költözzenek, ha máshol akarnak dolgozni vagy tanulni.
Nemzeti szinten - ezen a szinten már működik is a keretrendszer - előmozdítja a nemzeti képesítési keretrendszer fejlődését. A képesítési keretrendszerek az egész életen át tartó tanulást támogatják például azáltal, hogy megkönnyítik az emberek számára a különböző oktatási és képzési intézmények közötti mozgást, például a szakképzésből a felsőoktatásba.
El kell ismernem, hogy az EQF egy összetett technikai eszköz. Főként szakértők és az oktatási hatóságok fogják használni, bár az EU polgárai részesülnek előnyeiből.
A mai napon annak a közös törekvésnek az eredményét vitatjuk, amely a Bizottság, az országok, társadalmi partnerek, oktatási és képzési egyesületek és további érdekeltek között jött létre. Az EQF jórészt megegyezésre épült, és szándékaink szerint az érdekelt személyeket magunkkal visszük a folyamaton keresztül.
Az EQF azt javasolja, hogy 2010-re az országok létesítsenek összeköttetést a képesítési rendszereik és az EQF között, és biztosítsák, hogy 2012-re az egyes nemzeti képesítések hivatkozzanak a megfelelő EQF-szintre. Az időpontokat a Tanács és a Parlament javasolta.
Örömmel értettünk egyet egy, a Parlament által javasolt, a minőségbiztosításról szóló új ajánlat közzétételében, amelyről az gondoljuk, alátámasztja az alapelv fontosságát.
Egyetértünk továbbá a Parlament azon javaslatával, hogy a rendszer tartalmazzon hivatkozást a kreditrendszerekre, ez ismeri fel a képesítési keretrendszerek alkotóelemeinek gyors fejlődését és alkalmazását.
Úgy véljük, a Parlament és a Tanács valóban tökéletesített a szövegen. A Parlamenttel, a Tanáccsal és Bizottsággal folytatott tárgyalásokban elfogadott megközelítés mutatja az EQF mögött húzódó Európán átívelő konszenzust.
Van tehát az EQF mögött egyfajta lendület; az országok túlnyomó többsége elismeri az EQF mobilitást és az egész életen át tartó tanulást elősegítő képességét.
A túlnyomó többség jelenleg az EQF-hez kapcsolt saját nemzeti képesítési keretrendszerét fejleszti, ezért a javaslatnak már jelentős a hatása Európa oktatási és képzési rendszereire.
Remélem, egyet tudnak velem érteni a javaslat első olvasatának támogatását illetően, így azt hivatalosan elfogadhatja a Tanács az elkövetkező hetekben.
Elnök Úr! Biztos Úr! Hölgyeim és uraim! Úgy hiszem, a mai este egy lényeges projekt kezdete, amire Európa, a tagállamok, a régiók és az Európai Unió városai már régóta vártak; a célra, melynek eléréséért az oktatás, a foglalkoztatás, a kereskedelem és a gazdaság területeinek különböző érintettjei évekig dolgoztak, és amit a társadalom egésze akar.
Holnap az Európai Képesítési Keretrendszer jóváhagyásával egy jobb holnap alapjait fektetjük le, közös referenciapontot adva a jövő generációinak kulturális, oktatási és szakképzési kötelezettségükhöz, képzésükhöz és természetesen foglalkoztatásukhoz.
Összhangban a Lisszaboni Stratégiával az Európai Képesítési Keretrendszer egy közvetlen csatornát képvisel, hogy fejlessze a kapcsolatokat az iskolák, egyetemek és a munkahelyek között, valamint a hivatalos, a félhivatalos és a nem hivatalos élethosszig tartó tanulás között úgy, hogy mind nemzeti, mind pedig ágazati szinten biztosítja az átláthatóságot a képesítések és bizonyítványok elismerése területén, és mindig az európai keretrendszeren belül. És végül erősíteni fogja a tagállamok együttműködését a különböző rendszerek összehasonlításának érzékeny területén.
Ez a visszatérő téma, mely - a Lisszaboni Stratégiával összhangban - a megfelelő felelősség vállalásához vezetett bennünket azzal a választással, melyről biztosan állíthatom, hogy a növekedést, a fejlődést és a versenyképességet hirdeti egy olyan Európában, mely köteles a társadalmi kohéziót egyik célkitűzésének elismerni.
Ez egy hosszú múltra visszatekintő projekt, mely a bolognai folyamatból, a kreditek, mint egyenértékű egységek felhalmozásának és átvitelének rendszeréből indult, és a szakképzési rendszerben a barcelonai csúcson jelent meg újra. 2004-ben Bergenben fejlesztették tovább, majd 2005-ben a Tanács, mely a jelenlegi keretrendszer elfogadásának szükségességét hajtogatta. Ez egy történelmi utazás, mely világosan mutatja az európai döntéshozók ambícióit arra vonatkozólag, hogy egy új eszközt hozzanak létre, mely sokak által forradalminak tekinthető, de nélkülözhetetlen az európai integráció számára, amiért már oly sok éve dolgozunk.
Elnök Úr, Hölgyeim és uraim! Meggyőződésem, hogy ez a keretrendszer nemcsak elősegíti a határokon átívelő mobilitást, hanem az EU belső mobilitásának fő mozgatórugója is lesz - ha általánosságban a diákokra, munkavállalókra, kutatókra és önkéntesekre gondolunk, valamint mindazokra, akiknek szabadon kell mozogniuk Európában anélkül, hogy pánikot vagy felesleges aggodalmat okoznak. Emlékezniük kell a lengyel vízvezeték-szerelő történetére, ami megijesztette Franciaországot: ez volt az egyik legfőbb oka annak, hogy a franciák az Európai Alkotmány ellen szavaztak a népszavazáskor.
Nos, a szöveg, ami most előttünk van, az eredménye a több hónapos munkának, a szoros együttműködésnek a Tanács képviselőivel a portugál elnökség alatt, mely azonnal látta ezen ambiciózus projekt jelentőségét.
A Bizottság, Figel biztos úr személyében végig nagy figyelemmel kísérte a folyamatot, és e partnerség szellemének köszönhetően sikerült továbbfejleszteni a szöveget azáltal, hogy a Foglalkoztatási és Szociális Bizottság szívéhez közeli kulcskoncepciókat illesztettünk be. Rendkívül hálás vagyok ezért a kollégáimnak, a háttérelőadóknak, mint Castex asszonynak, Kusstatscher úrnak, a liberálisoknak, valamint Mann úrnak és Kasoulides úrnak, illetve mindazoknak, akik közreműködtek ebben. Nagylelkű részvételüknek és elkötelezettségüknek köszönhetően sikerült belefoglalnunk a következő fogalmakat: társadalmi integráció, a munkaerőpiac követelményei; személyes fejlődés a különböző képzési utak mentén; diszkriminációmentesség a hátrányos helyzetű emberek számára is; egyenlő lehetőségek, a szubszidiaritás elvének tisztelete és a tagországokon belüli koordinációs pontok létrehozása.
Arról is megbizonyosodtunk, hogy az ajánlás nem kötelező, habár természeténél fogva jogalkotó marad. Nyilvánvalóan ez nem valamilyen gyengeségből eredt, hanem sokkal inkább a felelősségtudatból és a realizmusból fakadt, hogy elősegítse és hirdesse ezen eszköz használatát azokban az országokban, melyeknek több időre van szüksége. Röviden tehát kétség sincs afelől, hogy ez továbbfejleszthető, de az életben mi nem az? Meggyőződésem azonban, hogy egy olyan szöveg van előttünk, melynek lelke és lelkiismerete van.
Úgy hiszem, az Európai Parlament feladata az, hogy az állampolgárok valódi érdekeinek megfelelően alkosson törvényt. Nos, ez az, amit itt csinálunk. A szöveg jóváhagyása első olvasatra a bizonyítéka ennek, mely részben köszönhető Gala úrnak a Kulturális és Oktatási Bizottság részéről, a Nőjogi és Esélyegyenlőségi Bizottságnak, és az Ipari, Kutatási és Energiaügyi Bizottságnak, melyek mind pozitív hozzájárulást tanúsítottak.
az Ipari, Kutatási és Energiaügyi Bizottság véleményének előadója. - (ES) Elnök Úr! Biztos Úr! Először is gratulálni szeretnék az előadónak, mivel valóban egy olyan kérdéssel foglalkozott, mely jóval tovább mutat, mint amennyire képzeltük.
A globalizált világban Európát és a különböző EU-s országokat valóban a humánerőforrásuk képzettsége fogja meghatározni. Ha egy pillérben kellene összefoglalnunk, mi az, ami lehetővé teszi Európa és az Európát alkotó összes ország számára, hogy versenyképesek legyenek ebben a globális világban, az a humánerőforrás, az európai állampolgárok képzettsége.
Ezt szem előtt tartva rendkívül lényeges, hogy az egész életen át tartó oktatást és képzést a munkaerőpiac igényeihez kell alakítani, és ezeknek folyamatosan válaszolniuk kell az igényekre. Ha nem ez a helyzet, akkor lehetetlen lesz ezt teljesíteni.
Ugyancsak a következő paradoxonba fogunk ütközni: az emberek idősödnek, de ezek az idős emberek egyre fiatalosabbá és potenciálisan aktívabbá válnak, ám ennek ellenére forrásaik nem kielégítőek, hogy termelékennyé váljanak, és adjanak a társadalomnak, valamint hogy megtalálják a helyüket a munka világában.
A következő napirendi pont a Tanács és a Bizottság nyilatkozata az Európai Unió és Törökország közötti kapcsolatokról.
a Tanács soros elnöke. - (PT) Elnök úr, biztos úr, hölgyeim és uraim! Az elnökség először is szeretné megköszönni az Európai Parlamentnek és különösen Oomen-Ruijten asszonynak az Európai Unió és Törökország közötti kapcsolatokról szóló állásfoglalási indítványt.
Az elnökség elismeri és üdvözli, hogy a Parlament a bővítési folyamatban aktív szerepet vállal, amely által konstruktívan hozzájárul a bővítésről, konkrétan pedig a Törökország csatlakozásáról folytatott vitához. Kétségtelen, hogy minden vita hasznos lehetőséget kínál arra, hogy felhívjuk a figyelmet a török csatlakozási folyamatra, bevonva mind a tagállamok, mind Törökország állampolgárait és támogatva a török kormányt ezen az úton.
Biztosíthatom Önöket, hogy különös figyelmet fordítunk az Európai Parlament véleményére. Néhány napon belül a Bizottság bemutatja a török csatlakozási folyamatról készült rendszeres előrehaladási jelentését. A Tanács nagyon alaposan átvizsgálja és értékeli majd e jelentést.
Ugyanakkor szeretnék röviden szót ejteni néhány kérdésről, amelyek a Törökországgal folytatott csatlakozási tárgyalások jelenlegi szakaszához kapcsolódnak. Úgy véljük, hogy a közelmúltbeli törökországi választások arról tettek tanúbizonyságot, hogy a török nép demokráciára, politikai és gazdasági stabilitásra és haladásra vágyik.
Szintén örömmel üdvözöljük a választások lefolytatásának módját, a magas részvételi arányt és az új török parlament nagyobb mértékű képviseleti jellegét. Az elnökség osztja a Parlament nézeteit és aggályait a Törökországban zajló reformfolyamatokat illetően. Úgy gondoljuk, hogy az új kormány nagyobb legitimitással és egyértelmű felhatalmazással bír, ami döntő lépésekre nyújt lehetőséget a török reformfolyamat előrehaladása és kiszélesedése terén.
Rendkívül fontos, hogy az új kormány lendületet adjon a reformoknak - és azok végrehajtásának - azáltal, hogy a kulcsfontosságú területekre összpontosít. E tekintetben nagy fontossággal bír a csatlakozási partnerség végrehajtása, főként ami annak rövid távú prioritásait illeti. Szeretném emlékeztetni Önöket arra, hogy a csatlakozási partnerség felülvizsgálata az elkövetkező hónapokban esedékes. Ezzel kapcsolatban szeretném azt is hangsúlyozni, hogy Törökország új alkotmányáról széles körű konzultációra és nemzeti konszenzusra van szükség.
Egyetértünk az Önök véleményével arról, hogy nagyon lényegesek a reformok az alapvető szabadságjogok és az emberi jogok döntő fontosságú területén. Elengedhetetlen a további kézzelfogható előrelépés főként a szólás-, a vallásszabadság, a kultúrához fűződő jogok és a nők jogai terén, valamint fokozni kell a kínzás és bántalmazás elleni küzdelmet. E kérdések legnagyobb része Törökország által megvalósítandó rövid távú prioritásként szerepel a csatlakozási partnerségben.
Sajnálattal vesszük, hogy a szólásszabadság terén nem történt előrelépés annak ellenére, hogy széles körű nyilvános vita folyt a kérdésről, valamint aggodalmunkat fejezzük ki az egyre növekvő mértékű nacionalizmus miatt, amely öncenzúrához vezet. Továbbra is szilárdan valljuk, hogy ahhoz, hogy a szólásszabadság biztosított legyen, a török büntetőtörvénykönyv 301. cikkét és egyéb pontatlanul megfogalmazott cikkeket el kell törölni vagy lényegesen módosítani kell őket. A csatlakozási tárgyalások előrehaladása szempontjából kimagasló fontossággal bír az e területen elért fejlődés.
A vallásszabadság terén sürgős szükség van kézzel fogható előrelépésre, főként az idei év korábbi szakaszának tragikus eseményeit követően. Régóta várat magára egy olyan törvény, amely átfogó módon rendezi a nem muszlim közösségek valamennyi problémáját - például jogállás, tulajdonbejegyzés, papképzés -, hogy az európai normáknak megfelelő vallási pluralizmus biztosított legyen.
Az alapítványokról szóló törvény pozitív első lépés lehet e tekintetben, és alapos értékelés tárgya lesz, amint elfogadása és végrehajtása megtörténik. A Legfelsőbb Bíróság közelmúltban hozott ítélete az Ökumenikus Patriarkátusról szintén aggodalomra ad okot.
Egyetértünk Önökkel a polgári-katonai kapcsolatokat illetően is. A legújabb - főként a választási kampány előtti és alatti - fejlemények azt mutatják, hogy további lépésekre van szükség e téren ahhoz, hogy a fegyveres erők ne bírjanak politikai befolyással.
Jelenleg még nem biztosított az uniós tagállamok gyakorlatának megfelelő polgári demokratikus ellenőrzés a katonai hatalom felett.
Ami az ország délkeleti részét illeti, erőteljesen elítéljük a Szirnak tartományt érő közelmúltbeli terrortámadást. Elítéltünk más Törökországban elkövetett terrorcselekményeket is, és a jövőben is ezt tesszük. A terrorcselekmények sosem lehetnek jogosak. E tekintetben szolidaritásunkat fejezzük ki a török emberekkel. Másrészt a terrorizmus sem feledtetheti el velünk, hogy sürgősen ki kell dolgozni és végre kell hajtani egy átfogó stratégiát, amely biztosítja a délkeleti országrész gazdasági, társadalmi és kulturális fejlődését. Ez nagyon összetett terület, amelyet a folyamatban lévő reformfolyamat részeként szorosan figyelemmel követünk.
Törökország előrehaladását a csatlakozási felkészülés terén a koppenhágai politikai kritériumokon kívül a tárgyalási keretben egyértelműen meghatározott követelmények tükrében értékeljük. E tekintetben - amint ahhoz a Tanács tavaly decemberben beleegyezését adta - nyomon követjük és felülvizsgáljuk a 2005. szeptember 21-i nyilatkozatban foglalt kérdések, főként az ankarai megállapodás kiegészítő jegyzőkönyvének teljes és diszkriminációmentes végrehajtása terén elért előrelépést. Sajnálatos módon e területen nem történt előrelépés.
Szeretném azt is kihangsúlyozni, hogy a csatlakozási folyamatnak szükséges része az összes tagállam általi elismerés, ennélfogva létfontosságú, hogy az Európai Unió mihamarabb rendezze a Törökország és valamennyi tagállam között fennálló kapcsolatokat.
Az Unió normáinak és a tagsággal együtt járó kötelezettségeknek való megfeleléshez szükséges munka nehéz és folyamatos erőfeszítést és eltökéltséget kíván. Különleges jelentőséget tulajdonítunk Törökország csatlakozási folyamatának, és biztosíthatom Önöket, hogy a portugál elnökség is megtesz minden tőle telhetőt, hogy előrelépés történjen e tárgyalások terén.
A vállalt kötelezettségeket teljesíteni kell. A reformfolyamat fenntartása és a jelenlegi kötelezettségek teljesítése előmozdítja majd Törökország csatlakozási folyamatát, ami mindenekelőtt valamennyi török állampolgár javát szolgálja. Mindazonáltal a csatlakozási folyamat terén elért előrelépés alapvetően és elsősorban Törökország teljesítményén múlik.
a Bizottság tagja. - Elnök úr! Először is hadd gratuláljak Oomen-Ruijten asszonynak megbízható jelentéséhez és egy szigorú, de egyben méltányos tervről szóló javaslatához.
Törökország az idei év korábbi szakaszában egy rendkívül nehéz időszakon ment keresztül, amelyet egy súlyos alkotmányos válság és nagymértékű politikai feszültség jellemzett. E kihívások ellenére a parlamenti választásokat és az elnökválasztást a demokratikus elveket teljes mértékben tiszteletben tartva és az állampolgárok nagyon magas részvételi aránya mellett folytatta le.
Ennek eredményeképpen a demokráciáé volt az utolsó szó. Az új török parlament nagymértékben képviseli a török politikai élet sokszínűségét, és - amint Lobo Antunes úr is elmondta - az új kormány szilárd többséget és széles legitimitást élvezve dolgozhat. Így e tekintetben az előkészületek megtörténtek. Most elérkezett az idő, hogy a reformfolyamat ismét új lendületet kapjon.
Ezért a Bizottság egyetért az állásfoglalás-tervezet által követett alapvető megközelítéssel, amelynek lényege a kihívások meghatározása és Törökország ösztönzése arra, hogy feleljen meg e szakpolitikai kihívásoknak. Ez azt is jelenti, hogy támogatni kell az új török kormány elkötelezettségét a reformtörekvések megerősítésére, valamint ösztönözni kell, hogy e kötelezettségvállalást gyorsan ültesse át a gyakorlatba. Ez a reformfolyamatra és az ankarai megállapodásra egyaránt vonatkozik.
A Bizottság örömmel veszi, hogy a kormány programjában kiemelten kezeli az alkotmányos reformokat a demokrácia megerősítése és az alapvető szabadságjogok kiterjesztése érdekében. Ez azonban nem eredményezheti azon reformok késleltetését, melyekre ma oly sürgős szükség van, mint a török büntetőtörvénykönyv hírhedt 301. cikkének és egyéb, a szólásszabadsághoz kapcsolódó cikkek felülvizsgálata, vagy a vallásszabadság biztosítása érdekében az alapítványokról szóló törvény elfogadása.
Szintén további erőfeszítésekre van szükség ahhoz, hogy a polgári-katonai kapcsolatok többségében demokratikusak legyenek, valamint a nők, gyermekek és szakszervezetek jogainak védelme, az igazságszolgáltatási rendszer fejlesztése és a korrupció elleni harc elősegítése terén.
Hadd szóljak néhány szót a közelmúltbeli eseményekről és a jelenlegi helyzetről, amelyet illetően nagyon szorosan együttműködünk az elnökséggel és Solana úrral, valamint megfelelően figyelembe vettük a Parlament véleményét. Törökországnak folytonos határon átnyúló terrortámadásokkal kell szembenéznie a Kurdisztáni Munkáspárt (PKK) részéről, amely szerepel azon a listán, melyet az EU vezet a terrorszervezetekről. Az Európai Unió elítél minden terrortámadást és megérti, hogy Törökországnak meg kell védenie állampolgárait.
Az Unió és Törökország egyaránt elkötelezte magát Irak függetlensége, szuverenitása, egysége és területi sérthetetlensége mellett. Továbbra is arra buzdítjuk Törökországot és Irakot, hogy e problémára az illetékes hatóságok együttműködése és a nemzetközi jog tiszteletben tartása révén találjanak megoldást. A Törökország és Irak között a közelmúltban megkötött, a terrorizmus elleni harcról szóló kétoldalú megállapodás jó alapot nyújt ehhez.
Érthető módon a török hatóságok megpróbálják törekvéseikbe bevonni az Egyesült Államokat, valamint az iraki és iraki kurd hatóságokat is, és a közelmúltban már mutatkoztak az előrelépés jelei. A Parlament által az elmúlt héten elfogadott állásfoglalás ezen átfogó politikai stratégia részének tekintendő.
A Törökország előtt megnyílt európai távlat a reformok lényeges hajtóerejének bizonyult. A feltételekhez kötöttség elvének - amely központi szerepet játszik a bővítési politikában - megfelelően a reformok végrehajtása határozza meg a csatlakozási tárgyalások előrehaladtát.
Amennyiben azonban eredményesen kívánjuk alkalmazni ezt az elvet arra, hogy komoly politikai befolyás által ösztönözzük a reformokat, az Európai Uniónak ki kell tartania saját kötelezettségvállalásai mellett. Tartanunk kell a szavunkat - pacta sunt servanda.
A következő napirendi pont a Tanács és a Bizottság nyilatkozata az EU-Oroszország csúcstalálkozóról.
a Tanács soros elnöke. - (PT) Elnök úr, biztos úr, hölgyeim és uraim! Amint Önök is tudják, e hét pénteken a portugáliai Mafra városában sor kerül a 20. EU-Oroszország csúcstalálkozóra. Úgy véljük, ez kiváló alkalmat nyújt Oroszország és az Európai Unió vezetőinek egyaránt, hogy áttekintsük a két fél közötti kapcsolatokat.
Úgy gondoljuk, hogy az Európai Unió és Oroszország közötti kapcsolatok általánosságban jók és bizonyosan sokkal jobbak, mint ahogy azt a nemzetközi sajtó olykor elénk tárja. Oroszország az EU kulcsfontosságú partnere, és nagyon komolyan vesszük a vele fennálló kapcsolatot. A csúcstalálkozón az Unióban és Oroszországban uralkodó helyzetről lesz szó. Beszámolunk majd az Európai Unión belüli fejleményekről, különös tekintettel a Lisszabonban nemrég elfogadott új Reformszerződés megszövegezése terén elért előrehaladásról, valamint a Bizottság által javasolt, majd szeptember 9-én elfogadott energialiberalizációs csomagról.
Ami a közös térségeket illeti, áttekintjük az ütemtervek végrehajtásában elért előrelépéseket. E folyamat továbbra is teljes egészében pozitív, bár egyes területeken több lendületre van szükség. Bizonyos fontos ágazatokban az Állandó Partnerségi Tanács (PCC) segített e célkitűzés elérésében. A PCC kultúrával foglalkozó ülése - melyre a csúcstalálkozót megelőző napon kerül sor - segít majd fokozni a kulturális együttműködésünket.
A csúcstalálkozó prioritásai tekintetében megállapodásra törekszünk az energiaágazat korai figyelmeztető rendszerének elindításáról, amelyről elvben megállapodás született a Szamarában tartott legutóbbi csúcstalálkozón. Az Európai Unió és Oroszország között az energia terén mutatkozó kölcsönös függésből adódóan nagyobb bizalomra és erősebb kölcsönös együttműködésre van szükség. Ezért kiemeljük majd azokat a célkitűzéseket és elveket, melyeket az EU-nak tiszteletben kell tartania az energiapartnerségünk kapcsán, különös tekintettel a viszonosságra, az átláthatóságra, a nyitottságra és egy eredményes jogi és szabályozási keret kialakítására. Véleményünk szerint az Energia Charta Egyezmény elveit és a G8-ak által Szentpétervárott elfogadott, a világszintű energiabiztonságról szóló dokumentumot be kell építeni az Európai Unió és Oroszország közötti új megállapodásba, amely jogilag kötelező erejű lesz és a jelenlegi Partnerségi és Együttműködési Megállapodás (PCA) helyébe lép majd.
A beruházások területén örömmel üdvözöljük a közös gazdasági térség ütemtervében szereplő hivatalos párbeszédet. Az átlátható, diszkriminációmentes és kiszámítható feltételek elengedhetetlenek az Oroszországban beruházó uniós vállalkozások számára, és szem előtt kell tartani a Duma által tárgyalt, a stratégiai beruházásokról szóló törvényt is. Arra is ösztönözni fogjuk Oroszországot, hogy kerülje a kiegészítő politikák - mint a környezetvédelem vagy az adózás - szelektív használatát arra, hogy feltartsa a már működő beruházásokat vagy rejtett akadályokkal állja az új beruházások útját. Úgy gondoljuk, hogy Oroszország csatlakozása a Kereskedelmi Világszervezethez (WTO) prioritás és emiatt is törekszünk rá, hogy a csúcstalálkozón felvessük ezt a kérdést. A Bizottságnak esetleg több mondanivalója van erről.
Rá kell mutatnom, hogy a csúcstalálkozót arra is felhasználjuk, hogy az előrehaladás biztosítása érdekében nyomást gyakoroljunk Oroszországra, amennyiben nem talált kielégítő megoldást a még rendezetlen fő kérdésekre, mint a faexportvámokra vagy a diszkriminatív vasúti díjszabásokra.
Tisztában vagyunk vele, hogy e csúcstalálkozóra olyan pillanatban kerül sor, amikor Oroszországban az elnök- és a parlamenti választások egyaránt a küszöbön állnak. A választási folyamatban a szólás-, a sajtó- és a gyülekezési szabadság rendkívül fontos lesz, ezen lehet majd lemérni Oroszország demokratikus legitimitását. A Demokratikus Intézmények és Emberi Jogok Irodájának (ODIHR) szabad hozzáférést kell kapnia, hogy megfigyelhesse a Duma-választásokat. Az Európai Biztonsági és Együttműködési Szervezet (EBESZ) és az Európa Tanács tagjaként Oroszország különleges felelősséggel rendelkezik közös értékeink védelméért. Sajnálatos, hogy bizonyos kérdések beárnyékolják az Európai Unió és Oroszország közötti kapcsolatokat, mivel egymásra utaltságunk mértéke nő, nem pedig csökken.
Oroszországnak és az Uniónak együtt kell dolgoznia különbségeik megszüntetésén, mivel nincs más megoldás az együttműködésre. Sajnálatos módon az EU és Oroszország közötti új megállapodásról szóló tárgyalások kezdete még nem jutott túl a holtponton. Az Oroszország által a lengyel húsra és zöldségekre kivetett behozatali tilalom továbbra is jelentősen gátolja a tárgyalások megkezdését. A Bizottság jelezte, hogy készen áll az újabb kapcsolatfelvételre, amennyiben mindkét fél számára elfogadható megoldás születik. Sajnálatos módon a helyzetet tovább bonyolítja az orosz állategészségügyi hatóságok által az előző hónap végén hozott döntés, mely szerint behozatali tilalmat léptetnek életbe 36 uniós vállalkozás hústermékeire.
A Litvániának szánt, a Barátság olajvezetéken keresztül történő olajellátás leállítása szintén olyan kérdés, amely megakadályozza, hogy az EU és Oroszország közötti új megállapodásról folytatott tárgyalások meginduljanak. Több mint egy év telt el anélkül, hogy Oroszország hivatalos tájékoztatást adott volna a vezeték szivárgásáról vagy a szállítás újraindításának kilátásairól. Ebből kifolyólag elengedhetetlen, hogy olyan kielégítő megoldást találjunk, amely megteremti az EU és Oroszország közötti energiaügyi partnerség továbbfejlesztéséhez szükséges bizalmat.
A tárgyalások jelenlegi holtpontja ellenére a helyzetet nem kell túldramatizálni. Tulajdonképpen 2006-ban megállapodtunk Oroszországgal arról, hogy a Partnerségi és Együttműködési Megállapodás érvényben marad, így pedig elkerülhető a jogi vákuum kialakulása az Oroszországgal fennálló kapcsolatainkban.
Végezetül bizonyos, hogy tárgyalni fogunk a jelenleg legfontosabb nemzetközi kérdésekről, főként Koszovóról és Irakról. Azt is hangsúlyozzuk majd, milyen fontos az Oroszországgal való pozitív együttműködés közös szomszédságunkban, hogy így együtt tudjuk megoldani a lényeges és aggodalomra okot adó közös kérdéseket, különösen a "befagyasztott” megbeszéléseket.
a Bizottság tagja. - Elnök úr, Oroszország nem csupán egy közeli szomszéd, hanem stratégiai partner. Ha egy pillantást vetünk a kereskedelemre és a beruházásokra, láthatjuk, hogy virágoznak, és látjuk azt is - ahogy az elnökünk fogalmazott -, hogy az egymásra utaltság is nő. Tudjuk azonban azt is, hogy Oroszország kulcsfontosságú partner az itt már szintén említett regionális konfliktusok és globális kihívások megoldása szempontjából, és hogy kapcsolatunk kiteljesítése még sok kívánnivalót hagy maga után.
A közelgő pénteki csúcstalálkozó a következő alkalom arra, hogy értékeljük kapcsolatunk állását. Míg számos eddig rendezetlen kérdés most sem fog megoldódni, néhány más kérdés terén előrelépést érünk majd el, így pedig előkészítjük a talajt a jövőbeli munkához az átmenet mostani pillanatában.
Tudjuk, hogy ez egy kritikus időszak Oroszország számára, néhány hónappal a döntő fontosságú parlamenti és elnökválasztások előtt, és tudjuk azt is, hogy az Európai Unió ismételten aggodalmának adott hangot a demokratikus elvek végrehajtása és az emberi jogok tiszteletben tartására vonatkozó kötelezettségvállalás betartása kapcsán. Mi, az Európai Unió nagyon közelről követjük az eseményeket - e tekintetben a közelgő választások fontos próbát jelentenek - és arra számítunk, hogy Oroszország helyesen dönt és felkéri az EBESZ megfigyelőit, hogy kövessék figyelemmel a választásokat.
Megragadjuk az alkalmat arra is, hogy szót ejtsünk az emberi jogi kérdésekkel kapcsolatos aggodalmainkról, mint a sajtószabadság korlátozásáról, az újságírókat érő támadásokról, a nem kormányzati szervezetekre nehezedő nyomásról és az észak-kaukázusi helyzetről.
Amikor október 11-12-én Kalinyingrádban jártam, alkalmam nyílt megbeszélést folytatni a közelgő csúcstalálkozóról az orosz elnök fő tanácsadójával, Jasztrzsembszkij különmegbízott úrral. Hadd kezdjem néhány jó példával, majd beszélek arról is, ahol nem fogunk előrelépést elérni.
Úgy gondolom, hogy bejelentés várható Oroszország részéről arra vonatkozóan, hogy jelentős pénzügyi támogatással szándékozik hozzájárulni számos uniós irányítás alatt álló határon átnyúló együttműködési programhoz. Ezt nagy örömmel fogadjuk, mivel a 2004. évi bővítés után lényeges elemmé vált a kialakuló határokon átnyúló együttműködés. Kalinyingrád természetesen földrajzi elhelyezkedéséből fakadóan nagyon különleges eset.
Amint mindig is gondoltuk, ez különleges rendelkezéseket kíván a határon átnyúló együttműködés és a helyi határforgalom elősegítése érdekében. Figyelembe véve a tagállamok és Oroszország, vagyis Kalinyingrád közötti határt, valamint több tagállam és Oroszország közötti más határátkelőhelyeket érintő nagyon komoly forgalmi torlódást, az orosz pénzügyi hozzájárulás nagyon időszerű is lenne.
A határ uniós oldalán akár 50 km hosszan húzódó kamionsorok egyértelműen nem elfogadhatók. Végre kell hajtanunk az intézkedéseket, és ezért megegyeztünk Oroszországgal, hogy csökkentjük a torlódást. A Bizottságban épp most indítunk el egy kísérleti projektet, amelyhez hozzátartozik a váminformációk cseréje és a határinfrastruktúra korszerűsítésének finanszírozása. A maga részéről Oroszországnak egyszerűsítenie kell a határokon alkalmazott eljárásait. Elvben készen áll erre, de időbe telik.
Az elnökünk már szót ejtett az energia kérdéséről. Én csak annyit szeretnék hozzátenni, hogy képesnek kellene lennünk rá, hogy bejelentsünk egy a korai figyelmeztető rendszerre vonatkozó megállapodást, hogy megoldjuk az ellátási problémákat mielőtt még azok válságossá válnak. Az elnökünk beszélt az energiakultúráról és a beruházásokról, így ehhez nem kell semmit hozzáfűznöm. Annyival szeretném csak kiegészíteni, hogy a beruházások és az üzleti kapcsolatok szintén napirenden lesznek a gyáriparosok holnap, vagyis csütörtökön kezdődő lisszaboni kerekasztalos találkozóján, amelyen Günter Verheugen és Andris Piebalgs is részt vesz. E kerekasztal pénteken beszámol a csúcstalálkozó résztvevőinek az elért eredményekről. Úgy gondolom, ez jó hozzájárulás egy fejlődő üzleti kapcsolathoz.
Oroszország kulcsfontosságú gazdasági szereplő, a WTO kapcsán pedig annyit szeretnék hozzáfűzni, hogy segíteni fogjuk Oroszország törekvéseit. Önök jól tudják, hogy mindig is elköteleztük magunkat Oroszország WTO-csatlakozása mellett. Véleményünk szerint lényeges, hogy mindenki azonos feltételekkel dolgozhasson, ezért helyezünk majd nagy hangsúlyt arra, hogy Oroszország WTO-csatlakozására sor kerüljön. A csúcstalálkozó új lendületet ad ezen összetett folyamatnak, amely jelenleg kritikus szakaszában jár.
A csúcstalálkozóhoz kapcsolódóan új acélmegállapodást írunk alá, így növeljük az acél mennyiségét, melyet Oroszország az Európai Unióba exportálhat. Az EU és Oroszország közötti együttműködés pozitív részeinek újabb jele, hogy a Kábítószer és Kábítószer-függőség Európai Megfigyelőközpontja és az Orosz Szövetségi Kábítószer-ellenőrző Szolgálat közötti egyetértési megállapodás aláírásra kerül a csúcstalálkozóhoz kapcsolódóan.
Kevésbé pozitív információ azonban az, hogy bár Oroszország májusban Szamarában egyértelműen elkötelezte magát, hogy még a következő, mafrai csúcstalálkozó előtt időben aláírja a Szibéria fölötti átrepülésekre vonatkozó megállapodást, erre jelenleg nagyon csekély esély van. Szeretnénk továbblépni e hosszú ideje tartó vitában. Oroszország részéről pozitív lépés lenne, ha lehetővé tenné, hogy elkezdjük a novemberre tervezett moszkvai légi közlekedési csúcstalálkozó munkálatait, hogy felmérjük az ezen ágazatbeli együttműködésben rejlő hatalmas lehetőségeket.
Ami a nemzetközi kérdéseket illeti, továbbra is bizonyosan Koszovó marad az egyik legfontosabb, és Oroszországgal közösen el kell gondolkodnunk, hogyan találhatunk megoldást e kérdésre a Trojka erőfeszítéseit alapul véve. El kell kerülnünk, hogy a Balkánon újabb konfliktus újuljon ki.
Egyéb lényeges nemzetközi kérdéseket is megvitatunk, mint a Közel-Kelet helyzetét az annapolisi konferencia előtt, Irán helyzetét Putyin elnök közelmúltbeli teheráni és afganisztáni látogatását követően, Burma/Mianmar kérdését, valamint a főként Grúzia és Moldova közötti befagyasztott kapcsolatok helyzetét.
Szeretnénk építő jelleggel dolgozni együtt Oroszországgal, megoldást keresve e vitás kérdésekre. Ennélfogva folytatnunk kell megkezdett munkánkat és sosem veszíthetjük szem elől hosszú távú terveinket.
a PPE-DE képviselőcsoport nevében. - (ES) Elnök úr, reméljük, hogy - amint a sajtó is rámutatott - a portugál ősz melegebb lesz, mint az orosz tavasz, ami a szamarai csúcstalálkozót illeti.
Ahogy a biztos asszony mondta, úgy vélem, hogy tovább kell építenünk a stratégiai szövetséget Oroszországgal, a hangulat azonban nagyobb mértékben függ majd Oroszország hőmérsékletétől, mint az Európai Unióétól: részben annak fényében, amiről a biztos asszony beszélt, mindenekelőtt azon új szerep fényében, melyet Oroszország a nemzetközi színtéren játszani kíván, illetve főképp az energiaellátás biztonságának tekintetében.
Elnök úr, azt hiszem, a következő jelentés Wallis asszony jelentése. A képviselőcsoportom, az Identitás, Hagyomány és Szuverenitás képviselőcsoport nevében szeretnék hivatkozni az eljárási szabályzat 168. cikkére és benyújtani egy indítványt arra, hogy e jelentést utaljuk vissza a bizottsághoz.
Elnök úr, ez az indítvány az eljárási szabályzat 168. cikkén alapul. Wallis asszony jelentését olvasva nagyon világos, hogy az előadó és talán a bizottság is összekeveri az Európai Közösségek kiváltságairól és mentességeiről szóló jegyzőkönyv 9. és 10. cikkét.
A jelentés azt állítja, hogy Gobbo úr magaviselete nem felelt meg a 9. cikknek, a 9. cikk azonban a képviselők hivatali feladataik ellátása közben, tehát e teremben elhangzott szavaira és cselekedeteire vonatkozik. Ennek következtében nem a jegyzőkönyv 9. cikkét kellett volna vizsgálni, hanem a 10. cikket, amely a képviselők egyéb cselekedeteire vonatkozik. Amit vizsgálni kellett, az volt, hogy vajon Gobbo úr cselekedetei - melyeket, hozzá kell tennem, politikai szinten nem támogatok - a politika területéhez tartoznak-e.
A szóban forgó tettek nyilvánvalóan a politika területére esnek. Gobbo úr számos tettet követett el annak nevében, amit ő "Padaniának” nevez. Ezek természetesen politikai cselekedetek, és a mentességre vonatkozó hagyományos esetjog ismeretében kétségtelen, hogy bármely politikai irányzathoz tartozó képviselő mentelmi jogát megerősítenék, ahogy az meg is történt az olasz parlamentben, amely megerősítette azon olaszországi képviselők mentelmi jogát, akik ugyanazt tették, mint Gobbo úr.
Ennek folytán amennyiben Wallis asszony jelentése jelenlegi formájában elfogadásra kerül, azt kockáztatjuk meg, hogy különbséget teszünk, egyfajta diszkriminációt alkalmazunk a nemzeti és az európai mentelmi jog között, ami ellentétes lenne a jegyzőkönyvvel, amely pontosan a nemzeti mentelmi jogra vonatkozik. Ezért gondolom, hogy a jelentést vissza kell utalni a bizottsághoz.
(IT) Elnök úr, hölgyeim és uraim! Én is támogatom, hogy a kérdést utaljuk vissza a bizottsághoz újabb megvitatásra, bár az én indokaim talán valamelyest különbözőek.
Valójában az eljárási szabályzat 5., 6. és 7. cikke, valamint a jegyzőkönyv 9. és 10. cikke alapján a Parlament egyértelműen nem illetékes a Gobbo úr ellen felhozott tények megítélésére, egészen egyszerűen azért, mert az események megtörténtekor Gian Paolo Gobbo nem volt európai parlamenti képviselő.
A jegyzőkönyv 9. cikke, amely az európai parlamenti képviselők szólásszabadságát védi, azokra vonatkozik, akik e Parlamentben képviselőként dolgoztak, amikor bizonyos kifejezéseket használtak vagy azokkal azonosítható cselekedeteket hajtottak végre. Mivel a szóban forgó események megtörténtekor Gobbo úr nem volt európai parlamenti képviselő, úgy vélem, hogy a legmegfelelőbb megoldás az lenne, ha a Parlament nem foglalna állást az ügyben, mivel Gobbo úr akkoriban nem volt képviselőtársunk.
előadó. - Elnök úr, mint e jelentés szerzője a Jogi Bizottság nevében megerősítem a Ház előtt, hogy mielőtt e jelentést ismertettük a plenáris ülésen, teljes vitát folytattunk róla a bizottságban. A bizottság meghallgatta Gobbo urat is, és a jelentést egyértelmű többség támogatta.
Sajnálatos, hogy Gollnisch úr nem vetette fel korábban az általa említett kérdéseket, de nyugodt a lelkiismeretem és tökéletesen biztos vagyok benne, hogy a bizottság az összes tény és jogszabály teljes ismeretében fogadta el álláspontját. Nem látok okot rá, hogy a jelentést visszautaljuk a bizottsághoz.
(A Parlament elutasítja az arra irányuló kérvényt, hogy a kérdést utalják vissza a bizottsághoz)
13. A 2007-es általános költségvetés 6. módosításának előzetes tervezete (szavazás)
a Bizottság tagja. - Elnök úr, nyilatkozatot kívánok tenni a Bizottság nevében. A 2007-es költségvetéshez benyújtott 6. előzetes költségvetésmódosítás-tervezetben a Bizottság egy új költségvetési tétel megalkotását javasolta - "A Bizottságnak a versenypolitika területén hozott határozatai ellen indított jogi eljárásokon alapuló kártérítési igények” -, valamint azt, hogy az ehhez kapcsolódó kiadások a többéves pénzügyi keret 1a tétele alá tartozzanak, mivel az egy a versenypolitika terén megvalósuló operatív tevékenységre vonatkozik.
A Bizottság e költségvetési tétel terhére számolná el az Európai Közösségek Bírósága vagy az Elsőfokú Bíróság versenyügyi határozatainak költségvetési kihatását. E költségvetési tétel megalkotásának szükségessége az Elsőfokú Bíróság közelmúltbeli ítéleteiből és a költségvetés szerkezetéből adódik. Míg a versenypolitika terén kivetett pénzbírságok általános költségvetési bevételként kerülnek elszámolásra, a kifizetendő összegek szükségessé teszik egy jelenleg nem létező költségvetési tétel megalkotását a költségvetés kiadás oldalán.
A Bizottság tudomásul veszi, hogy a költségvetési hatóság nem támogatja e költségvetési tétel megalkotását a 2007-es évre. E döntés ellenére, amennyiben szükségessé válik, a Bizottságnak esetleg még 2007-ben, a jelenlegi költségvetés keretein belül és a vonatkozó szabályok alkalmazásával el kell kezdenie a kifizetéseket, hogy megfeleljen a Bíróság határozataiból eredő jogi kötelezettségeinek.
Ezenkívül nem alkot előzetes ítéletet a végső döntésről, mely az e célra rendelt költségvetési tétel megalkotására és a kapcsolódó kiadásoknak a többéves pénzügyi keretbe való besorolására vonatkozik.
14. A szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyv (szavazás)
Elnök úr, a Tanáccsal e jelentésről kötött megállapodás alapját a Bizottság egyik nyilatkozata képezte, melyet a tegnapi vita során kellett volna felolvasni. A nyilatkozat azonban nem került felolvasásra. Ha a Tanács beleegyezne, hogy jogállást adjunk neki és átláthatóvá tegyük, az segítene előmozdítani az ügyet.
a Tanács soros elnöke. - Elnök úr, lehetővé tenni, hogy a fejlődő országok és a legkevésbé fejlett országok hozzájussanak megengedhető árfekvésű gyógyszerkészítményekhez, elengedhetetlen az EU által kitűzött fejlesztési célok megvalósításához és segítene csökkenteni a szegénységet, növelni az emberek biztonságát, valamint támogatni az emberi jogokat és a fenntartható fejlődést. Úgy gondolom, egyetértünk abban, hogy az EU politikáinak koherenciája biztosításának együtt kell járnia az EU külső fellépéseinek - vagyis a kereskedelmi és fejlesztési politika - összhangjával.
Belátjuk, hogy a WTO határozata által megalkotott mechanizmus és a TRIPS egyezmény jegyzőkönyve csupán részleges megoldást kínál a gyógyszerek és az közegészségügyhöz való hozzáférés problémájára, és hogy az egészségügyi ellátás és infrastruktúra javítására irányuló egyéb intézkedések ugyanilyen nélkülözhetetlenek. Még ha a TRIPS egyezmény módosítása nem is teljes megoldás, úgy véljük, hogy a jegyzőkönyv pozitív fogadtatása lényeges lépés.
Ebből a szempontból érdemes emlékezetünkbe idézni, hogy az Európai Unió tagállamai a WTO szabályai értelmében saját szabadalmi jogukban továbbra is szabadon alkalmazhatják a TRIPS egyezményben megengedett különböző kivételeket, beleértve a TRIPS egyezmény 30. cikkében foglaltakat is.
Továbbá annak érdekében, hogy azon országok számára, melyeknek nincs vagy elégtelen a gyártási kapacitása a gyógyszerágazatban, megkönnyítse a gyógyszerekhez való hozzáférést, a Tanács, az Európai Parlament és a Bizottság keményen dolgozott együtt a közegészségügyi problémákkal küzdő országokba történő kivitelre szánt gyógyszeripari termékek előállításával kapcsolatos szabadalmak kényszerengedélyezéséről szóló 816/2006/EK rendelet elfogadásáért.
Hadd tegyem hozzá, hogy támogatjuk a TRIPS egyezménybe beépített és a dohai nyilatkozat 4., 5. és 6. bekezdése által elismert "rugalmasságok”, valamint a dohai nyilatkozat 7. bekezdése értelmében a kevésbé fejlett országok rendelkezésére álló további rugalmasságok alkalmazását, hogy így ezen országok hazai közegészségügyi programjaik keretében megfizethető áron tudják biztosítani a legszükségesebb gyógyszereket.
A dohai nyilatkozat értelmében az AKCS-országokkal a fejlesztésbarát gazdasági partnerségi megállapodásokról (EPA) folytatott tárgyalások, valamint a szegény fejlődő országokkal és a legkevésbé fejlett országokkal kötendő egyéb jövőbeli kétoldalú és regionális megállapodások keretében az Európai Unió nem követeli meg - és a jövőben sem teszi -, hogy tárgyalásokat folytassanak a gyógyszerekhez kapcsolódó, olykor TRIPS+ rendelkezéseknek nevezett rendelkezésekről, melyek kihatással vannak a közegészségügyre és a gyógyszerekhez való hozzájutásra.
Végül támogatjuk a technológiatranszfer, a kutatás, kapacitásépítés, a regionális ellátórendszerek ösztönzésére irányuló kezdeményezéseket, és segítünk a bejegyeztetésben, hogy megkönnyítsük és fokozzuk a gyógyszeripari termékek a fejlődő országok általi előállítását, és e cél elérése érdekében együttműködünk a tagállamokkal.
Az ennek megfelelő intézkedések és a költségvetési eljárások tekintetében biztosak vagyunk benne, hogy a kötelezettségvállalás, melyet a gyógyszerekhez való hozzáférés kérdésének láthatóságát javító Európai Parlament tett, fokozni fogja hatékonyságukat.
15. A szó szerinti jegyzőkönyvekről szóló 173. cikk módosítása (szavazás)
(FR) Elnézést kérek, elnök úr, de nagyon fontos mondanivalóm van. A Corbett-jelentésről tartott szavazás lehetővé teszi számunkra, hogy visszatérjünk a dolgok normális menetéhez. A plenáris ülés összes vitája le lesz fordítva valamennyi nyelvre. Most a tényleges végrehajtásra van szükség, és mivel holnap szavazunk a költségvetésről, azt javaslom, hogy készítsünk elő költségvetés-módosításokat, hogy...
Az új rendelkezések a következő ülés első napján, vagyis november 12-én lépnek életbe.
Elnök úr, Ön ismét olyan ütemben vezeti le az ülést, amely mellett lehetetlen szavazni. Tegnap a Parlament elnöke elmondta, hogy elfogadható, ha valaki ejt néhány hibát, elrontja a szavazást, mivel statisztikailag ez úgyis mindenképp megtörténne. Ez nem vonatkozik Önre, mivel oly gyorsan szavazunk, hogy lehetetlen látni, hogyan szavaznak az emberek. Megtenné, hogy lelassít?
Hölgyeim és uraim, hadd mutassam meg Önöknek, még mennyi munka vár ránk ma. Önök is beláthatják, hogy ha lelassítunk, soha nem jutunk a végére.
24. A személygépkocsik és a könnyű haszongépjárművek CO2-kibocsátásának csökkentésére irányuló közösségi stratégia (szavazás)
(DE) Elnök úr, egy kéréssel fordulok Önhöz. Azt kérem, hogy a módosításokról szóló szavazás rendjét módosítsuk az eljárási szabályzat 155. cikke (2) bekezdése alapján. A szavazási listából világos, hogy az 51. számú módosítás nagyobb horderejű, mint a 42. és 52. módosítás, ezért azt kérném, hogy először szavazzunk az 51. számú módosításról, és csak utána a 42. és 52. számú módosításról.
Az üléseket szervező szolgálat nem ért egyet, de megkérem Davies urat, hogy röviden fejtse ki véleményét.
előadó. - Elnök úr, egyszerű választ adva: egyetértek a tisztelt Ház elé terjesztett szavazási listával.
Ez esetben a hagyomány szerint az előadó tanácsát kell követnünk.
Elnök úr, azt a változtatást javasolnánk, mely szerint a Parlament inkább "elismeri”, mint "üdvözli” azt, hogy a Bizottság közleményt adott ki a kárenyhítésről, mivel a Gazdasági és Monetáris Bizottság még dolgozik az e témáról készülő jelentésen.
előadó. - (DE) Elnök úr, hölgyeim és uraim! Felettébb sajnálatosnak tartom, hogy a tisztelt Háznak nem volt bátorsága, hogy valódi és komoly kritikát fogalmazzon meg az Európai Unióban tapasztalható adópolitikai irányzattal kapcsolatban, amely teljesem rossz irányban halad, amely a multinacionális vállalatokat és a gazdagokat juttatja hihetetlen mértékű előnyhöz, míg a fogyasztóknak, a munkásoknak és főként a kis fizetésből élőknek egyre nagyobb adóterheket kell viselniük.
A jelentést jelenlegi állapotában elfogadhatatlannak tartom. Szeretném, ha a nevem nem szerepelne e jelentésben, és felszólítok mindenkit a tisztelt Házban, aki olyan uniós adópolitikát akar, amely nemcsak a felső tízezer érdekeit szolgálja, hanem valóban javára van az európai polgárok többségének: kérem, szavazzanak e jelentés ellen.
(írásban). - (CS) Megalapozott módon feltételezhető, hogy az Európai Parlament és a Tanács a polgári és kereskedelmi ügyekben a bírósági és bíróságon kívüli iratok kézbesítéséről szóló rendelete a második olvasatra javasolt formájában (a Tanács közös álláspontja) hozzájárul majd a tagállamokon belüli mind természetes személyek, mind jogi személyek jogbiztonságának megerősítéséhez. Közismert tény, hogy a fent említett iratok kézbesítése komoly kérdés, amely jelentősen befolyásolja mind az igazságszolgáltatás folyamatát, mind a polgári és kereskedelmi kapcsolatokat. Úgy vélem, hogy az Európai Parlament ajánlása összhangban van a magas színvonalú közösségi szintű jogalkotásra irányuló erőfeszítésekkel.
Az Európai Parlament jóváhagyására váró, az EK és Macedónia Volt Jugoszláv Köztársaság közötti, visszafogadásról és rövid távú tartózkodásra jogosító vízumokról szóló megállapodások kapcsán az a véleményem, hogy amennyiben e megállapodások - és a nyugat-balkáni országokkal kötött hasonló megállapodások - jelentőséggel bírnak a jogállamiság általános megerősítése és a bűnözés elleni harc szempontjából, akkor az illegális bevándorláshoz kapcsolódó kérdéseket mindenekelőtt gazdasági és politikai eszközökkel kell megoldani. Továbbá szeretnék kiemelni egy a vonatkozó jelentésekben szereplő másik lényeget tényezőt, még pedig azt, hogy e megállapodások megkötése jelentős pénzügyi terhet ró majd Macedóniára és más nyugat-balkáni országokra. Ezen államok gazdasági helyzetét figyelembe véve elengedhetetlen, hogy a Közösség megfelelő és hatékony, főként pénzügyi támogatásban részesítse őket.
írásban. - (NL) Emlékszem, hogy a 60-as évek elején az akkori Európai Közösség és a volt Jugoszláv Szocialista Szövetségi Köztársaság országai között kölcsönös vízumkötelezettség volt. Nem sokkal később eltörölték azt.
Ez azt jelentette, hogy a Jugoszláviát akkor alkotó hét ország lakosai szabadon utazhattak Európa nagy részén. Ez csupán az uniós tagállam Szlovénia és a tagjelölt Horvátország esetében nem változott meg. Az összes többi terület - köztük a tagjelölt Macedónia - lakói 1992 óta el vannak zárva az EU tagállamaitól. Az azóta felnövő fiatal generáció alig jutott túl országa határain. Macedónia fővárosában, Szkopjéban az uniós tagállamok nagykövetségein például nagyméretű jelek jelzik a számos szigorú kötelezettséget. Csak a bűnözők tudják azokat könnyen teljesíteni, a diákok, kutatók és újságírók nem.
Támogatom, hogy e csoportok számára 2008-tól javítsuk az Unióba való beutazás esélyét és hogy 35 euróra csökkentsük a vízumdíjat. Képviselőcsoportom néhány tagjával ellentétben véleményem szerint a biometrikus nyilvántartás bevezetése nem ok ezen előrelépés elutasítására. Sajnálatosnak tartom a visszafogadási politika feltételekhez kötöttségét, amely nem biztosítja megfelelően az érintett menekültek biztonságát.
írásban. - (PT) A Szolidaritási Alap mozgósítása a januári és februári természeti katasztrófák német és francia áldozatainak megsegítésére - a késedelem ellenére - bizonyítja, hogy az Alap mily fontos szerepet játszik a tagállamok részére nyújtott segítségben.
Figyelembe véve, hogy a Tanács holtpontra jutott a Bizottság által kidolgozott és a Szolidaritási Alap fejlesztésére irányuló javaslatról szóló döntést illetően, megismételjük, hogy a regionális katasztrófáknak továbbra is jogosultnak kell lenniük támogatásra ezen Alapból. Az Európai Parlament korábban megerősítette, hogy "az Európai Unió Szolidaritási Alapjának (EUSZA) továbbra is lehetővé kell tennie az olyan katasztrófák esetében történő cselekvést, melyek bár jelentősek, mégsem érik el az előírt szintet, és hogy különleges körülmények közepette adható támogatás olyan esetekben, amikor egy adott régió lakosságának legnagyobb részét érintette olyan katasztrófa, amely súlyos és hosszú távú hatással lesz életkörülményeikre”.
Szintén lényeges elismerni a földközi-tengeri természeti katasztrófák sajátos jellemzőit, mint az aszályokat és tüzeket - főként ami az időkorlátokat és a támogatható lépéseket illeti -, valamint annak lehetőségét, hogy katasztrófák esetén a "kohéziós” országok és a "konvergenciarégiók” nagyobb összegű pénzügyi támogatásban részesülhessenek. Egy uniós mezőgazdasági-katasztrófa alap létrehozatalát szintén mérlegelni kell.
írásban. - (FR) Castex asszony a szellemi tulajdonjogok kereskedelmi vonatkozásairól szóló egyezményt (TRIPS) módosító jegyzőkönyvről szóló Susta-jelentés mellett szavazott.
Az Európai Parlament Szocialista Képviselőcsoportjának francia tagjai számára az így megszületett egyezmény - amely lehetővé teszi majd az országoknak, hogy generikus gyógyszereket állítsanak elő és exportáljanak a szegény fejlődő országokba, melyek nem rendelkeznek saját kapacitásokkal e gyógyszerek előállítására - fontos előrelépést jelent.
A szocialista képviselőcsoport francia tagjai szerint e jelentés pozitív módon járul hozzá az egyértelműen komoly aggodalomra okot adó közegészségügyi probléma megoldásához.
írásban. - Én azért szavaztam a TRIPS egyezményt módosító és a gyógyszerekhez való hozzáférésről szóló jegyzőkönyv mellett, mert szilárdan úgy gondolom, hogy az EU-nak kulcsszerepet kell vállalnia a közegészségügy támogatásában és annak elősegítésében, hogy a harmadik világban mindenki számára biztosított legyen a gyógyszerekhez való hozzájutás. E jegyzőkönyv egy a helyes irányba tett lépés.
írásban. - (PT) Már jó ideje ismertek a költségek, melyek a "szellemi tulajdonjog” védelmére vonatkozó szabályoknak a "fejlődő országok” gyógyszerágazatában történő bevezetéséhez kapcsolódnak.
A drámai és elfogadhatatlan helyzet, melyet ezekben az országokban a "szellemi tulajdonjogoknak” az egészségügy területén - főleg az olyan betegségek elleni küzdelemben, mint a malária, a HIV/AIDS és a tuberkulózis - történő alkalmazása okoz, már hosszú ideje ismert és figyelmeztetések tárgyát képezi.
Ezért úgy érezzük, hogy e jelentés a Parlament többsége által elszalasztott lehetőséget kínál arra, hogy a hatáskörébe tartozó területeken humanista módon foglaljunk állást és világosan küzdjünk egy olyan politikáért, amely véget vethet a szellemi tulajdonjogok gyógyszeripari alkalmazásának.
Amögé bújva, hogy a jegyzőkönyv tárgyalása nagyon nehéznek tűnik, e Ház többsége szabad kezet adott a Tanácsnak, mivel az ily pontatlanul megfogalmazott ajánlások csak a jelenlegi helyzet folytatódását eredményezhetik, valamint pénzügyi és jogi akadályokat, melyek megakadályozzák, hogy a kevesebb forrásokkal rendelkező országok hozzáférhessenek e terület új tudományos és technológiai eredményeihez.
Iszonyattal látjuk, hogy ezen embertelen politika révén főként a multinacionális gyógyszeripari vállalatok gyarapodnak majd oly módon, hogy sokak életének árán megtartják hatalmas nyereségüket.
Elnök asszony, a szavazást követően a Parlament úgy döntött, hogy üléseiről szó szerinti írásbeli jegyzőkönyv és audiovizuális felvételek egyaránt készüljenek. Ennek nyilvánvalóan megvan a költségvetési kihatása, és arra buzdítom az Elnökséget, hogy vizsgálja meg a helyzetet, léptesse életbe a költségvetés szükséges változtatásait vagy tegyen új javaslatot, amennyiben azt szeretné, hogy a bizottság vizsgálja meg újra a kérdést.
Gyanítom, hogy a kérdést övező nagy többségnek köszönhetően a Parlament akarata meglehetősen egyértelmű, ezért úgy gondolom, hogy az első cselekvési alternatívát kell választani.
írásban. - Az összes vita jegyzőkönyvezése és a jegyzőkönyvek hozzáférhetővé tétele a nyilvánosság számára segíthet csökkenteni az euroszkepticizmust. Ez azonban azt is lehetővé teszi, hogy az EU nagyobb átláthatósággal dicsekedjen, miközben gyakorlatilag alig tesz valamit a demokrácia erősítéséért, mivel az Európai Parlament nem kezdeményezhet jogszabály megalkotását és az Európai Bizottság figyelmen kívül hagyhatja. Az Unióban a nem a polgárok által választott Bizottság kezdeményezi a jogalkotási folyamatot és semmiféle átláthatóságot nem kínál.
A lehetőség, hogy a képviselőknek egy hét áll rendelkezésükre beszédeik kijavítására (4. számú módosítás) jó szándékú javaslat volt és megvédené a képviselőket a hibáktól, azonban az EU-val kapcsolatos naprakész híreket az egy hetes késés eltemetheti, és így a szabad sajtó nem tudja tájékoztatni a nyilvánosságot. Ezért szavaztam a jelentés ellen.
írásban. - Az összes vita jegyzőkönyvezése és a jegyzőkönyvek hozzáférhetővé tétele a nyilvánosság számára segíthet csökkenteni az euroszkepticizmust. Ez azonban azt is lehetővé teszi, hogy az EU nagyobb átláthatósággal dicsekedjen, miközben gyakorlatilag alig tesz valamit a demokrácia erősítéséért, mivel az Európai Parlament nem kezdeményezhet jogszabály megalkotását és az Európai Bizottság figyelmen kívül hagyhatja. Az Unióban a nem a polgárok által választott Bizottság kezdeményezi a jogalkotási folyamatot és semmiféle átláthatóságot nem kínál.
Én nem támogatom a felszólalások kijavítására felkínált lehetőséget (4. számú módosítás), a szó szerinti jegyzőkönyvnek meg kell egyeznie az elhangzottakkal. Én magam is ugyanúgy ejtek hibákat, mint mások. Az EU-val kapcsolatos naprakész híreket az egy hetes késés eltemetheti, és így a szabad sajtó nem tudja tájékoztatni a nyilvánosságot. Egy magyarázó jegyzet elfogadható lenne. Ezért a jelentés ellen szavaztam.
írásban. - (FR) A Corbett-jelentés azt javasolja, hogy ne fordíttassuk le a parlamenti eljárások szóbeli jegyzőkönyveit az összes hivatalos nyelvre, hogy így megtakarítsunk körülbelül évi 10 millió eurót. A viták így minden nyelven csak az interneten elérhető audiovizuális felvételek formájában lennének hozzáférhetőek, bár az egyes képviselők kérhetnék bizonyos kivonatok fordítását.
Európában azonban nem mindenki rendelkezik széles sávú internet-hozzáféréssel, ráadásul azt is ajánlották, hogy a képviselők által lefordíttatott anyagok mennyiségét hozzávetőleg évi harminc oldalra kellene korlátozni. Ennélfogva Corbett úr azt javasolja, hogy korlátozzuk az európai polgárok hozzáférését azok munkájához, akiket megválasztottak, hogy az Európai Unióban képviseljék őket és megvédjék érdekeiket. Ez elfogadhatatlan. Annál is inkább elfogadhatatlan, hogy ugyanakkor ugyanez az intézmény évente 100 millió eurót költ saját propagandájára. Hogy ne is beszéljek a Bizottságról, amely 200 millió eurót költ olyan létfontosságú tevékenységekre, mint az európai filmművészetet népszerűsíteni hivatott pornográf internetes videók széles körű sugárzására.
Szerencsére legtöbb képviselőtársunkban még túlsúlyban van a józan ész - vagy a választóktól való halálos félelem -, és a soknyelvűség megmaradt.
írásban. - (SV) Határozottan ellenezzük a jelentés javaslatát arra, hogy a szóbeli felszólalások csak eredeti nyelvükön szerepeljenek a szó szerinti jegyzőkönyvben.
Az Európai Parlament nagy feneket próbál keríteni annak, hogy a felszólalók európai képviselőcsoportjuk szóvivőiként Európa egészéhez beszélnek, ugyanakkor megtagadjuk a nyilatkozataikhoz való későbbi hozzáférést és korlátozzuk azok rendelkezésre állását azáltal, hogy csökkentjük a különböző nyelvekre történő fordításra fordítható összeget.
Ha egy demokratikusan működő Uniót akarunk, akkor készen kell állnunk rá, hogy megfizessük az árát. Egy szervezetnek, amely több mint 360 milliárd svéd koronát fordít egy protekcionista mezőgazdasági politikára, képesnek kell lennie arra, hogy 90 millió svéd koronát áldozzon arra, hogy kimutassa tiszteletét az uniós polgárok felé.
A következő napirendi pont a Külügyi Bizottság nevében Kacin úr az Európai Unió és Szerbia közötti kapcsolatokról szóló jelentése, amely egy javaslatot is tartalmaz egy a Tanácsnak szóló európai parlamenti ajánlásra az Európai Unió és Szerbia közötti kapcsolatokról.
Előadó. - (SL) Ma előadóként szólalok fel, ugyanakkor liberáldemokrataként, szlovénként, volt jugoszlávként és európaiként is. 15 éve az ország, amelyben születtem, majdnem egy teljes évtizeden át tartó számos véres háborúban felbomlott.
Ma a régió sok országának - köztük Szerbiának - még mindig a konfliktus romboló hatásaival kell szembenéznie. E törékeny és fiatal demokráciák számára az uniós tagság erőteljes ösztönző erő a további demokratizálódásra. Az Európai Unió, amelyhez ezek az országok a lehető leghamarabb szeretnének csatlakozni, közös értékeken és normákon alapul, melyek egyike a jogállamiság.
A balkáni országok esetében azonban ez nemcsak az igazságügyi rendszer reformját jelenti, hanem a hágai Nemzetközi Büntetőbírósággal való teljes körű együttműködést is.
Mladicsot és Karadzsicsot -, akiket közel 8.000 polgári lakos szrebrenyicai lemészárlásának megtervezésével vádolnak. Bárki, aki megöl egy embert, bűntettet követ el, de azok, akik népirtást követnek el, nemzetközi és politikai kihívást jelentenek.
E jelentés elkészítése ellátogattam Szrebrenyicába. Én hiszek a szerbek önbecsülésében. Ezért tartok ki amellett, hogy a szerb államnak be kell bizonyítania, hogy együttműködik a volt Jugoszláviában elkövetett humanitárius bűncselekményeket vizsgáló Nemzetközi Törvényszékkel (ICTY). Májusban hivatalba lépett egy új Európa-párti kormány, amely a Nemzetközi Törvényszékkel (ICTY) való együttműködést egyik kulcsfontosságú célkitűzésének tartja. Ez olyan fejlemény, melyet örömmel üdvözlök. Szintén üdvözlöm, hogy a kormány fellépett a hat legerőteljesebben körözött szökevény közül kettő, Tolimir és Gyorgyevics ellen, letartóztatta és kiadta őket.
E letartóztatások példázzák, hogy Szerbia képes megtalálni és letartóztatni a többi háborús szökevényt is. Amint Del Ponte főügyész asszony mondta, a fő akadály nem a képességekben keresendő, hanem a képességek kézzel fogható eredményekké alakításában. Ezért nem engedheti meg az Unió, hogy e döntő fontosságú pillanatban engedjen az általa megszabott feltételekből.
Mivel egyre növekszik a feszültség Koszovó jövőbeli státusza kapcsán, tévedés lenne azt gondolni, hogy hosszú távon akár az Unió, akár Szerbia érdekét szolgálná az, ha az EU könnyítene a feltételeken és kezét-lábát törné igyekezetében, hogy engedményeket tegyen Belgrádnak. Szemet hunyni a háborús bűnök felett talán megfelel a mai reálpolitikának, de nem segíti a hosszú távú békét vagy regionális stabilitást.
Gyakran hallani, hogy Szerbia a régió stabilitásának kulcsa, de a belgrádi politikusok tévednek, ha azt hiszik, hogy ez kedvezményes eljárást biztosít Szerbiának. Szerbia jól tenné, ha felhasználná a benne rejlő bőséges tehetséget és lehetőségeket arra, hogy jó példát mutasson szomszédainak a régióban, ahelyett, hogy hagyja azokat elkallódni a szerb makacsság miatt.
Való igaz, hogy az Unió nem lesz teljes, amíg a balkáni országok nem válnak az EU részévé, de ez nem történhet meg bármi áron, főként nem a nemzetközi jog aláásása és az alapvető európai értékek figyelmen kívül hagyása árán.
A szerb polgároknak joguk van tudni az igazságot az ő nevükben a közelmúltban elkövetett háborúk politikáiról. Ezért is támogatom a különleges ügyész közelmúltbeli kezdeményezését a Gyingyics miniszterelnök meggyilkolása mögött álló politikai indítékok felderítésére. Ezért sajnálom, hogy a háborús bűnökkel foglalkozó szerb bíróság a Skorpiók négy tagjára enyhe büntetést szabott ki hat szrebrenyicai muszlim kivégzéséért.
Hatalmas gazdasági és kulturális lehetőségeket rejt magában Szerbia, és az élet minden területén számos tehetséges emberrel büszkélkedhet. Az új kormány számos dinamikus és nagyratörő miniszterrel rendelkezik. Nem fér hozzá kétség, hogy Szerbia rendelkezik az uniós tagságról szóló további tárgyalások professzionális megvalósításához szükséges adminisztratív és intézményi kapacitással.
Az elmúlt hónapokban előrelépés történt számos területen, ilyen például a stabilizációs és társulási megállapodás tárgyalásainak lezárása, a Kiotói Jegyzőkönyv és a CEFTA-szerződés ratifikálása, az ombudsman, a Szerb Nemzeti Bank elnöke, a közvélemény-tájékoztatási biztos és a szerb Állami Könyvvizsgálói Intézet Tanácsa tagjainak megválasztása.
Sajnálatos módon azonban kevés kézzelfogható előrelépés történt az alkotmánybírák kinevezése terén. Ráadásul tovább folytatódik a civil társadalom azon szereplőinek rágalmazása, akik kritizálják a kormányt vagy megpróbálják felhívni a figyelmet olyan érzékeny kérdésekre, mint a háborús bűnök. E szempontból elítélem a közelmúltbeli újvidéki történteket, amikor is egy neonáci szervezet rátámadott néhány, egy antifasiszta tüntetésre békésen gyülekező emberre. Az illetékes hatóságoknak feltétlenül meg kell találniuk az elkövetőket és alapos nyomozást kell folytatniuk a bűncselekmény ügyében.
Ugyanakkor elismerem, hogy az Unió szigorú vízumrendszere - amely megakadályozza, hogy az átlagos szerb állampolgárok találkozzanak az Európai Unióban élő társaikkal - visszafogja a Szerbiában lezajló demokratikus folyamatot és hozzájárul az idegengyűlölethez és a nacionalizmushoz.
Üdvözlöm a megtárgyalt megállapodásokat. Míg ezek fontos első lépést jelentenek, a végső cél az, hogy a régió valamennyi polgára számára szabaddá tegyük az utazást. Tudják Önök, hogy csak minden tizedik szerb embernek van útlevele? Adnunk kell valami konkrétumot a lakosság többi részének. Arra buzdítom a Tanácsot, hogy gondoskodjon róla, hogy a megállapodások életbe lépjenek a jövő év elején, valamint fel is szólítom a Tanácsot, hogy dolgozzon ki konkrét ütemtervet a vízumliberalizációra.
Szeretném megragadni az alkalmat, hogy köszönete mondjak segítőtársaimnak, a képviselőtársaknak, a Külügyi Bizottság titkárságának, a politikai csoportoknak, a Bizottságnak, Szerbia Európai Unió mellé akkreditált képviseletének és a szerb Európai Integrációs Hivatalnak.
Felszólalásom végén szeretnék hozzáfűzni egy rövid személyes megjegyzést. A Nyugat-Balkánon született nagyon kevés európai parlamenti képviselő egyikeként büszke vagyok rá, hogy előadóként dolgozhattam. Az országom, Szlovénia nem azért lett uniós tagállam, mert könnyű volt, hanem éppen azért, mert nehéz volt azzá válni. Nekünk sikerült, mint ahogy a szerb politikusoknak, értelmiségieknek és üzletembereknek szintén sikerülni fog, ha úgy döntenek. Szerbiához és a szerb emberekhez fordulva azt mondom nekik, hogy ébredjenek fel, kezdjenek el segíteni saját magukon, a szomszédaikon, az egész régión és csatlakozzanak hozzánk. Tegyék meg. Önök elég erősek. Együtt sikerülni fog.
Megköszönöm a tisztelt Ház türelmét, melyet a szokásos időbeosztástól való megengedett eltérés kapcsán tanúsított. Az előadó nevében elnézést kérek a Háztól. Köszönöm.
a Tanács soros elnöke. - (PT) Elnök úr, biztos úr, hölgyeim és uraim! Szerbia természetesen az európai térségben helyezkedik el, és mi mind elismerjük, hogy az elmúlt években jelentős kihívásokkal, sőt, valójában még ennél is többel: rendkívül nehéz kihívásokkal kellett szembenéznie a nyugat-balkáni régió stabilitásában és fejlődésében betöltött fontos szerepe miatt. Az Európai Unió megpróbált segíteni Szerbiának, hogy legyőzze ezeket a kihívásokat azáltal, hogy megerősíti és kézzelfoghatóbbá és láthatóbbá teszi az európai távlattal járó előnyöket.
Ezért megpróbáltuk bebizonyítani a szerb embereknek és hatóságoknak, hogy eltökélt célunk közelebb hozni Szerbiát az Európai Unióhoz. Azzal, hogy segítettük az Európa-barát politikai és társadalmi erőket, melyek támogatják az ország szerbiai demokrácia és fejlődés megszilárdításához szükséges reformokat, megpróbáltuk megmutatni, hogy van más út.
A stabilizációs és társulási megállapodások alapvető lépést jelentenek a nyugat-balkáni országok és az Európai Unió egymáshoz közelítésében. Ezenkívül nélkülözhetetlen eszközök az európai távlat világossá tétele szempontjából. E tekintetben nagyon pozitív fejleménynek tartjuk, hogy a Bizottság lezárta a Szerbiával a Stabilizációs és Társulási Megállapodás megkötéséről szóló tárgyalásokat. Őszintén reméljük, hogy a feltételek, melyeket a Bizottság szabott a megállapodás aláírásához, hamarosan teljesülnek.
A Tanács politikailag határozottan támogatja, hogy a Stabilizációs és Társulási Megállapodás kerüljön aláírásra, amint a szükséges feltételek teljesültek. Mielőtt azonban a Tanács végrehajthatja a megállapodást, Szerbiának teljes mértékben együtt kell működnie a Nemzetközi Büntetőbírósággal.
Ha Szerbia lakói könnyebben utazhatnának az Európai Unióba, az megerősítené a közöttünk levő köteléket és minden bizonnyal hozzájárulna az ország demokratizálódási folyamatához, valamint fokozná a szerb társadalomban az Európa-barát érzéseket.
Úgy gondoljuk, hogy a szeptemberben aláírt vízumkönnyítési és visszafogadási megállapodások, melyek 2008 januárjában lépnek életbe, létfontosságúak.
A Bizottság megállapodott Szerbiával, hogy a fent említett megállapodások életbe lépte után párbeszédet kezdenek a vízumliberalizációról. Az EU azt is világossá tette Szerbia előtt, hogy az ország integrációjának folyamata nem függ össze a Koszovó jövőbeli státuszát érintő kérdéssel. Valójában minden ország saját érdemei alapján, valamint a stabilizációs és társulási folyamat feltételeinek és a koppenhágai kritériumoknak megfelelően halad az uniós tagság felé.
Végezetül, elnök úr, hölgyeim és uraim, még egyszer szeretném kiemelni, hogy az Európai Unió elnöksége mekkora fontosságot tulajdonít annak, hogy megvitathatja az Európai Parlamenttel Szerbia európai jövőjének fontosságát mind maga Szerbia, mind a régió szempontjából. Nem fér hozzá kétség, hogy a Nyugat-Balkán az Európai Unió egyik prioritása marad, és hogy végső célunk az, hogy a szóban forgó régióban is kialakuljon a béke, a stabilitás, a demokrácia és a jólét.
Ezért rendelkezünk azzal az elképzeléssel, hogy ezek az országok egyszer az Unió részévé válnak; e potenciális csatlakozáshoz a felkészülés keretét továbbra is a stabilizációs és társulási folyamat képezi. Szerbia a régió stabilitása szempontjából rendkívüli geostratégiai fontossággal bír, ezért oly lényeges e folyamat előrehaladása az Unió Nyugat-Balkánra vonatkozó végső céljának, a régió stabilitásának, békéjének és fejlődésének megvalósításához.
a Bizottság tagja. - Elnök úr, szeretnék gratulálni Kacin úrnak megalapozott jelentéséhez, amely rögzíti az Európai Unió és Szerbia közötti kapcsolatok jelenlegi állapotának lényeges elemeit. Megkértem a nekem segítő tisztviselőket, hogy kövessék figyelemmel a jelentésben foglalt ajánlásokat. A jelentés már így is hasznosak bizonyult a Bizottság november 6-án elfogadandó éves előrehaladási jelentésének előkészítésében.
(EL) A következő napirendi pont a Fejlesztési Bizottság nevében Martens asszony jelentése [2007/2002(ΙΝΙ)] (Α6-0375/2007) az EU és Afrika közötti kapcsolatok helyzetéről.
Elnök asszony, biztos úr, hölgyeim és uraim, az Európai Unió és Afrika közötti kapcsolatok helyzetéről szóló jelentésről beszélünk most. Ez közös afrikai és európai elképzelést jelöl ki a jövőbeli együttműködésről, melynek célja a fejlődés elősegítése és a szegénység leküzdése Afrikában. A stratégiának a jelenlegi politika puszta védelménél többet kell tartalmaznia. Egy olyan elképzelésről van szó, amely közös értékeken és elveken, kölcsönös tiszteleten alapul és amely az emberek jólétét hivatott elősegíteni.
Afrika és Európa hosszú közös múlttal rendelkezik, de a közöttük fennálló kapcsolatok ténylegesen megváltoztak: már nem lehet szó egyirányú forgalomról. Most már egyenlő partnerségről kell beszélni, amelynek célja együtt megoldani a mindkét kontinenst sújtó problémákat, mint a biztonság, a kereskedelem, a migráció és az éghajlatváltozás kérdését.
Az Európai Unió 2005-ben kidolgozott egy európai stratégiát Afrika számára. Akkor is én voltam a téma előadója. Véleményünk szerint annak a stratégiának két lényeges hiányossága volt. Túlságosan Afrika-párti volt, de nem vonta be Afrikát, valamint a Parlament és a civil társadalom nem vett részt kellőképpen e stratégia kialakításában. Nagy örömömre szolgál, hogy most egy közös EU-Afrika stratégiáról beszélünk és hogy ez alkalommal a Parlament és a civil társadalom nagyobb szerepet vállal. Ez az együttműködés a jövőre nézve sok jóval kecsegtet.
Elnök asszony, ennek a stratégiának biztosítania kell számunkra a jövőbeli közös cselekvés szerkezetét és irányát. A szegénység elleni küzdelemnek és a Milleniumi Fejlesztési Céloknak továbbra is a figyelem középpontjában kell állnia. Bár e célok legfrissebb adatai némi optimizmusra adhatnak okot, Fekete Afrikában még mindig az emberek 41,1%-a napi 1 dollárból él. Ezen a helyzeten nem lehet csak fejlesztési segélyekkel javítani. A gazdasági növekedést is serkenteni kell.
A jelenleg tárgyalás alatt álló gazdasági partnerségi megállapodások jó eszközt jelenthetnének erre, amennyiben - és ezt szeretném hangsúlyozni - a fenntartható fejlődést központi kérdésként kezelik és amennyiben többek, mint egyszerű európai kereskedelmi megállapodások. Nagyon szeretném, ha a biztos úr beszélne a 2008. január 1-jei határidő esetleges kitolásával kapcsolatos helyzetről.
Elnök asszony, az afrikai kormányok természetesen elsősorban saját országaik fejlődéséért felelősek. Mind politikai, mind gazdasági téren függetlenebbek lettek. Afrika fejlődése gőzerővel halad, nem utolsósorban az új intézmények, mint a NEPAD (Új Partnerség Afrika Fejlesztéséért) és az Afrikai Szakértői Értékelési Mechanizmus színre lépésének köszönhetően. Európa már régóta nem Afrika egyetlen és kizárólagos partnere a pénzügyi és politikai támogatás tekintetében. Más országok is nagyon határozottan kezdenek befolyást gyakorolni Afrikában és Afrikára: vessenek csak egy pillantást például Kínára. Többé már nem vehetjük magától értetődőnek Afrikához fűződő kapcsolatunkat.
Elnök asszony, a jelentés három szakpolitikai területet emel ki: a békét és biztonságot, a felelősségteljes kormányzást, valamint a gazdasági növekedést és az emberekre irányuló befektetéseket. Ami az európai szakpolitikai területeket illeti, a jelentés a fejlesztési tevékenységek és egyéb területek - például kereskedelem, mezőgazdaság és migráció - közötti nagyobb összhang fontosságára hívja fel a figyelmet. Az Európai Unió fejlesztési politikája csak akkor válhat eredményesebbé és hatékonyabbá, ha Európa következetesebb, jobban összehangolt módon kezeli a támogatásokat és javít a számviteli rendszerén.
A béke és biztonság komoly problémát jelent Afrikában. A jelentés kiemeli a konfliktusok megoldására irányuló integrált megközelítés fontosságát. E területen a legnagyobb figyelmet arra kell fordítani, hogy védelmet nyújtsunk az embereknek és segítsünk a konfliktusok megelőzésében és megoldásában, valamint az újjáépítésben. A felelősségteljes kormányzás, a működő jogállam és a stabil demokrácia nyilvánvalóan feltétele a stabilitásnak és a fejlődésnek. A kapacitásépítés e területeken elengedhetetlen. Támogatjuk a Bizottság e területre vonatkozó törekvéseit.
Elnök asszony, a második EU-Afrika csúcstalálkozóra hétéves szünet után decemberben Lisszabonban kerül sor. A közös EU-Afrika stratégiáról és a cselekvési tervről ott születik majd döntés. Sok minden forog kockán és érdekünk, hogy a csúcstalálkozó sikeres legyen. Továbbá - bár a zimbabwei helyzet nagyon aggasztó - nem szabad elfelejtenünk, hogy ez egy EU-Afrika csúcstalálkozó lesz, nem pedig egy EU-Zimbabwe csúcs, hogy egy emberközpontú megközelítés a cél, nem pedig egy elnökközpontú partnerség.
Nagyon jónak tartom, hogy az Európai Parlament és a Pánafrikai Parlament lehetőséget kap, hogy kinyilvánítsa a parlamentek véleményét a közös stratégiáról. A Pánafrikai Parlament és a mi Parlamentünk küldöttsége múlt héten találkozott, hogy előkészítsenek egy közös nyilatkozatot. Remélem, hogy az elnökeink a csúcstalálkozón át tudják ezt adni a kormányfőknek.
Elnök asszony, természetesen erről még sokkal többet lehetne mondani, de látom, lejárt az időm, ezért most befejezem. Előbb azonban még megköszönöm a kollégáimnak és a Bizottságnak a rendkívül gyümölcsöző együttműködést.
a Tanács soros elnöke. - (PT) Elnök asszony, biztos úr, hölgyeim és uraim, előadó asszony! Európa, Afrika és a világ sokat változott az elmúlt évtized során. Európa immár 27 államot tömörít, olykor rendkívül sokféle külpolitikai prioritásokat és megközelítéseket összefogva. Bár az Európa által Afrika rendelkezésére bocsátott fejlesztési támogatás mennyisége láttán nem tisztességes azt mondani, hogy Afrikát elhanyagoltuk, az Európa és Afrika közötti kapcsolatban azonban mégis beszélhetünk egy stratégiai vákuumról. Az elmúlt években e vákuum negatív következményei szemmel láthatóbbá váltak. Az Európai Unió és a tagállamok most elismerik, hogy új szintre kell emelni az Afrikához fűződő kapcsolatokat, és a második EU-Afrika csúcstalálkozó a legjobb pillanat arra, hogy e vágyuknak hangot adjanak.
Több különböző ok is igazolja az Európai Unió és Afrika közötti kapcsolatok fontosságának új keletű elismerését: annak széleskörű felismerése, hogy valamennyi globális kihívás - mint a béke és biztonság vagy a nemzetközi kereskedelem - a nemzetközi közösség összehangolt cselekvését igényli, ez pedig igazolja az új együttműködési formák kialakulását; megoldás keresése az Európát és Afrikát egyaránt érintő problémákra, főként az éghajlatváltozás hatásaira; az energiaforrások vagy migrációs folyamatok kezelése; Afrika óhaja a közös problémák együttes megoldására és a nemzetközi környezet konkrét geopolitikai változásaihoz való alkalmazkodás szükségessége.
Az EU és Afrika közötti új kapcsolatot részletesen kifejtik azok a dokumentumok, melyek remélhetőleg elfogadásra kerülnek a decemberi csúcstalálkozón, ezek az alábbiak: a közös EU-Afrika stratégia, annak első cselekvési terve és - reményeink szerint - a lisszaboni nyilatkozat. E dokumentumok tükrözik az Európa és Afrika közötti kapcsolat sajátos jellegét. Olyan megközelítést tartalmaznak, amely egyrészt támogatja a többoldalú csatornákat, másrészt pedig egységesebb módon kívánja kezelni a kapcsolat különböző elemeit. Ez a megközelítés adja azt a különbséget, melyre az Unió rámutathat, főként a többi nemzetközi szereplővel való összehasonlításkor. Mind a csúcstalálkozó, mind az elfogadandó dokumentumok előkészítésének módja tükrözi, hogy az Unió globális stratégiai partnernek tekinti Afrikát. Míg a 2005-ben elfogadott EU-Afrika stratégia csak az Unióra nézve kötelező, az új stratégia - amely első alkalommal közös stratégia - és a cselekvési terv az afrikai partnereinkkel folytatott közös munka eredménye.
A csúcstalálkozó dokumentumain a kezdetektől fogva szakértők közös csoportja dolgozott egy olyan folyamat keretében, amely mind Afrika, mind Európa nem kormányzati szereplőit és civil társadalmát is bevonta, és reméljük, hogy azokat október 31-én tartandó találkozóján aláírja majd az EU-Afrika miniszteri trojka. A közös stratégia és az első cselekvési terv így közös munka eredménye. Ennek következtében jelenlegi megszövegezésük sok olyan aggodalmat és javaslatot is tükröz, illetve megválaszol, melyek szerepeltek Martens asszony jelentésében, amely egyértelműen teljes és mindenre kiterjedő.
A közös stratégiában és a cselekvésiterv-tervezetben egyaránt felfedett, az Európai Unió és Afrika közötti partnerségeknek közös érdeket jelentő kérdésekkel kell foglalkozniuk. Alapvető kritériumként arra kell törekedniük, hogy növeljék a jelenlegi együttműködés és politikai párbeszéd értékét és - véleményünk szerint - hogy biztosítsák, hogy a partnerség pozitív hatással van az európai és afrikai polgárok mindennapi életére. Az általunk kialakítani akart partnerségek a két fél által vállalt kötelezettségek egyensúlyát is biztosítani kívánja, amely megváltoztatja majd az Unió és az AKCS-országok (afrikai, karibi és csendes-óceáni) közötti kapcsolat egyoldalú és támogatásalapú logikáját.
A tapasztalat azt is megmutatta, hogy a politikai kötelezettségvállalások végrehajtó és ellenőrző mechanizmusokat igényelnek ahhoz, hogy a jó szándéknál több eredményt hozzanak. A csúcstalálkozók között, a két bizottság és a miniszteri trojka rendszeres találkozóival párhuzamosan van most lehetőség arra, hogy kiegészítő szakminiszteri ülésekre kerüljön sor, amikor alkalmas. Az Unió és Afrika közötti kapcsolatban azonban valódi változás csak akkor következhet be, ha a folyamatot különböző más szereplők is tényleg megértik.
Ennek kapcsán informális közös szakértői csoportokat szeretnénk létrehozni az egyes partnerségek végrehajtását segítendő. E csoportokban a részvétel nyitott számos érintett számára: európai és afrikai parlamentek, helyi hatóságok, európai és afrikai civil társadalmak, afrikai szubregionális szervezetek, kutatóintézetek, szakosodott nemzetközi szervezetek és intézetek és a magánszféra. Ugyanakkor a Pánafrikai és az Európai Parlament közötti együttműködést és párbeszédet kiterjesztjük, és ezen intézmények a közös stratégia és cselekvési terv végrehajtási csatornájaként is működnek majd.
Bár ilyen mély változások nem állnak be egyik pillanatról a másikra, a két kontinens közötti kapcsolatok változását illetően válaszúton vagyunk. Az előttünk álló kihívást az jelenti, hogy teljesen ki tudjuk-e használni ezt a lehetőséget azáltal, hogy elkezdjük az Unió és Afrika közötti párbeszédre vonatkozó új stratégiai elképzelést megvalósítani. E célra összpontosítva tartjuk meg a következő EU-Afrika csúcstalálkozót decemberben Lisszabonban, abban bízva és tudva, hogy meg kell történnie annak, amit csinálunk.
a Bizottság tagja. - (FR) Elnök asszony, hölgyeim és uraim, először is szeretném elismerésemet és köszönetemet kifejezni Martens asszonynak e felettébb kiváló jelentésért, amely sok különböző kérdést érint és számos hasznos ötletet kínál és amely a Parlament hozzájárulásaként bizonyosan ihletet ad azt illetően, hogy mi is az a téma, amely valóban lényeges és új megközelítést igényel az Unió és Afrika közötti kapcsolatok terén.
Amint mindannyian jól tudják, 2007 különleges év lesz az Európa és Afrika közötti kapcsolatok jövője szempontjából. Öt évvel a 2003-as lisszaboni csúcstalálkozóról szóló jelentés után és nem kevesebb, mint hét évvel az első Afrika-Európa csúcstalálkozó után - melyre 2000-ben került sor Kairóban - úgy tűnik, hogy új alapokra helyezve e kapcsolatot sürgősen felül kell vizsgálnunk azt. Afrika alapos változáson ment át az elmúlt években, és az egész kontinenshez tartozó intézményi struktúrát alakított ki, amely sok tekintetben hasonlít a miénkhez. Az új intézménynek, vagyis az Afrikai Uniónak meg kell erősödnie és szilárdulnia. Ez az intézmény nagyratörő politikákat dolgozott ki a kontinens számára olyan döntő fontosságú területeken, mint a társadalmi-gazdasági fejlődés, a béke és biztonság, valamint a felelősségteljes kormányzás, és ezen elemek mindegyike egyértelműen megérdemli, hogy támogassuk és elismerjük.
Afrika mostanra tagadhatatlanul nemzetközi szereplővé vált. Gondolok itt - ahogy Martens asszony is említette - a nemzetközi közösséggel fennálló kapcsolatainak sokszínűségére, Kína új szerepére és az afrikai beruházási projektekre gyakorolt hatására. Továbbá természetesen gondolok a globális kihívásokra, melyekkel Afrikának - mint a világ bármely más globális szereplőjének - szembe kell néznie, vagyis az éghajlatváltozásra, az energiaellátás kérdésére, a multilaterális intézmények reformjára, a világjárványok veszélyére, az elvándorlásra stb., és nyilvánvaló, hogy Afrikának hallatnia kell a hangját, nyomást kell gyakorolnia és - ami a legfontosabb - követelnie kell az őt megillető jogokat. Hiszen végül is a most felsorolt globális kihívások ránk minket is érintenek. Valamennyi kihívás és probléma mindkettőnket érint, sőt, segítenek rávilágítani Európa és Afrika egymásra utaltságára. Mivel ugyanaz a sorsunk.
Egy fokozottan politikai jellegű közös stratégia nagy hatással lehet Afrikára és Európára is, valamint - mondjuk ki - a világ többi részére. A két kontinensnek ezért sürgősen új keretrendszert kell kidolgoznia és számos új eszközre kell szert tennie, hogy az Unió és az Afrikai Unió közötti párbeszédet jóval magasabb szintre emeljék. Az elmúlt hónapok során az afrikai partnereinkkel együtt kidolgozott közös EU-Afrika stratégiának rendelkeznie kell erről a keretről. Ez azonban nem azt jelenti, hogy hátat fordítunk a szolidaritáson alapuló hagyományos kapcsolatnak. Ehelyett minőségi ugrást teszünk, amely által az EU és Afrika közötti kapcsolatok új korszakba lépnek, amelyben két egyenlő jogokkal és egyenlő felelősséggel rendelkező partner működik együtt.
E kérdéseket megfelelően tárgyalja a jelentés, és csak támogatni tudom a Parlament javaslatait, melyek a stratégia és az abból fakadó cselekvési tervek végrehajtásának ellenőrzésére és támogatására vonatkoznak. E tekintetben a közös EP-PAP (Pánafrikai Parlament) küldöttség felállítását döntő fontosságúnak tartom kiépítendő intézményi szerkezet befejezése szempontjából. Ehhez hozzátenném a fent említett két intézmény elnökeinek rendszeres találkozóit, a tárgyalások közös szervezését, valamint az elért előrehaladást részletesen ismertető politikai jelentések közös elkészítését. Mindez elengedhetetlen ahhoz, hogy fenn tudjuk tartani a folyamat lendületét és hogy meg tudjuk adni hozzá azt a politikai erőt, amelyre a sikerhez szükség van.
Tisztában vagyunk vele, hogy ez a megközelítés azt igényli, hogy az Afrikai Unió hozzon létre szilárd és stabil intézményeket és olyan szerveket, melyek képesek lesznek cselekedni és a mi szerveinkkel együtt dolgozni. Ezt szem előtt tartva kell továbbra is támogatnunk az Afrikai Uniót intézményei átalakításában és megerősítésében. E kötelezettségvállalás korai megerősítéseként örömmel jelentem be, hogy a Pánafrikai Parlament által javasolt első cselekvési tervet 275.000 euró összegben finanszírozza az intézményi támogatási program, melyet jelenleg a kilencedik Európai Fejlesztési Alap finanszíroz. Ez volt az egyik fő kérdéses ügy, melyről Borrell beszélt nekem.
Remélem, hogy ez a kezdeti finanszírozás lehetővé teszi, hogy a Pánafrikai Parlament teljes mértékben részt vegyen az Önök kezdeményezésében, mely egy közös parlamenti esemény szervezésére irányul a decemberi lisszaboni csúcstalálkozót megelőzően, mivel így az Önök munkáját a csúcstalálkozón be lehet mutatni az államfőknek.
Végül - amint már számos alkalommal mondtam - a két kontinens civil lakosságának és az őket képviselő választott országgyűlések részvétele és kötelezettségvállalása nélkülözhetetlen tényező egy Európa és Afrika közötti eredményes párbeszéd és együttműködés sikerében. Néha talán hajlamosak vagyunk elfelejteni, de 1,5 milliárd ember közös sorsáról beszélünk, és a most kialakuló partnerségnek ők a legfontosabb szereplői.
Martens asszony, teljesen egyetértek Önnel, hogy koordinációra van szükség; ezért tettünk javaslatot a magatartási kódexre, amely biztosítaná a jobb munkamegosztást a különböző adományozók között, ami nagyobb összhangot jelent. Úgy gondolom, hogy e téren következetesek voltunk, mivel - amint tudják - a tizedik Európai Fejlesztési Alapban külön pénzügyi keretet hoztunk létre a kormányzás számára, amely az afrikai partnereinkkel kialakítandó politikai párbeszéd egyik és egyértelműen nagyon fontos eleme. Ami a gazdasági partnerségi megállapodásokat (EPA) illeti, nem kétlem, hogy a felszólalásaik után kell majd kérdésekre válaszolnom e témáról. Ezért szeretném most megspórolni a válaszomat az Önök felszólalásaira, hogy ne beszéljek most túl sokat és így ne vegyek el túl sok időt.
a Fejlesztési Bizottság nevében Josep Borrell Fontelles írásbeli kérdése a Tanácshoz a repeszbombák betiltásáról szóló nemzetközi szerződésről; az Oslói Nyilatkozat nyomon követése - B6-0319/2007);
a Fejlesztési Bizottság nevében Josep Borrell Fontelles írásbeli kérdése a Bizottsághoz a repeszbombák betiltásáról szóló nemzetközi szerződésről; az Oslói Nyilatkozat nyomon követése - B6-0320/2007).
szerző. - (ES) Elnök asszony, biztos úr, miniszter úr, a repeszbombák betiltását követelő hangok egyre hangosabbak. E bombák alkalmazása a 2006. nyári libanoni háborúban megmutatta, milyen mértékű emberi katasztrófát képesek előidézni.
E fegyverek veszélyt jelentenek a polgári lakosságra és a katonákra egyaránt, a gyakorlatban azonban az áldozatok 90%-a polgári lakos. Ráadásul e halált okozó bombák 10%-a nem robban fel: a földben maradnak és ugyanúgy működnek, mint a taposóaknák.
Ezért az ilyen bombákkal szennyezett területek megtisztítása veszélyes mind a lakosságra, mind a békefenntartó erőkre nézve. E bombákat nemcsak háborús célokra használják; hosszú távú közlekedési és mezőgazdasági akadályként is működnek, valamint kereskedelmi korlátként és akadályként gátolják a humanitárius segélyt.
Ennélfogva a szegény országok fejlődésére kiható fő problémák egyikéről van szó: a legszegényebb országokban okozzák e bombák a legnagyobb problémát, és ezekben az országokban az áldozatok nagy része a népesség legszegényebb és legkevésbé tanult rétegeiből kerül ki.
Többé nem mondhatjuk, hogy az ellenfeleket 10.000 méteres magasságból bombázni és olyan bombákat zúdítani rájuk, melyek a földben maradnak, hatékony módja a békefenntartásnak vagy a katonai akcióknak.
A békefenntartó erők bevetése és a humanitárius segély ma nélkülözhetetlen a konfliktus sújtotta területek stabilizációjához és újjáépítéséhez, és e bombák bevetése jelenleg indokolatlan, még katonai szempontból is.
Ma éppen azokról a kezdeményezésekről beszélünk a Bizottságnak és a Tanácsnak, melyek abból születtek, hogy a nemzetközi közösség széles körben megváltoztatta a repeszbombákkal kapcsolatban alkalmazott megközelítését.
Az Európai Parlament ismét nagyon egyértelmű álláspontot alakított ki: olyan nemzetközi szabályozást akarunk, amely az egész világon tiltja a repeszbombák alkalmazását, előállítását, átadását, finanszírozását és felhalmozását. Amíg erre nem kerül sor, az Unió tagállamainak egyoldalú intézkedésekkel kell tiltaniuk e bombák alkalmazását és átadását, amint sok ország már meg is tette és mások készülnek rá.
Biztos úr, miniszter úr, az Európai Parlament szeretné megköszönni a Tanács elnöksége, a Bizottság és a tagállamok erőfeszítéseit a bizonyos hagyományos fegyverekről szóló ENSZ-egyezmény új jegyzőkönyvének tárgyalására, amely jegyzőkönyv a repeszbombákkal kapcsolatos valamennyi humanitárius problémával foglalkozik. Sajnálatos módon azonban be kell látnunk, hogy nagyon kevés előrelépés történt mostanáig.
Ezért egy határozott oslói folyamatra van szükség, melynek alapján az államok, a nem kormányzati szervezetek, a Vöröskereszt és a nemzetközi szervezetek nagyratörő cselekvési programot tudnak kidolgozni és megvalósítani. Jelenleg az oslói folyamatot 80 ország támogatja, köztük sok fejlődő ország, azonban még egyáltalán nem egyértelmű, hogy végül a repeszbombák teljes betiltásához vezet-e.
Az világos, hogy olyan integrált és átfogó megközelítésre van szükség, amely szem előtt tartja a humanitárius szempontokat és nemcsak a fegyverzetcsökkentésre összpontosít, hanem mindenekelőtt a polgári lakosok védelmére, és segít nekik megbirkózni a háború következményeivel, miközben gondoskodik a felhalmozott bombák megsemmisítéséről és a szennyezett területek megtisztításáról.
Számos jelentős eseményre kerül sor a közeljövőben, ide tartozik a decemberi bécsi és az azt követő héten a brüsszeli ülés, valamint november 5-én a repeszbombák betiltásáért való cselekvési világnap, amikor sok különböző eseményre kerül sor szerte a világon - mi mit csinálunk?
Ezzel kapcsolatban szeretném megkérdezni a Bizottság és a Tanács képviselőitől: mit fogunk csinálni, milyen álláspontot képviselünk? Mi az Európai Unió álláspontja a bizonyos hagyományos fegyverekről szóló egyezmény keretében folyó megbeszélések helyzetéről?
Lesz erről közös tanácsi álláspont? Milyen kezdeményezéseket alakítunk ki, hogy a tagállamokat ösztönözzük a repeszbombák betiltására irányuló nemzeti intézkedések meghozatalára? Mit teszünk, hogy támogassuk a harmadik országokat az ilyen bombák által érintett területek megtisztításában, illetve a már betiltott lőszerek készleteinek veszélyeiről és megsemmisítéséről nyújtott oktatásban?
Végezetül tervezi a Bizottság, hogy nemzetközi konferenciát szervez arról, hogy az Európai Unió milyen szerepet játszik azon társadalmi-gazdasági, humanitárius és fejlesztési problémák megoldásában, melyek olyan konfliktusok következtében alakultak ki, melyekben e fegyvereket használták?
a Tanács soros elnöke. - (PT) Elnök úr, biztos asszony, hölgyeim és uraim, Borrell úr, először is megköszönöm a repeszbombák betiltásával kapcsolatban feltett három kérdést. Megpróbálok röviden és a lehető legtárgyilagosabban válaszolni a Tanácsnak címzett mindhárom kérdésre.
Ami az első kérdést illeti, azt kell mondanom, hogy a bizonyos hagyományos fegyverekről szóló egyezmény keretében - hogy a felszólalásom ne nyúljon túl hosszúra, innentől csak az "egyezményként” fogok rá hivatkozni - keretében az Európai Unió Tanácsának elnöksége - amint Önök is tudják - az Európai Unió nevében hangot adott a repeszbombák humanitárius hatásával kapcsolatos aggodalmainak. Az egyezményt aláíró országok tavaly november 7. és 17. között Genfben tartott harmadik felülvizsgálati konferenciáján az Európai Unió kifejezte azon véleményét, mely szerint a repeszbombák különösen fontos helyet foglalnak el a bizonyos hagyományos fegyverekről szóló egyezmény jövőbeli munkájában.
Az Unió ismertetett egy javaslatot egy olyan nyitott kormányzati szakértői csoport létrehozataláról, amelynek célja az lenne, hogy ajánlásokat fogalmazzon meg az egyezmény keretében megvalósítandó további tevékenységekre. E javaslatot az egyezményt aláíró országok konferenciája nem fogadta el. Azonban arról megegyezés született, hogy sürgős feladatként össze kell hívni a két ülés között a háborús robbanóanyag-maradványok kormányzati szakértőinek csoportját, melynek különös figyelmet kell szentelnie a repeszbombáknak.
E találkozóra 2007. június 19. és 22. között került sor Genfben, amikor az EU benyújtott egy tárgyalásra szóló megbízatástervezetet egy jogilag kötelező eszközre, amely a repeszbombák által kiváltott valamennyi humanitárius kérdéssel foglalkozna. Ezt az eszközt 2008 végéig kell elfogadni.
Az Unió trojkája kiterjedt egyeztetést folytatott harmadik országokkal az Unió megközelítésének támogatásáról. A kormányzati szakértők csoportja azonban úgy döntött, hogy a döntést egy jogilag kötelező erejű eszközről elhalasztja az egyezmény magas szerződő feleinek 2007. évi üléséig, amelyre a következő hónapban kerül sor.
A repeszbombákhoz kapcsolódó aggodalmakra irányuló törekvésekkel párhuzamosan - amint tudják - számos uniós tagállam aláírta az Oslói Nyilatkozatot és részt vett számos találkozón, melyek a repeszbombák teljes betiltására irányuló úgynevezett oslói folyamat keretében kerültek megrendezésre.
Az uniós tagállamok saját országaikat képviselve vettek részt e találkozókon. Mindezidáig nem született megegyezés egy az oslói folyamatról kialakított uniós álláspontról. A tagállamok többsége e két folyamatot egymást kiegészítőnek és olyan párhuzamos törekvéseknek tartja, melyek egy közös célhoz vezetnek, a repeszbombákra vonatkozó jogilag kötelező erejű nemzetközi eszközhöz.
A második kérdésre azt kell válaszolnom, hogy a közelgő brüsszeli és bécsi ülések kapcsán - amint már említettem - az uniós tagállamok az elnökséggel együtt saját országaik képviseletében vesznek részt, ha úgy döntenek. Nem tervezünk semmilyen közös uniós álláspontot.
Végül a harmadik kérdésre válaszolva azt mondhatom, hogy az Ausztria és Belgium által a közelmúltban a repeszbombák betiltásáról hozott döntések - amint Borrell úr utalt rá a kérdésében, és amint Önök is jól tudják - tisztán nemzeti alapon születtek. A Tanács e kérdést illetően nem tett semmilyen konkrét lépést.
a Bizottság tagja. - Elnök úr, szeretném megköszönni Borrell Fontelles úrnak, hogy feltette nekünk ezt a szóbeli kérdést. Örülök, mivel ez lehetőséget nyújt rá, hogy kimerítően megválaszoljuk ezt a kérdést, mely olyan témára vonatkozik, mely különösen megdöbbentő következményekkel jár. Rendkívül negatív hatással van az emberekre, főként a polgári lakosságra. A kérdés ezért nagyon értékes a szememben, mivel az emberek biztonságát érintő dolgok mindig is közel állnak a szívemhez. Teljes mértékben egyetértek a Tanács elnöke által kifejezett állásponttal, de szeretnék megemlíteni még néhány dolgot.
Hölgyeim és uraim, a következő napirendi pont: a Tanácshoz intézett kérdések. Mint tegnap a Bizottsághoz intézett kérdések során, ma is kipróbálunk néhány új szabályt, melyekre a javaslat a Parlament reformjának részeként született. E szabályokat egy külön csoport tanulmányozza és alapvetően két területre vonatkoznak. Először is arra kérném a képviselőket, hogy üljenek előre az első sorokba, hogy az ülés az egység érzetét keltse. A második változás az, hogy a kiegészítő kérdéseket a Tanács soros elnöke egyszerre válaszolja meg az összes kérdés feltétele után. Ennek következtében - mivel általában két kiegészítő kérdés hangzik el - ahelyett, hogy külön-külön kerülnének megválaszolásra a kérdések, a Tanács egyszerre ad rájuk választ a végén.
Az egyes uniós tagállamokban - például Görögországban és Spanyolországban - kiütött idei nyári erdőtüzek súlyossága láttán és az Unió gyors és eredményes reakciója hiányának fényében felülvizsgálja a Tanács a Szolidaritási Alap szabályait, hogy a jövőben megfelelő mechanizmusokkal felvértezve nézhessünk szembe e katasztrófákkal és enyhíthessük az okozott kart?
a Tanács soros elnöke. - (PT) Elnök úr, hölgyeim és uraim, erre a kérdésre válaszolva azt mondanám, hogy - amint Önök is tudják - az Európai Unió Szolidaritási Alapja azért jött létre a Közép-Európát 2002 nyarán sújtó árvizek után, hogy a jelentős és rendkívüli mértékű katasztrófákra reagáljon.
2002-ben az Európai Bizottság javaslatára a Tanács elfogadott egy rendeletet, amely létrehozta az Európai Unió Szolidaritási Alapját. A Szolidaritási Alapról szóló rendelet 14. cikke arról rendelkezik, hogy a Tanács legkésőbb 2006. december 31-ig felülvizsgálja e rendeletet a Bizottság egy javaslata alapján.
A Bizottság 2005-ben javasolta, hogy a 2012/2002/EK rendeletet váltsa fel egy a Szolidaritási Alapról szóló új rendelet. E javaslat főként arra irányult, hogy az eszköz hatáskörét kiterjesszék az ipari és technológiai katasztrófákra, a közegészségügyi vészhelyzetekre, a terrorcselekményekre, és hogy csökkentsék az Alap jelentős katasztrófák esetén történő igénybevételére alkalmazandó küszöböt.
A javaslat értelmében a regionális kivételi kritériumok kikerülnének a hatályos rendeletből, de kivételes körülmények között a Bizottság elismerhetné, hogy jelentős katasztrófa történt.
Az Európai Parlament 2006 májusában kiadott erről egy véleményt, és szintén 2006-ban a Tanács a megfelelő szinten megvitatta a Bizottság javaslatát és a Parlament véleményét, bár megegyezés nem született.
Ennek eredményeképpen a 2012/2002/EK rendelet van azóta is érvényben, míg időközben 2007-ben a Bizottság javasolta a mozgósítását. Amint alkalmam nyílt elmondani Önöknek múlt hónapban egy hasonló kérdésre válaszolva, a Tanács tudomása szerint a rendelet hatálya alá tartozó katasztrófák esetében alkalmazása eredményesnek bizonyult. Az Európai Bizottság rendszeres időközönként jelentéseket készít, melyekben részletesen leírja a Szolidaritási Alap alkalmazását.
(ES) A Tanács javaslata teljesen világos volt. Ez az új rendelet hatalmas késést szenved. Feltennék még egy kiegészítő és konkrét kérdést a Tanácsnak: idén nyáron a nyugati civilizáció bölcsője, az ókori Görögország, olimpiai stadionjaival együtt majdnem leégett. A Tanács vajon addig vár, amíg leég a Vatikán, amíg leég a Prado, amíg leég a belémi palota, vagy remélhetjük, hogy még jövő nyár előtt megszületik egy rendelet, amely képes megbirkózni az ilyen jellegű katasztrófákkal?
(PT) Elnök úr, Medina Ortega úr, nyilvánvalóan nem várjuk meg, hogy Rómát, Lisszabont, Londont vagy Párizst természeti katasztrófa érje, mielőtt részletesebben foglalkozunk a kérdéssel. Nagyon reméljük, hogy a belémi palota és a belémi torony még évszázadokig állni fog, amint az eddig is történt.
Ami a jelenlegi szabályok módosítására vonatkozó konkrét határidőket illeti, a Tanács nevében természetesen nem tudok kötelezettséget vállalni egy konkrét időpontra sem.
Köszönöm a válaszát, én azonban csatlakozom a második kérdéshez. Igenis tudnunk kell, hogy mikor történik változás.
Most főleg az Egyesült Királyság területén bekövetkezett árvizekről beszélek. Ez nyilvánvalóan vonatkozik a tüzekre is, de az árvizek a Szolidaritási Alap hatálya alá tartoznak. Az én régiómat, Középnyugat-Angliát nagyon komolyan sújtotta az árvíz. Worcestershire-ben árvíz sújtotta az én falumat és az egész megyét, valamint Hereford és Shropshire környező területeit.
Az Egyesült Királyság kormánya nyilvánvalóan támogatást kért a Szolidaritási Alaptól. Remélem, hogy a kérelmet a Bizottság kedvező elbírálásban részesíti, és a Tanács végül valóban megkísérli és megvalósítja a változtatásokat a Szolidaritási Alap működésének módját illetően, hogy a jövőben gyorsabban jussunk hozzá az ilyen támogatáshoz.
Továbbá megkérném a Tanács képviselőjét, hogy mondja el, mit érez a gyorsreagálású erőkkel kapcsolatban és hogy ezt előrehozzák-e, hogy vészhelyzetekben az érintett területekre is jusson árvízvédelem?
(DE) Elnök úr, először is hadd mondjam el, hogy véleményem szerint nagyon jó, hogy most mind együtt ülhetünk itt lenn. Nagyon jó ötletnek tartom.
A feltett kérdés kapcsán, miniszter úr, néhány szót szeretnék szólni a tüzekről, olykor természetes okok folytán ütnek ki, máskor pedig szándékos gyújtogatás következtében. A gyújtogatást egyes országok jogi álláspontja ösztönzi, amely bizonyos előnyöket kínál bizonyos embereknek.
Felmerült már valaha a gondolat, hogy gyakoroljunk nyomást ezekre az országokra, hogy ezen ösztönző megszűnése érdekében változtassák meg álláspontjukat?
(PT) Rendben. Azt hiszem, a most feltett kérdéseknek legalább egy részét már megválaszoltam. Elmondtam már azt is, hogy a Szolidaritási Alap múltbeli működésének értékelése pozitív eredményt hozott, olyan értelemben, hogy az Alap megfelelően működött.
A gyorsreagálású erők kérdésén most is gondolkodunk. Döntés még nem született, mivel a kérdést a Tanács még mindig értékeli és megvitatja. Nem született még döntés a tüzek megelőzéséről sem, bár sok mindent elértünk már e téren. Még sok munka van hátra, és feltételezem, hogy ez egy olyan terület, ahol a "legjobb gyakorlatokként” ismert tapasztalatok cseréje és a tagállamok uniós szintű együttműködése hasznosnak bizonyulhat.
További erőfeszítésekre van szükség e téren. Be kell vallanom, hogy az én hazámat évről évre súlyosan sújtják tüzek, gyújtogatás és mindenféle, tüzekhez, főként erdőtüzekhez kapcsolódó problémák. Nemzeti szinten elfogadtunk számos intézkedést és kezdeményezést, melyek nagyon sikeresnek bizonyultak a tüzek és gyújtogatások megelőzésében, és természetesen boldogan megosztjuk tapasztalatainkat valamennyi tagállammal.
Tervezi a Tanács, hogy közös határozatot fogad el egy olyan integrált európai politika kialakításáról, melynek célja támogatni és biztosítani a speciális szükségletű polgárok szakképzését és gondoskodni a társadalomba való beilleszkedésükről?
a Tanács soros elnöke. - (PT) Köszönöm a kérdést, Panayotopoulos-Cassiotou asszony. Amint Ön is tudja, a Tanács jogalkotói hatáskörét csak a Bizottság javaslatai alapján gyakorolhatja.
A dolgok jelenlegi állása szerint a Tanácshoz még nem érkezett jogalkotási javaslat olyan tanácsi határozatra, melynek célja támogatni és biztosítani a speciális szükségletű polgárok szakképzését és gondoskodni a társadalomba való beilleszkedésükről.
Amint tudják, a Tanács 2000-ben elfogadta a foglalkoztatás és a munkavégzés során alkalmazott egyenlő bánásmód általános kereteinek létrehozásáról szóló 2000/78/EK irányelvet. Ez megtiltja a sok különböző alapon, például fogyatékosság alapján történő hátrányos megkülönböztetést. Továbbá az idei évet (2007) a mindenki számára biztosítandó esélyegyenlőség európai évévé nyilvánította a Tanács és a Parlament egy közös határozata, mely az együttdöntési eljárás keretében született.
Zöld könyv: az ítéletvégrehajtás hatékonyságának javításáról az Európai Unióban: bankszámlák letiltása (vita)
A következő napirendi pont Lechner úr jelentése a Jogi Bizottság nevében az ítéletvégrehajtás hatékonyságának növelése az Európai Unióban: a bankszámlák zárolása című zöld könyvről.
előadó. - (DE) Elnök asszony, érdekes vita van mögöttünk. Egészen eltérő témát választunk most. Meglátjuk, hogy előbb-utóbb lesz-e ennek eredménye.
Egy mondás szerint, amelyet szerintem egész Európában ismernek, a pénz nem boldogít, azonban az elmét megnyugtatja. E szellemben hadd kívánjak minden európai polgárnak nyugodt elmét.
Azonban ha Önnek valami más tartozik, ha valaki tartozik Önnek adásvétel, kártérítés vagy hasonló miatt, ez gyakran aggasztó, nem pedig az elme nyugalmát biztosító dolog. Az adós vajon megpróbál nem helytállni? Elrejti pénzét vagy vagyonát, talán még később, mint amikor ma este ezt a vitát tartjuk?
Minden tagállamban vannak eljárások, melyek célja az, hogy ennek bekövetkezte elkerülhető legyen. Ezek között szerepel letiltás, végzés, letartóztatás, zár alá vétel: sok-sok különféle kifejezés. Az eljárások nagyban eltérhetnek, a helyzet pedig rendkívül bonyolult, és természetesen ne is beszéljünk a nyelvi kérdésről. Bárki, aki a tagállamok különféle határon átnyúló eljárásait igénybe kívánja venni, láthatja, hogy a ló elszabadult vagy ahogy mi Németországban mondjuk: a nyúl már a domb másik oldalán fut. Vagyis az adósnak van ideje elrejteni vagyonát.
Ez ma Európa határain innen és túl igen elterjedt probléma, és egyre nyomasztóbb, mivel mindannyian egységes fizetési övezetet tűztünk ki célul, ahol az ügyletek ingyenesek. Ez azt jelenti, hogy egyre több a lehetőség a domb másik oldalán elrejteni a vagyont. A Bizottság ezért kezdeményezett, és hangsúlyozom, jól tette. Igen színvonalas zöld könyvet nyújtott be, mely átfogó, részletes, bár néhány ponton további egyértelműsítést tesz szükségessé. A feladat még előttünk áll, és ez a meghallgatás célja. Az Európai Parlament e szakaszban nem vizsgálhat részletesen minden szempontot, én sem, így csak néhány főbb pontra térnék ki.
Először is, bár ez egyértelmű, a jelentés csak a bankszámlák letiltásáról és a bankbetétek ideiglenes befagyasztásáról szól. Nem szól a végleges rendezésről. Másodszor csak a bankszámlákon található pénzvagyonról szól, és nem foglalkozik más vagyontárgyak lefoglalásával vagy zár alá vételével. Ez felveti a kérdést, hogy valóban megfelel-e célunknak 27 eltérő rendszer harmonizálása. Nézetem szerint ez rendkívül ügyetlen megközelítés, és sohasem valósulhat meg. Olyan sok egyéb területre nyúlik át, hogy nem lenne túl előnyös. A helyes megközelítés a Bizottságé: független, kiegészítő európai eljárás, lehetőleg rendelet formájában, mely a nemzeti rendelkezésekkel párhuzamosan létezik, és ez utóbbiak hatályban maradnának. Hivatkoznék e ponton a Brüsszel I. rendeletre. A már meglévő rendelet nem megfelelő. A hitelezőnek nemcsak hitelesen és tömören igazolnia kell igényét, hanem a kockázatot is alá kell támasztania.
Különös aggályunk a hitelező védelme, és ebben én is osztozom. Semmilyen körülmények között nem szeretnék viszont olyan helyzetet, melyben a hitelezők vagy harmadik személyek kárt szenvednek azért, mert európai rendeletünk van. Ez magát Európát rázná meg. Egyes esetekben az indokolatlan letiltás egy ember megélhetését teheti tönkre. Csak a főbb pontokra térnék ki: egy hitelező legyen felelősségre vonható az adóst ért kár miatt, kötelezzék az alapeljárás adott időn belüli megindítására, a hitelező legyen köteles biztosítékot adni, az adós legyen fellebbezésre jogosult, az ne örökké tartó eljárást válasszana ki, hanem olyat, ami nagyjából megfelel az előzőnek, legyenek rendelkezések, melyek értelmében túl sok pénzt nem lehet befagyasztani a hitelező javára, illetve az adósnak biztosítani kell további megélhetési forrását.
A trösztszámlák is problémásak. Ha van lehetőség itt letiltásra - és ezt a kérdést nyitva hagyom -, akkor ez különös védelmet igényel. Ugyanez vonatkozik a közös számlákra is, bár ez nem ugyanaz; tulajdonképp a kettő közvetlenül nem kapcsolódik. A lényeg az, hogy harmadik feleket is meg kell védeni, és különös védelmi intézkedések szükségesek az érintett harmadik felek számára.
Megemlíteném, hogy hasznosak lennének szabványosított hivatalos felszólítások a banki kommunikációhoz, és ezzel összefüggésben azzal zárnám, hogy a hatályos jogszabályokat összevető tanulmányok és részletes elemzések kétségtelenül fontosak. Emellett szeretnék köszönetet mondani a Bizottságnak átfogó elemzéséért és tanulmányáért, továbbá valamennyi kollégámnak. Igazán jól együttműködtünk. Feltételezem, hogy a jelentés mellett széles konszenzus lesz majd.
a Bizottság alelnöke. - Elnök asszony, véleményem szerint a jelentés érdekes hozzájárulás egy igen bonyolult ügy kezeléséhez: a határon átnyúló adósságbehajtás kezeléséhez. Úgy gondolom, hogy az előadó, Lechner úr gratulációt érdemel azért, mert elsimította az utat egy általános európai megoldás előtt a nemzeti végrehajtási szabályok jelenlegi fragmentálódását illetően, ami súlyosan veszélyezteti a határon átnyúló adósságbehajtást.
Ez a helyzet különösen aggályos olyan hitelező számára, aki szerencsétlen módon azt látja, hogy adósa gyorsan átviszi pénzét az ismert bankszámláról egy másik, ugyanazon vagy más tagállamban lévő számlára. A Bizottság ezért üdvözli a Parlament jelentését.
Alaposan átgondolom az előadó és a Parlament fő aggályait a zöld könyv kapcsán. Különösen a lehetséges közösségi eszköz formája és hatóköre, a jövőbeli eljárás hatásai, a letiltási végzés megadásának jogi feltétele, a költségek kompenzálása és az adósok védelme olyan fontos kérdések, melyeket az előadó kiemelt. Megerősíthetem Önnek, hogy e területen bármilyen javaslat vagy közlemény előtt alapos elemzés és hatásvizsgálat készül, a Parlamenttel szoros együttműködésben.
a Gazdasági és Monetáris Bizottság véleményének előadója. - Elnök asszony, üdvözlöm a zöld könyvet, és várom a konkrétabb javaslatok minél hamarabbi nyomon kvöetését.
Egyértelműen a határon átnyúló kereskedelem előmozdítását célozza, ha a vállalkozások bízhatnak az adósság behajtásában. A polgárok számára szintén fontos ez a bizalom úgy egyéni, mint magánszinten. Véleményem egyhangú támogatást kapott a Gazdasági és Monetáris Bizottságban, nemcsak azért, mert kemény kompromisszumokat kötöttünk, hanem azért is, mert már a kezdetektől közös volt az álláspont. Örömömre szolgál, hogy szinte minden, amit elfogadtunk, beleillett a Jogi Bizottság végleges jelentésébe vagy legalábbis az arra kiterjedt, és ezért köszönettel tartozom az előadónak.
Két pont volt, ami nem került be a jelentésbe, egyrészt a letiltás alkalmazásának lehetősége közös számláknál és a határon átnyúló rendelkezés opcionális belföldi használatának megvizsgálása. Kevésbé előíró formában van egy módosítás a közös számlákról, melyet másutt támogattak. Egyértelműen kiskapu, ha egy névleg közös számla lehetővé teszi a letiltási végzés elkerülését, azonban a valóban harmadik felekhez tartozó pénzt meg kell védeni.
A határon átnyúló rendelkezés opcionálisan belföldi használatát illetően tudomásul veszem a Jogi Bizottságban dolgozó kollégák véleményét arról, hogy az intézkedés csak határon átnyúló lehet, jogi okokból vagy gyakorlati okokból, hogy valamit ésszerű időn belül meg lehessen valósítani. Azonban hacsak az olyan tagállamokban nem állnak rendelkezésre alternatív jogorvoslati formák, ahol nincs mód letiltásra, vagy ez rendkívül nehéz, a versenyfeltételek nem illeszkednek, legalábbis üzleti szempontból, a határon átnyúló vállalkozás meglehetősen szokatlan helyzete jobb, mint a belföldié. A tagállamoknak ezt tudomásul kellene venniük, és a verseny meghozza azt, amiről nem tudunk rendelkezni.
az Állampolgári Jogi, Bel- és Igazságügyi Bizottság véleményének előadója. - (EL) Elnök asszony, üdvözlöm a Bizottság kezdeményezését a bankszámlák letiltásáról és ideiglenes befagyasztásáról szóló határon átnyúló szabályozás kezdeményezéséről. Gratulálok különösen Önnek, Frattini úr mint a kezdeményezésért felelős biztosnak.
A Bizottság e kérdéssel foglalkozó zöld könyve eljárásokat állapított meg azon probléma kezelésére, mely akkor merül fel, amikor a bírósági ítéletek végrehajtását azért kerülik el, mert a bankszámlák kezelése vagy áthelyezése kívül esik a nemzeti határokon.
A tárgyalt intézkedés az EU-tagállamok közötti igazságügyi együttműködés fejlesztésére vonatkozó stratégiában szerepel. Az intézkedés a megfelelő irányba tett lépés, és ezt gyorsan ki kell egészíteni a megfelelő javaslat benyújtásával. Az igazságszolgáltatás nem teljesül, ha polgári vagy büntető bírósági ítéletek nem hajthatók végre. Ezért a határon átnyúló bankszámlák letiltásával és befagyasztásával kapcsolatos vizsgált javaslat valóban hozzájárul az igazság kialakulásához és megerősítéséhez. Az Európai Parlament helyesen látja kedvezően a Bizottság kezdeményezését és az előkészületben lévő bírósági eljárást.
A Lechner-jelentés és az Állampolgári Jogi, Bel- és Igazságügyi Bizottság és a Pénzügyi Bizottság véleménye megállapítja a Tanács e kérdéssel kapcsolatos határozatára irányuló kiegyensúlyozott javaslat elkészítésének alapvető paramétereit.
Gratulálok Lechner úrnak tömör, ám igen informatív és átfogó jelentéséért. Az Állampolgári Jogi Bizottság előadójaként álláspontom lényegében az övével megegyező.
A jelentést várhatóan elsöprő többséggel jóváhagyják. Hangsúlyozza annak szükségeségét, hogy teljesüljenek a bankszámlák határon átnyúló letiltásának kibocsátásához szükséges követelmények. Hangsúlyozza továbbá, hogy ezzel egyidejűleg meg kell védeni a visszaélés elleni eljárást és garanciákat kell biztosítani az állítólagos adós kompenzálására, ha a végzés semmis és érvénytelen.
Úgy vélem, hogy egy befagyasztási végzés a bírósági eljárás végén végrehajtási intézkedés lehet egy jogerős ítélet tekintetében. Lechner úr ezt nem így látja, azonban ezt komolyan figyelembe kell venni az adott bizottsági javaslat benyújtásakor, az eljárások szükségtelen megkettőzésének megelőzése érdekében.
Felhívom a Bizottságot, hogy azonnal készítse el a tárgyra vonatkozó javaslatot.
a PPE-DE képviselőcsoport nevében. - (PL) Elnök asszony, biztos őr, a végrehajtható jogszabályok jelenlegi rendelkezéseinek kétségtelen gyengesége az a helyzet, amelyben egy másik tagállamban hozott bírósági ítélet végrehajthatóságának ellenőrzését követően a végrehajtás továbbra is a nemzeti jogszabályok kizárólagos hatáskörébe tartozik. A jelenleg hatályos közösségi jogi aktusok értelmében nem lehet végzést szerezni bankszámla letiltására, mely végrehajtható az egész Európai Unió területén.
Ezért egy bankszámla letiltását lehetővé tevő európai rendszer megfelelő és szükséges megoldásnak tűnik. Ezzel a hitelezők biztosíthatják az esedékes összegeket vagy követelésük értékét, mivel lehetetlenné válik, hogy az Európai Unió területén egy vagy több bankszámlán letétbe helyezett összegeket kivegyék vagy átutalják. Egy ilyen rendszert kiegészítő független eljárás létrehozását követően kell létrehozni, és ez a nemzeti rendelkezésekkel egyidejűleg létezik, figyelemmel arra, hogy csak a határon átnyúló kérdésekre vonatkozik. Hangsúlyozni érdemes, hogy egy ilyen végzés csak megelőző hatással járhat. Más szavakkal: zárolnák az adós pénzét az utóbbi bankszámláján, anélkül, hogy azokat a hitelező számlájára átutalnák.
A bíróságnak természetesen tartózkodnia kell attól, hogy az adóst az eljárásban meghallgassa vagy tájékoztassa, mielőtt számláját zárolja, máskülönben a szándékolttal épp ellentétes lehet a hatás.
A zárolandó összeget a hitelező követelése alapján kell kiszámítani. Hangsúlyozandó mindenesetre, hogy az adósnak fellebbezési joga kell, hogy legyen a kiadott végzést illetően, és az adott fellebbezést tárgyaló illetékes hatóság a végzést kiadó bíróság legyen.
A felfüggesztett büntetések, alternatív szankciók és feltételes büntetések elismerése és felügyelete - Európai végrehajtási okirat és az elítélt személyek átszállítása (vita)
A következő napirendi pont a büntetőügyekről és ítéletekről szóló következő jelentések együttes vitája:
, Esteves asszony az Állampolgári Jogi, Bel- és Igazságügyi Bizottság nevében a Németországi Szövetségi Köztársaság és a Francia Köztársaság kezdeményezéséről a felfüggesztett ítéletek, az alternatív szankciók és a feltételes ítéletek elismeréséről és felügyeletéről szóló tanácsi kerethatározat elfogadására tekintettel [06480/2007 - C6-0129/2007 - 2007/0807 (CNS)];
, Varvitsiotis az Állampolgári Jogi, Bel- és Igazságügyi Bizottság nevében a szabadságvesztéssel járó ítéletek kölcsönös elismerése elvének az Európai Unióban való végrehajtás céljából való alkalmazásáról szóló tanácsi ekrethatározatról [09688/2007 - C6-0209/2007 -.
a Bizottság alelnöke. - Elnök asszony, mindkét kezdeményezést támogatom, mivel szerintem ezek egymást kiegészítik, és lehetővé teszik az elítéltek fokozottabb társadalmi újraintegrálását akár egy szabadságvesztéssel járó, akár nem ilyen ítélet esetében a saját szokásos lakóhelyüktől eltérő tagállamban.
Támogatunk az ezekhez hasonló minden olyan kezdeményezést, mely a kölcsönös elismerés elvét hajtja végre. A két kezdeményezés szövegtervezete sokat alakult a büntetőügyi együttműködéssel foglalkozó munkacsoport vitái során. Esteves asszony és Varvitsiotis úr számos első parlamenti konzultáció során javasolt módosítása máris elfogadásra került a következő viták során. Köszönöm mindkét előadó érdekes jelentését, és különösen az első kezdeményezésre vonatkozót, Esteves asszony igen szigorú jogi elemzést végzett a német/francia szövegről. Azonosította a fő problémákat, miszerint a tagállamokban eltérő szankciók léteznek, és azt a problémát, hogy hogyan működtethető a kölcsönös elismerés, ha valaki saját rendszerének nincs pontos megfelelője.
A másik probléma, melyet az előadó kiemelt, az, hogy hogyan lehet kezelni a nem szabadságvesztéssel járó feltételeket, és melyekért a tagállam - a kiadó tagállam vagy a végrehajtó tagállam - felelőssé tehető az említett jogsértésre vonatkozó szankció kiszabásáért.
Néhány észrevétel egyes főbb módosításokról. Észrevételem lenne az első jelentés 1. módosításáról. A címnek elfogadáskor változnia kell, mivel a feltételes ítéletek kikerültek az alkalmazási körből. Ez fontos számos különböző módosítást illetően is, melyek a feltételes ítéletekkel kapcsolatosak.
A 12. módosítás a "törvényes lakóhelyet” érinti. Ez jelenleg áll tárgyalás alatt a Tanács keretében, mint olyan lehetőség, hogy másik tagállamban lehessen dolgozni vagy tanulni. Különösen a 16. módosításra utalok. Tájékoztathatom Önöket arról, hogy a szöveg Tanácson belüli vitái igen jól haladnak, és a portugál elnökség reményei szerint a Bizottság teljes körű támogatása mellett 2007 decemberének végén politikai megállapodás születik a portugál elnökség végét megelőzően.
A második kezdeményezésről, az európai végrehajtási rendelkezésre vonatkozó kezdeményezésről és az elítéltek átszállításáról üdvözlöm Varvitsiotis úr második jelentését, mely szerint az Európai Parlamentben az első jelentésben felvetett kérdéseket nagymértékben figyelembe vették. Ez így van: figyelembe vettük a Parlament módosításait és javaslatait.
Az előadó által az új 2a. preambulumbekezdést illetően javasolt egyetlen módosítást illetően teljesen osztom azon állítás lényegét, hogy a büntetőeljárásokban az eljárási jogok alapvető elemei a tagállamok közötti kölcsönös bizalom biztosításának, és abban is egyetértek, hogy igen sajnálatos, hogy az eljárási jogokra vonatkozó eszközt nem fogadták el, a Parlament támogatása ellenére, illetve erőfeszítéseink ellenére, hogy az eljárási jogokról megállapodásra jussunk. Ez sajnos nem volt lehetséges.
előadó. - (PT) Elnök asszony, biztos úr, először is őszintén köszönöm, hogy velem szorosan együttműködtek az Állampolgári Jogi, a Bel- és Igazságügyi Bizottság tagjai, és segítettek kritikus észrevételeikkel, különösen Guardans úr, Demetriou úr és végül, de nem utolsósorban Correia úr. Mindannyiunknak nagyon hiányzik Correia úr, aki az Európai Parlament szocialista képviselőcsoportjának volt tagja, és portugál képviselőtárs. Azt követően halt meg, hogy segített nekem e jelentést elkészíteni. Szerintem a legjobb segítség, amit neki nyújthatok, egy nyilvános ígéret, hogy az Európai Parlamentben való jelenlétemmel segítek megvalósítani elképzeléseit Európáról mintegy ambiciózus, jövőbe tekintő projektként, mely mintegy óriásként képes jogai kultúráját a világba elvinni. Ma ezzel adózom itt barátom és kollégám, Fausto Correia emléke előtt.
Röviden összefoglalnám a jelentés kérdéseit. Először is hangsúlyozom, hogy a jelentés minden ilyenhez hasonlóan nyitott: nyitott a keresésre és a legjobb megolások megtalálására. Két alapvető előnye van Franciaország és Németország kezdeményezésének, ahogy azt a biztos hangsúlyozta. Az első az, hogy a szabadságvesztéssel szembeni alternatív intézkedések elismerésének és felülvizsgálatának ösztönzésével olyan politikai kultúrát támogatunk, melynek eredményeként a bíróságok támogatóbban állnak ezen intézkedésekhez. Támogatjuk a büntetőjog humanizálását a tagállamokban, illetve az európai büntetőjog minőségét. A második előny azzal kapcsolatos, hogy ez a kezdeményezés segít abban, hogy a büntetőjog egyre európaibb legyen Európán belül a harmonizáltság és a kevésbé való feudalizálódás tekintetében.
Az európai integráció, mely alapvető lépést élt meg a Lisszabonban múlt hétvégén kötött megállapodással érintett legújabb szerződésnek köszönhetően, valójában olyan szinten van, ahol a büntetőjog az európai színtéren még nem tudott egymáshoz illeszkedni. Elengedhetetlen, hogy egyre jobban támogassuk nem csak a kölcsönös elismerés kultúráját, hanem a büntetőjog harmonizálsáát is az ítéletek megtervezése terén, a végrehajtási módszerek terén, az elkövetők és a társadalom kapcsolatában, illetve a tagállamok anyagi és eljárási büntetőjoga közötti fokozottabb egyenlőségben.
Az Európai Unióról szóló szerződés 6. cikke az Európai Unó közös elveit alkotó alapvető elvekre hivatkozva egyértelműen rámutat, hogy csak akkor van ennek értelme, ha egyre határozottabb európai büntetőjoggal rendelkezünk. A legtöbb ilyen elvet büntető jogszabály védi. E jelentésben különösen két-három alapvető észrevétellel élnék. Először is a Parlament hozzájárulása különösen hangsúlyozta annak szükségességét, hogy a hatásköröket megosszák a kibocsátó és a végrehajtó tagállam között. Egyértelmű logikája van annak, hogy egy adott hatáskört gyakorló állam arra saját törvényeit alkalmazza. Másodszor egy elv szerint az elutasítás a kivétel, vagyis a jövébeli kerethatározat a lehető leghatékonyabb lehet. Harmadszor itt van az logka, amely szerint lehetetlen az intézkedések jellegéhez igazodni, máskülönben a szigorú büntetőjogi törvényesség elve kérdőjeleződik meg. Végül szükséges továbbá megvédeni a vádlottak meghallgatásának elvét olyan esetekben, melyekben felfüggesztett ítéletet vonnak vissza vagy feltételes ítéletet szabnak ki.
Elnök asszony, végül elmondanám, hogy az európai büntetőjog ezen fejlődése mindennek ellenére hamarosan csak ránk korlátozódik. Európa projektként csak akkor érhető el, ha antropocentrikus, kozmopolita jogi aktusaink vannak, ideértve egy harmonizált és határoktól kevéssé megosztott büntetőjogot.
előadó. - (EL) Elnök asszony, azzal kezdeném, hogy gondolataimat tisztelettel fordítom az elhunyt Correia képviselőtársunkra, aki lényegesen hozzájárult a Bizottság alelnöke említette megfelelő, átfogó jelentés elkészítéséhez.
Rámutatnék, hogy a ma tárgyalt téma messzire nyúlik vissza. 1983-ban kezdődött, az Európa Tanács egyezményével, melyet minden tagállam elfogadott. Az egyezmény azonban kikötötte, hogy egy elítélt egyik országból másikba csak beleegyezésével szállítható át. Az egyezmény tehát nem volt eredményes. Egy második egyezmény kikötötte, hogy nem szükséges az elítélt beleegyezése, azonban ezt az Európa Tanács nem minden tagállama írta alá, így ezt a kísérletet is megakadályozták.
Három EU-tagállam - Ausztria, Finnország és Svédország - kezdeményezésére tervezetet nyújtottak be, melyet a Tanács megfelelően előkészített és keretegyezményként kiadott. Miről rendelkezik ez a kerethatározat? Ennek értelmében egy EU-tagállam elítéltje átszállítandó abba a tagállamba, melynek állampolgára vagy ahova állandó lakóhelye vagy érdekei kötik. Ez igen ésszerű, mivel láthatóan rehabilitálsáa is könnyebb, mikor kijön a börtönből: valakit saját állampolgársága szerinti tagállamba átszállítani azt jelenti, hogy könnyebb a nyelvhez, barátaihoz, rokonaihoz való hozzáférés, és ismerős a környezet.
Ez a jelentés, ahogy elnök asszony is emlékezhet, 2006 júniusában lett elfogadva a Parlament nagy többségével. Sajnos Lengyelországban bürokratikus reakció született, és ez különféle eljárási intrikák folytán késleltette a kerethatározat végrehajtását. Így hát újabb tanácskozások jöttek. Szerencsére Lengyelországnak tett engedményekkel kielégítően megoldódott végül a probléma.
Hadd mutassak azonban rá, elnök asszony, hogy ha így gondolkodunk, nem beszélhetünk egységes Európáról. Nem beszélhetünk európai konszenzusról, amikor az egyes tagállamok saját kis érdekeik miatt veszélyeztetnek egy ilyen értelmes intézkedést. Ilyenkor miféle egyesített Európáról beszélünk tehát?
Szeretném hangsúlyozni, hogy a két napja a portugál miniszterelnök által ismertetett alkotmányszerződés szerencsére nagy többséget ír elő e téren, így a vétó végül megszűnik.
Végül hadd köszönjem meg a Bizottság alelnöke, Frattini úr részvételét, és adjak hangot óhajomnak, hogy 25 év után ez a jól kitalált kezdeményezés a lehető leghamarabb valóság lesz.
a PPE-DE képviselőcsoport nevében. - (EL) Elnök asszony, a szabadság, a biztonság és a jog érvényesülése gyakran hallható fogalmak az EU-ban. Ez a három komponense a Hágai Programnak, melyekre együttesen és külön is hivatkoznak valamennyi uniós tagállam vonatkozásában.
A bírósági ítéletek kölcsönös elismerésének és végrehajtásának elvét nyolc éve, 1999-ben a tamperei Európai Tanács a bírói együttműködés sarokkövének tekintette, azonban immár nem fejlődik. Az ezen elv végrehajtásához szükséges néhány lépés igen lassan megy. Varvitsiotis úr helyesen azonosította a probléma alapvető okát, illetve kezelte ezt: az egyéni, nemzeti álláspontok az egyes államok részéről. A Tanácsnak a büntetőítéletek elismeréséről és végrehajtásáról szóló kerethatározata, ideértve a más uniós tagállamban elrendelt szabadságvesztést is Varvitsiotis úr jelentésének tárgya. A határozat igazolja, milyen lassú és elszórt intézkedések vannak a szabadság, a biztonság és a jog érvényesülése területének megteremtésében, mivel ez a határozat csak egy azon intézkedések közül, melyeket már meg kellett volna hozni, és mivel olyan sokáig tartott az elkészítése.
Mindenesetre üdvözöljük a tanácskozási eljárás lezárását és közös álláspont elfogadását a büntetőügyekben hozott bírósági ítéletek elismeréséről.
Varvitsiotis úr dicséretet érdemel azért, mert hozzájárult a javaslat kedvező fogadtatásához, melyet elfogadtunk és melyről támogatóan szavazunk.
A felfüggesztett ítéletek elismerése és felülvizsgálata, az alternatív szankciók és a feltételes ítéletek, Esteves asszony jelentésének tárgya egyértelműen újabb lépést jelentenek a bírüsági ítéletek kölcsönös elismerése és végrehajtása elvének végrehajtásakor figyelembe veendők közt.
A francia-német javaslat célja az elítéltek társadalomba való újraintegrálása. Javasolja, hogy engedélyezzék számukra lakóhely szerinti államukban a felfüggesztett büntetést, az alternatív szankciókat és a feltételes ítéleteket más tagállamok bíróságai részéről.
Az előadó kiváló munkát végzett, gratulálok. Úgy vélem azonban, hogy a "törvényes és szokásos lakóhely" definíciója nem megfelelő. Emellett az emberi jogok megsértését illetően az "elfogadhatatlan” szó használata szükségtelen, hisz elfogadható erőszak nincs. Úgy értelmezem tehát, hogy e két kifejezés fordítása problémás, és kérem Esteves asszonyt, hogy tegye meg a szükséges módosításokat, hogy a szöveg minden nyelven megfelelő legyen.
A következő napirendi pont a Gazdasági és Monetáris Bizottság nevében Martin úr által a statisztikai célú vállalkozási nyilvántartások közös keretének megállapításáról és a 2186/93/EGK rendelet hatályon kívül helyezéséről szóló európai parlamenti és tanácsi rendelet elfogadására tekintettel a Tanács által elfogadott közös álláspont második olvasatra ajánlása [07656/5/2007 - C6-0218/2007 -.
előadó. - (DE) Elnök asszony, képviselőtársak, olyan késő van, hogy csak négyen vagyunk velem együtt. Azonban az egyik következő beszélő quaestor, aki szerintem megragadha a lehetőséget, hogy a valójában csak a jegyzőkönyv miatti úgynevezett vita hatékonyabb, racionális legyen. Mindenesetre, biztos úr, hálás vagyok, mivel késznek mutatkozott itt személyesen foglalkozni az üggyel. Számomra a jobb kormányzás, a hatékony és átlátható kormányzás nem ilyen áldatlan órában folytatott vita.
Az ügyet illetően újra kell kezdenünk egy messzire nyúló üggyel kapcsolatos munkánkat. Ez kulcsterület, mármint a statisztika. Másfelől teljesen indokolt,s zükséges érdekünk fűződik a legtöbb politikai folyamatban érintett személyt illetően, akiknek gyorsan informálódniuk kell, és részletesen tájékozódni az esetleges kapcsolatokról különösen a vállalati szektorban, továbbá a munka módjáról, különösen határon átnyúló módon: ezeket a határokat szerencsére sikeresen lebontottuk Európa számos országa közt.
Ilyen módon támogatjuk a Bizottság javaslatát, és erre a szükségre válaszul továbbvittük, mindig igen gondosan eljárva, a Gazdasági és Monetáris Bizottság titikárságán kiváló kollégámmal folytatott számos megbeszélés útján, az első olvasattól kezdve, hogy több bürokrácia ne legyen, sem több bürokratikus akadály, illetve hogy a tagállami vállalkozásoknak ne kelljen több űrlapot kitöltenie a módosítás és egyszerűsítés miatt, egyes esetekben pedig az ezzel járó pontosabb ellenőrzések miatt. Ezt a célt elértük.
Nem értük viszont el, hogy az új irányelv szerinti adatok valóban hozzáférhetők legyenek a tágabb nagyközönség előtt. Többet is tehettünk volna az átláthatóság előmozdításáért. Mindenesetre fontos volt, hogy a Ház gyors és egyértelmű eredményekhez jusson az első olvasattól kezdve. Sajnos a megfelelő konszenzus elérése és röviddel annak elfogadását követően itt - nem tudom, volt-e itt akár egy ellenszavazat - módosítások történtek más jogalkotási területeken, és így a véglegesnek tűnő jelentés tovább nem volt tartható jelenlegi formájában. Vagyis a második olvasatban három helyen két szóból álló kisebb változtatásokra került sor.
Figyelembe véve a történteket, mint mondtam, a következő kérdés merül fel: tényleg szükség van erre? Nem lehet bennünket az információcsere jobb koordinációjával és a döntéshozatal során tájékoztatni, hogy megtakarítsuk az egész esti vitát, ami úgyis névleges? Ezzel első olvasatban is foglalkozhattunk volna, ha a jelentést pár hét múlva fogadjuk el.
A tény, hogy itt ülünk, mutatja, hogy az Európai Unióban gyakran a kis részleteken bukik vagy áll minden. Sürgősen szükséges volt valamennyi kezdeményezés keresztülvitele, melyek célja a jogalkotási folyamatok apró részleteinek jobb koordinálása, melyek aztán Európában nagy volumenben folytatódtak. Ezzel megszűnnek a most elviselt vita jüvőbeli szükségessége, és pénzt is spórolnánk, ha belegondolunk a költségekbe - az elsőtől a második olvasatig, az előkészületek, tolmácsok és fordítások és a kései viták -, ami nyilván az Európai Unió érdekében áll, és fejleszti munkáját a polgárok nevében.
a Bizottság alelnöke. - Elnök asszony, igen hálás vagoyk a Parlament jelentéséért, mivel ez megállapodást tehet lehetővé a Tanáccsal második olvasatban a statisztikai vállalkozási nyilvántartások kérdéséről, ami igen fontos a vállalkozási és más gazdasági tevékenységekre vonatkozó harmonizált teljes és megbízható statisztikák elkészítéséhez. Ez az új rendelet a vállalkozási nyilvántartás keretét az egész gazdaságra kiterjeszti, és kötelező jelleggel két jelenleg opcionális szektort is bevon, a mezőgazdaságot és a közigazgatást.
A javaslat legfontosabb újítása azonban az EU-ban aktív multinacionális vállalkozási csoportokra vonatkozó adatok kiterjesztése az EU-ban működő multinacionális vállalkozási csoportokra. Ez alapvető elem a gazdasági globalizáción belül. A múlt héten Lisszabonban tartott informális Európai Tanács támogatta a Bizottság javasolta megközelítést annak biztosítása érdekében, hogy az európai politikák célja az európai polgárok védelme egy globalizált gazdaságban. E célból elengedhetetlen, hogy a politikai döntéshozók és szocioökonómiai szereplők rendelkezésére pontos adatok álljanak az itt Európában működő transznacionális vállalkozások tevékenységeiről.
A statisztika elkészítéséhez szükséges felmérés válaszadóira nehezedő teher enyhítsét illetően a Bizottság a jobb szabályozásra való általános törekvés keretében külön figyelmet szentelt a statisztikák összegyűjtése egyszerűsítésének. A vállalkozási nyilvántartás fontos építőelem számos, a vállalkozások statisztikai terhének csökkentésére irányuló projektben. Ezek szükségesek a különböző forrásokból származó, üzleti jellegű adatok hatékony felhasználásához, ideértve az igazgatási adatok és a célzott statisztikai felmérések együttes felhasználását.
Új felmérésre természetesen nincs szükség a rendelet új követelményeinek teljesítéséhez, mivel ezek nemzeti szinten elérhető további igazgatási forrásokkkal és meglévő felmérések visszajelzéseivel is végrehajthatók.
a PPE-DE képviselőcsoport nevében. - (DE) Elnök asszony, hadd mondjam el az előadónak - aki arról panaszkodik, hogy áldatlan órában ülünk itt -, hogy már 20 éve vagyok a nemzeti parlament tagja. Nem tudom, ő volt-e nemzeti parlamenti képviselő, itt azonban az ember hozzászokik az éjjeli ülésszakokhoz, számomra pedig ez nem áldatlan óra. Az előadó állíthatja, hogy az ügyet gyorsabban kellett volna kezelni, emlékeztetném azonban arra, hogy maga is némi időt vett igénybe, mielőtt késznek mondta magát a jelentés elkészítésére.
(FR)Elnök asszony, szeretném ugyanígy elmondani, hogy a vállalkozási nyilvántartásról szóló hatályos rendelet, mely a statisztikai célú tagállami vállalkozási nyilvántartásra vonatkozik, 1993-ra vezethető vissza, és mára részben elavult. A rendeletre irányuló javaslat két fő módosítást tartalmaz az új adatkövetelmények tekintetében, melyeket ezen összefüggésben azonosítottak. Minden gazdasági tevékenységet folytató vállalkozás részese a GDP-nek és helyi egységeiket, illetve a megfelelő jogi egységet nyilvántartásba kell venni, kötelező jelleggel. Egyes üzleti szektorokban ez opcionális a rendelet hatályos verziója szerint.
Második érvem az, hogy a pénzügyi kapcsolatokat és a vállalkozási csoportokat szintén fel kell tárni, és a multinacionális csoportokra és tanácsadó egységeikre vonatkozó adatokat meg kell osztani a tagállamok és az Eurostat között.
Ami a jelentés második olvasatára vonatkozó ajánlást illeti, két technikai módosítás előtt állunk, melyeket az Európai Parlament jogi szolgálata javasolt. A Gazdasági és Monetáris Bizottság hozzám hasonlóan javasolta a jogi szolgálat ajánlásainak betartását, mvel ez helyesen mutat rá arra, hogy a Bizottság hatáskörén belül a "cél” és a "hatály” szerepeltetése lehetővé tenné a tagállami, hatósági és központi banki kötelezettségek módosítását, illetve saját kötelezettségeiét. E kötelezettségek az alapjogiaktus elemei; és módosításuk bármilyen irányba érintheti az alapjogiaktusban tett politikai döntéseket, illetve a közös álláspont ilyen módosítása nem jelent akadályt a második olvasatban való megegyezés előtt, amennyiben ezek a három fő intézmény közti megállapodás eredményét tükrözik, és lehetővé teszik, hogy második olvasatban lezárjuk ezt a vállalkozási kérdést. Fontos ügynek érzem ezt.
az ALDE képviselőcsoport nevében. - (LT) Szeretnék köszönetet mondani az előadónak kiterjedt erőfeszítéseiért, melyeket e nagyon bonyolult technikai dokumentum erőfeszítése során tett, mivel a statisztika általában aligha érdekli a nagyközönséget, és nemigen vonzza őket. Ezért tárgyaljuk ilyen későn a kérdést. Nagy örömömre szolgál, hogy Frattini úr jelen van, bár a statisztika általában Almunia úr hatásköre. Azonban nagy adatbázisokról beszélünk, melyek használatát, biztonságát és kezelését egyértelműen meg kell határozni. Úgy hiszem, hogy Almunia úr igen jól ismeri problémáinkat a különféle adatbázisokkal, ezek használatával, biztonságával és a lehetőségről, hogy rossz célokra használják őket. A dokumentum számos pontot elismer, melyek segíthetnek a hasonló problémák elkerülésében.
Még egy dolog tölt el örömmel: a dokumentum eredményeként megnő az átláthatóság a kormány igazgatási funkcióiban. Számomra ez igen fontos, és az ilyen információknak a nagyközönség számára is hozzáférhetőnek kell lenniük.
Másrészt a Liberálisok és Demokraták Európai Szövetségének képviseletében mindenképpen aggaszt, hogy nemrég számos dokumentumot vitattunk meg a statisztikai adatok szerzésével kapcsolatban, különféle tevékenységeket ideértve, különféle regiszterekben. Egyre kevesebbet gondolunk a haszonra, a profit és az adatgyűjtés költsége közötti arányra.
Közgazdászként megértem az említett adatok jelentőségét a gazdaságpolitika és a döntéshozatal meghatározásában, még ha a biztonságra összpontosítunk is, fontos tudatában lenni az EU-n és a tagállamokon belül a multicégek tevékenységeinek.
A határmenti - az EU határa melletti - Litvánia képviseletében nagyon is értem ezt. Mindenesetre munkám kezdetén túl sokat hallottam, hogy elemezni kell, hogy mindez mennyibe kerül a kereskedelemnek, és számításokat kell végezni. Egyes tagállamok erre készen álltak. Hollandia pl. megtette.
Sajnos ezt a kezdeményezést elvetették. Csak sajnálni tudom a tényt, hogy ebben az esetben a tehernek a vállalkozással kapcsolatban való megerősítése és e teher enyhítése nem került figyelembe vételre. Különféle kis európai csoportok alakultak és lettek példának tekintve, elemezve egyúttal egész Európa statisztikai alapjait.
előadó. - (DE) Elnök asszony, most, hogy Lulling asszony közvetlenül engem szólított meg, hadd mondjam azt, hogy azért, mert mások rosszul csinálják a dolgukat, ez még nem kell, hogy szerepmodell legyen nekünk. A tény, hogy ilyenkor vagy még később még mindig vitáznak a nemzeti parlamentek, nem segít az itteni helyzeten. Szomorú tapasztalat, hogy ha valaki reformjavaslatot tenne, mások ezeket mindig megakadályozzák valami egyébre hivatkozva.
Másodszor: nem volt késedelem, Lulling asszony. Legalábbis félreértések voltak. Az általam említett késedelem több olyan ügy szerencsétlen egybeesése, melyekkel egyszerre kellett foglalkoznom.
A harmadik pontot illetően kitartok a véleményem mellett. Úgy hiszem, hogy politikai és tulajdonképpen demokratikus szempontból ésszerűtlen ilyen későn úgynevezett vitákat tartani, és alig várom, hogy ismét találkozzak a biztossal közös barátunkkal, Staffler úrral együtt a bolzanói Hotel Laurinban, és ott párbeszédet folytassunk. Szerintem igen valószínű, hogy inkább ott kerül sor politikai előrelépésre, mint itt, mivel most csak hárman vagyunk jelen és a biztos - igen, hadd ismételjem meg: csak hárman -, és álvitákat folytatunk egymással ebben az áldatlan órában.
(DE) Elnök asszony, az előadó azt állítja, hogy a késedelemért nem felelős. Dehogynem! Ő volt a bizottságban a tennivaló mögött, és erről igazán nincs több mondandóm.
(FR)Elnök asszony, még egy dolgot mondanék: rámutatva arra, hogy az előadó indokolása a tárgytól teljesen eltérő észrevételeket tartalmaz, melyek függetlenek az e jelentésben tárgyalt téma összefüggésétől. Az előadó saját személyes nézetei a...
Ön egy munkacsoport elnöke. Meg kell, hogy mondjam, hogy az előadó személyes nézetei az EU-alkalmazottaknak fizetett nyugdíjakról nem szerepelhetnek egy ezen intézmény által készített hivatalos dokumentumban. Szeretném ezt jegyzőkönyvbe venni.
A következő pont Luciana Sbarbati a Petíciós Bizottság nevében készített jelentése az európai ombudsman 2006-os tevékenységeiről szóló éves jelentéséről.
Örömmel üdvözöljük ombudsman urat ma délelőtt, valamint Wallström biztos asszonyt.
ombudsman. - Elnök asszony, szeretném megköszönni a tisztelt képviselőknek a lehetőséget, hogy beszédet mondhatok a Parlament előtt a 2006-os éves jelentésemmel kapcsolatban. Továbbá szeretnék köszönetet mondani az előadónak, Sbarbati asszonynak és a Petíciós Bizottságnak a kitűnő jelentésükért.
Jelentésem a panaszok kezelésével, a jó közigazgatás elősegítésével és az ombudsman szerepére vonatkozó ismeretek átadásával kapcsolatos előrelépéseket rögzíti. 3 830 panasz érkezett hozzám 2006-ban. Ez azt jelenti, hogy a panaszok száma összesen közel azon a szinten állt meg, amelyet 2004-ben értek el az 53%-os növekedést követően.
Örömmel tájékoztatom Önöket, hogy a hatáskörbe eső panaszok részaránya emelkedett. Ez azt sejteti, hogy a polgárok kezdik jobban ismerni a hatáskörömet és az Ombudsmanok Európai Hálózatában nemzeti és regionális szinten működő munkatársaim hatáskörét is, amely ily módon arányosan megerősödik az összes érintett előnyére.
2006-ban összesen 586 vizsgálattal foglalkoztak. Ezek 66%-a a bizottságot érintette. Mivel a bizottság az az európai uniós intézmény, amellyel a polgárok a legnagyobb okkal lényeges kapcsolatba kerülnek, normális, hogy ez legyen a vizsgálatok legfőbb célpontja.
2006 során 250 lezáró határozatot hoztak a vizsgálatokkal kapcsolatban. 95 esetben a vizsgálat nem tárt fel hivatali visszásságot. Az ilyen eredmény nem mindig rossz a panaszos számára, aki legalább teljes magyarázatot kap az érintett intézménytől. Még akkor is, ha nem találnak hivatali visszásságot, esetleg felismerek olyan lehetőségeket, amelyek javítják az intézmények által nyújtott közigazgatás minőségét. Ha így van, akkor kihangsúlyozom őket egy további észrevételben.
Sok általam végzett vizsgálat mindenki számára kedvező eredményt hoz, amely kielégíti a panaszost és azt az intézményt is, amely ellen a panasz irányult. 2006 során 64 esetet rendezett az érintett intézmény a panaszos megelégedésére.
Amikor hivatali visszásságot találok, akkor megpróbálok békés megoldást találni, ha lehetséges. Három békés megoldás született 2006-ban és további 27 ilyen megoldásra törekvő javaslatot mérlegelt az érintett intézmény az év végén.
Amikor békés megoldás nem lehetséges, akkor kritikai észrevétellel zárom az ügyet, vagy ajánlástervezetet készítek. Kritikai észrevétel akkor helyénvaló, ha már nem lehetséges, hogy az érintett intézmény kiküszöbölje a hivatali visszásság esetét. Szeretném hangsúlyozni, hogy a kritika építő célzatú annak érdekében, hogy segítse a jövőben a hasonló hivatali visszásságok elkerülését. 2006-ban 41 vizsgálatot zártam le így.
A kritikáim és tanácsaim hatásainak jobb figyelemmel kísérése érdekében ez évben egy tanulmányt kezdtem a 2006-ban tett minden kritikai észrevételt követő intézkedésről, valamint arra a 38 esetre vonatkozóan is, amelyek további észrevétel tételével jártak ugyanabban az évben. E tanulmányok eredményei további biztatással szolgálnak majd az érintett intézmények számára, hogy javítsák gyakorlataikat, és szolgáltatási kultúrát alakítsanak ki a polgárok számára.
Olyan esetekben, ahol még lehetséges a hivatali visszásság kiküszöbölése, általában ajánlástervezetet készítek az intézmény számára, amelynek részletes véleménnyel kell reagálnia. 2006-ban 13 ajánlástervezet készült.
Ha egy intézmény nem reagál kielégítően az ajánlástervezetre, akkor különjelentést küldhetek az Európai Parlamentnek. 2006-ban két különjelentés készült. Az első a Tanács felelősségére vonatkozott az elnökségi honlapjain használt nyelvek kiválasztása kapcsán. A második a bizottságot kérte fel, hogy megfelelően foglalkozzon egy sportfogadási szolgáltatásokkal kapcsolatos szabálysértés elleni panasszal. Örömmel jelentem, hogy a bizottság azonnal és pozitívan reagált a jelentésre.
Az éves jelentés új jellegzetessége, amelyet szeretnék kiemelni, figyelembe véve a jó közigazgatás támogatását és ösztönzését, azzal kapcsolatos, amit én az intézmények jó gyakorlatának a vizsgálataim során feltárt "sztár” eseteinek hívok.
Most szeretnék megemlíteni néhány más tevékenységet, amelyeket 2006 során vállaltam el azzal a céllal, hogy a lehető legjobb szolgáltatást biztosítsuk a polgárok számára.
Először Egyetértési Megállapodást írtam alá az európai adatvédelmi biztossal (EDPS). Megállapodásunk célja olyan panaszok következetes kezelésének biztosítása, amelyek adatvédelmi kérdéseket vetnek fel, valamint a szükségtelen duplikáció elkerülése.
A megállapodás lehetővé teszi számomra, hogy hasznosítsam az EDPS szaktudását a vele történő konzultációk révén olyan esetekben, amikor az adatvédelmi szabályzat és az esetjog eltérő véleményeknek hagy lehetőséget. Ez már hasznos mechanizmusnak bizonyult számomra, amikor olyan esetekkel foglalkoztam, amelyekben egyeztetni kell a dokumentumokhoz való törvényes hozzáférési jogot a magánélethez való joggal.
A spanyol kormánnyal is aláírtam egy megállapodást, hogy a polgárok panaszt tehessenek az európai ombudsmannak, Spanyolország bármely hivatalos nyelvén. Ezért gyakorlatomat összehangoltam a Tanács 2005. évi döntésével, amely biztosítja azoknak a nyelveknek a használatát annak érdekében, hogy elősegítse a spanyol polgárok kommunikációját az uniós intézményekkel.
Tisztelt képviselők, hálás vagyok az európai ombudsman munkájának támogatásáért, amelyet Sbarbati asszony jelentésében kifejezett, és szeretném tájékoztatni a Parlamentet, hogy, amint azt a jelentésében kérték, már az Európai Beruházási Bankkal való egyetértési megállapodást készítem elő.
Mivel az európai uniós törvény végrehajtása főleg a tagállamok közigazgatásának feladata, továbbra is az Ombudsmanok Európai Hálózatán belüli együttműködés kialakításán dolgozom. Örömmel tájékoztatom Önöket, hogy a hálózat hatodik találkozója a múlt héten zajlott ebben az épületben. A sikeres találkozó befejezésekor egyhangúlag elfogadtunk egy olyan nyilatkozatot, amelynek célja a nemzeti és regionális ombudsmanok munkájának uniós vonatkozását ismertebbé tenni és tisztázni azt a szolgáltatást, amelyet olyan személyeknek nyújtanak, akik az európai uniós törvény hatáskörébe eső ügyek ellen tesznek panaszt.
Az ombudsmanok közötti önkéntes együttműködés, amely most már kikristályosodott a nyilatkozatban, úgy vélem, fontos és egyre növekvő mértékben hozzájárul ahhoz, hogy az Európai Unió képes legyen konkrét eredményeket elérni annak biztosítása révén, hogy a polgárok mindennapi valóságként élvezhetik jogaikat, és a problémákat a polgárokhoz közeli módon oldják meg.
Az európai ombudsman hivatalát azért hozták létre, hogy segítse az Uniót közelebb hozni a polgárokhoz és az EU közigazgatásának "emberi arcot adjanak”. Intézményünk alapvető szemlélete az, hogy az ombudsman egy olyan egyén, aki személyesen kommunikál a polgárokkal, aki felülvizsgálja az eseteiket, és aki megoldást keres problémáikra és panaszaikra.
E "mikrokommunikációk” mindegyike alkalmat ad a polgárok és az intézmények közötti bizalom építésére. E cél elérése érdekében továbbra is hozzájárulok az intézményekkel történő építő jellegű párbeszédekhez és felhívom figyelmüket a problémákra azért, hogy javíthassák teljesítményüket.
Az, ahogyan egy közigazgatás a panaszokra reagál, kulcsfontosságú fokmérője annak, hogy mennyire polgárközpontú. Mialatt sok területen javulás történt, addig 2006-ban sajnálatos módon megnőtt az olyan esetek aránya, amelyeket kritikai észrevétellel kellett zárnom.
Ezt mindenkinek fontolóra kellene vennie, aki jobb kapcsolatokat szeretne az EU és polgárai között. A panaszok alkalmat adnak arra, hogy rendbe tegyük a dolgokat és megmutassuk, hogy az érintett intézmény komolyan tiszteli a polgárok jó közigazgatáshoz való alapvető jogát.
Nem vagyok biztos abban, hogy a polgárok könnyen össze tudják egyeztetni az intézmények által gyakran tett nyilatkozatokat, amelyek szerint "a polgárokhoz közelebb” kívánnak kerülni és "megközelíthetőbbé” válni, azzal a ténnyel, hogy ugyanazoknak az intézményeknek gyakran nem sikerül foglalkozni az ombudsman által annak érdekében kínált lehetőségekkel, hogy javítsák kapcsolataikat és növeljék az átláthatóságot. Azonban számos jel határozottan arra ösztönöz, hogy ebben az évben, 2007-ben sokkal szívesebben foglalkoznak a vizsgálataim által kínált lehetőségekkel a panaszok megoldása érdekében.
Az ilyen együttműködés nélkülözhetetlen, mert az ombudsman egyedül nem ér célt. Első osztályú közigazgatás biztosítása olyan feladat, amellyel az EU intézményekkel együttesen kell megbirkózni. Az ígéretek teljesítése, megfelelő helyreállító mechanizmusok biztosítása, a hibákból történő tanulás, a nyílt munkavégzés és a nyilvános vizsgálatok engedélyezése - ezek a bizalom építésének létfontosságú "eszközei”.
Ugyanígy az európai ombudsmannak is megegyezés szerint és szisztematikusan kell dolgoznia a nemzeti és regionális munkatársakkal annak biztosítása érdekében, hogy a polgárok jogait teljes mértékben tiszteletben tartsák szerte az Unióban. Végül az ombudsmannak továbbra is meg kell keresnie a polgárokat azért, hogy tudomást szerezzenek szolgáltatásairól.
A Parlament támogatásával és vezetésével továbbra is törekszem az elért eredményekre építeni azzal a céllal, hogy valóban megfeleljek intézményes hatáskörömnek úgy, hogy az Uniót közelebb viszem a polgárokhoz és "emberi arcot” adok az EU közigazgatásának.
Hölgyeim és uraim, az elnökök értekezlete egyhangú határozatot hozott, amelyet én továbbítok Önöknek, különösen a Tanácsot szólítom meg.
A bizottságnak az európai politikai pártok alapításáról szóló rendelet módosítására vonatkozó javaslatának mérlegelésekor az Állandó Képviselők Bizottsága tegnap úgy határozott, hogy két részre szedi a bizottság javaslatát, és a költségvetési rendelet szükséges módosításait külön jogalkotási aktusban fogadja el, amelyet a költségvetési rendelet módosításaira vonatkozó jogalapon hoznak létre.
Ez azt jelentené, hogy a jogalkotási folyamatot kivennék a parlamenti együttdöntés köréből és a bizottságnak a saját meggyőződésével ellentétben új javaslatot kellene benyújtania, miközben az is lényeges lenne, vagy legalábbis tanácsos lenne, hogy kikérje a Számvevőszék véleményét.
Az Európai Parlament felhívja a Tanácsot határozatának felülvizsgálatára. A politikai pártokról szóló rendelet bizottság által javasolt módosításai szükségesek ahhoz, hogy úrrá legyünk az alkalmazása során felmerült gyakorlati nehézségeken. Azt is lehetővé tennék, hogy folytatódjon a politikai alapítványok európai szintű fejlődésének támogatása, amelyek fontos szerepet játszanak a politikai folyamatok nyilvános vizsgálatra történő megnyitásában. Ezért nagyon fontos, hogy a javasolt rendelet nagyon hamar hatályba lépjen.
Október 22-én, az Alkotmányügyi Bizottság elfogadott egy jelentést, amely azt mondta ki, hogy készek egyezkedni a Tanáccsal annak érdekében, hogy a javasolt rendelet gyors elfogadását előkészítsék.
Ezeket az erőfeszítéseket akadályozta az, hogy az állandó képviselők két részre szedték ezt az eszközt. Ez jogilag szükségtelen, tönkreteszi a bizottság kezdeményezési jogát, megnyirbálja a Parlament jogait és valószínűleg jelentős késedelmeket okoz.
Az elnökök értekezlete nevében felkérem a Tanácsot, hogy miniszteri szinten buktassa meg az állandó képviselők határozatát.
az Alkotmányügyi Bizottság elnöke. - (DE) Rendkívül hálás vagyok Önnek ezért a bejelentésért, elnök úr, valamint az elnökök értekezletének is. Komoly probléma, amikor az Európai Parlamentet - az emberek európai szintű kamaráját - kizárják az európai politikai pártokról szóló rendeletet érintő jogalkotási folyamatból. Ez valóban egy olyan téma, amely mindegyikünket érint itt, bármilyen párthoz tartozzunk is. Elképzelhetetlen, hogy bizonyos pénzügyi minisztériumok hivatalnoki kara, majd a kormányuk döntsön ebben a kérdésben és nem pedig az EU emberek képviseletében eljáró gyűlése. Ezt meg kellene védenünk! A 2008-as költségvetésre tekintettel hadd mondjam el, hogy a nemzeti kormányoknak olyan kéréseik vannak, amelyeknek csak velünk együtt tudnak eleget tenni. Amikor a 2008-as költségvetéssel foglalkozunk, ennek a Parlamentnek emlékeznie kéne arra, hogy a Tanács mit határozott tegnap az európai politikai pártokról szóló rendelettel kapcsolatban. Köszönöm bejelentését. Nem látjuk még az ügy végét.
a bizottság alelnöke. - Elnök úr, mivel a Ház érteni fog abból, amit mondott, a Coreper úgy határozott, hogy két jogi eszközre szedi a bizottság javaslatát: egy rendeletre a 199. cikk szerint, amelyre az együttdöntés vonatkozik a politikai alapítványokat és kampányokat érintően, és egy másik rendeletre a 279. cikk szerint, amely a Parlament és a Számvevőszék egyszerű tanácskozását jelenti a pénzügyi korlátozásokat érintően.
A bizottság a javaslatának két részre osztását alapos jogi okokból, de politikai okokból is ellenezte. A határozat bizonytalanságot mutat az ütemezést illetően, amikor azt akarjuk, hogy a javaslat ez év vége előtt lépjen hatályba annak érdekében, hogy az alapítványok 2009 előtt teljesen működhessenek. Ez az egész gondolat állt a javaslat mögött. Mi is úgy gondoljuk, hogy a teljes javaslatot együttdöntéssel kellene jóváhagyni, a Szerződés 199. cikke szerint. Ezért sajnáljuk, hogy a Coreper a bizottság akarata ellenére úgy határozott, hogy egy olyan kérdésben csökkenti a Parlament szerepét, amely bizalmasan a Parlament ügyeihez kapcsolódik, nevezetesen a politikai pártok finanszírozásában.
Csak 36 órával azután, hogy az Alkotmányügyi bizottság nagyon nagy többséggel jóváhagyta a bizottság javaslatát, a Coreper olyan útvonal követése mellett döntött, amely eltért a bizottság és a Parlament útvonalától.
Azonban remélem, hogy a célállomásunk ugyanaz marad: a javaslatunk lényegi részének jóváhagyása ez év vége előtt.
Hölgyeim és uraim, még egy bejelentést kell tennem, mielőtt a költségvetésre rátérünk. A ma reggeli ülésén - október 25., csütörtök - az elnökök értekezlete egyhangúlag kiválasztotta a Szaharov-díj nyertesét. Az értekezlet úgy határozott, hogy a régen elfeledett darfúri áldozatok melletti elkötelezettségéért a díjat Salih Mahmoud Osmannak ítéli oda.
Több mint 20 éve Osman úr, emberi jogi ügyvéd és a Szudáni Kínzásellenes Szervezet tagja a darfúri konfliktus számtalan áldozatát védi, akiket önkényesen börtönöztek be, elűztek otthonaikból és kínoztak, vagy akik halálbüntetés előtt álltak. Képviselői helye a szudáni parlamentben lehetővé teszi számára, hogy az ügyeikre ráirányítsa a nemzetközi közösség figyelmét, jóllehet néha nagy személyes áldozatot hozva.
Osman úr a párbeszéd és az igazság védelmezője az erőszakkal és az önkényuralommal szemben. Demokrácia nélkül nem lehet igazságszolgáltatás. Azzal, hogy a Szaharov-díjat Salih Mahmoud Osmannak ítélték oda, az Európai Parlament támogatni szeretné e bátor ember munkáját, aki Darfúr hangja lett, és rajta keresztül támogatni a szudáni jogállam létrehozatalát.
Emellett szeretném tájékoztatni Önöket, hogy az elnökök értekezlete egyetértett abban, hogy át kell gondolnunk, mi lenne a tiszteletadás megfelelő módja a meggyilkolt orosz újságírónőnek, Anna Politkovskaya-nak, és ...
... az elnökök értekezlete a következő ülésén fog dönteni a tiszteletadás formájáról.
Nagy örömömre szolgál, hogy a Tádzsik Köztársaság parlamentjének, a Majlisi Oli képviselőinek küldöttségét köszönthetem, akik a karzaton foglalnak helyet.
A küldöttség tagjai az Európai Parlament és a Majlisi Oli közötti harmadik interparlamentáris találkozó keretében jöttek el Strasbourgba az európai képviselőtársaikkal folytatandó beszélgetésre. Ez az első alkalom, hogy az interparlamentáris találkozó itt Strasbourgban zajlik.
Makhkamboy Azimovich Makhmudov úr, a küldöttség vezetője Nosir Yusupovich Salimov úrral és Gulkhoja Gangibekov úrral érkezett.
Remélem, hogy a küldöttség továbbra is kellemesen fogja érezni magát az Európai Unióban és látogatásuk sikeres lesz.
1. Az Európai Unió általános költségvetése - 2008-as költségvetési év (szavazás)
Elnök úr, a szavazás megkezdése előtt a következő bejelentést szeretném tenni.
Amint tudja, a Költségvetési Bizottság a 2008-as költségvetési tervezet több mint 1 600 módosítására szavazott. Szükségszerűen van néhány szakmai kiigazítás, amelyet ezennel kérem, hogy bocsássanak szavazásra a plenáris ülésen.
A szavazás után a Költségvetési Bizottság kérelmet adott ki a következő négy módosítás újbóli előterjesztésére:
990. sz. módosítás: + 1,53 millió euró a 16 03 04. soron, csak kötelezettségvállalási előirányzatok;
24. sz. módosítás: a 15 05 55. soron, csak kötelezettségvállalási előirányzatok, tartalék és megjegyzések a 938. sz. módosítás szerint;
989. sz. módosítás: + 1 millió euró a 16 03 02. soron, kötelezettségvállalási előirányzatok, és + 1 millió euró a kifizetési előirányzatokban;
1043. sz. módosítás: + 1 millió euró a 15 06 06. soron, kötelezettségvállalási előirányzatok, és + 1 millió euró a kifizetési előirányzatokban, plusz további megjegyzések a 25. sz. módosításból, 1 millió euró számadattal 1,5 millió euró helyett.
Ezekkel a szakmai változtatásokkal és részletezésekkel foglalkoztak és hagyták őket jóvá a Költségvetési Bizottság 2007. október 11-ei ülésén.
A Frontexet illetően szakmai hibát azonosítottak a bizottsági szavazást követően a megjegyzésekre vonatkozóan. A megjegyzések helyes módosítását az 1133. sz. módosítás tartalmazza, amelyet a szavazási listához csatoltak.
Végül a 634. sz. módosításban elfogadott megjegyzések nem jelennek meg az 1018. sz. módosításban a 15 02 02 05. költségvetési soron; a 934. sz. módosításban a 09 06 01. költségvetési soron; a 938. sz. módosításban a 15 05 55. költségvetési soron, és a 940. sz. módosításban a 17 02 02. költségvetési soron. Valamint a 09 03 03. költségvetési soron, a kötelezettségvállalási előirányzatok helyes adata 5 kell, hogy legyen és a kifizetési előirányzatok 4,85.
Felkérem az ülést támogató szolgálatot, hogy tegye meg a szükséges javításokat a jegyzőkönyvben.
Ezen felül egy megbeszélést tartottunk tegnap a koordinátorok ülésén és a döntéseik szerint javaslom, hogy a 752. sz. módosítást utasítsák el és a 610. sz. módosításra szavazzanak a 16 02 02. soron (multimédiás intézkedések), de a tartalékot vegyék el a 752. sz. módosításból, továbbá utasítsák el a 1044. sz. módosítást és szavazzanak a 32. sz. módosításra a 16 02 03. soron.
(FI)Elnök úr, ami a 878. sz. módosítást illeti, a kísérleti projektekkel van kapcsolatban és elfogadták. Általános egyetértés volt a bizottságban, hogy a 822. sz. módosítás változtatásait tegyük hozzá az indokolásokhoz. Ezek egyébként megegyeznek, de egy kis változtatást tettek a 822. sz. módosításban az előző módosítás indokolásaihoz képest, és azt javaslom, hogy a 822. sz. módosítás esetében csak az indokolásokra szavazhassunk.
Köszönöm, Virrankoski úr. Elmondták nekem, hogy valóban ez a szándék, de De Keyser asszony ismét szót kér.
(FR) Elnök úr, egy kissé nyugtalan vagyok, mert úgy látom, hogy a 231. sz. módosításban egy európai alapítványra szavaztunk a "szerető és munkahelyi körülmények” javítása érdekében. Kétségtelenül magyarázatra van szükség!
Elnök úr, szeretném javasolni, hogy mi csak tartalékokra szavazunk és én támogatom a tartalék megemelését, mert minden információnk megvan, amelyet kértünk.
Elnök úr, csak emlékeztetni szeretném a Házat, hogy ez az a módosítás, amely a speciális olimpia egyesített sportprogramjáról szól.
Elnök úr, a 15 05 55. sort azt hiszem, érintette a korábbi kijelentésem, ezért nem kell szavaznunk róla.
Azonban marad a tartalék kérdése, Virrankoski úr. Nem kell szavaznunk az első részről, de szavazni kell a második részről, amely a tartalék.
Elnök úr, a kijelentésemben azt mondtam, hogy "a 938. sz. módosításban levő tartalék és megjegyzések”.
Elnök úr, a 16 02 02. sorra vonatkozóan javaslom a 752. sz. módosítás elutasítását és a 610. sz. módosítás jóváhagyását, de vegyük át a tartalékot a 752. sz. módosításból. Ezért azt kérném, hogy először szavazzunk a 610. módosításra és aztán a 752. sz. módosításból származó tartalékra.
4. A felfüggesztett büntetések, alternatív szankciók és feltételes büntetések elismerése és felügyelete (szavazás)
előadó. - Elnök úr, csak egy szóbeli módosítást szeretnék javasolni a 2. sz. módosításomhoz a szöveg tisztázása érdekében.
Javaslom az "elfogadhatatlan” szó törlését. Így a szöveg ez lenne: "az európai uniós szerződésekben vagy a tagállami alkotmányokban megállapított alapvető jogok egyértelmű megsértésével”. A képviselőcsoportok már kaptak erről tájékoztatást.
előadó. - (DE) Elnök úr, egy kérésem van minden demokratikus gondolkodású ember nevében. Az Európai Parlament képviselői számára elfogadhatatlan, hogy "Európa rákjának” csúfolják őket, más szóval egy halálos betegség után nevezték el. Ez nem Budapesten történt, mint az az inzultus, amelyre Schulz úr utalt tegnap, hanem Brüsszelben. Ennek a Háznak a plenáris üléstermében elhangzott beszédében az Európai Parlament egyik képviselője az EU bírálóit rákként jellemezte. A szóban forgó képviselő Othmar Karas, az EEP képviselőcsoport alelnöke volt. A 2007. október 10-ei plenáris ülésen mondta ezt.
Ezen a ponton csak annyit mondok, hogy a parlamenti képviselőknek mindig példát kell mutatniuk szavaikat és tetteiket illetően.
(DE) Elnök úr, ezzel a módosítással kapcsolatban szeretnék pár szót mondani. Itt javítást kellett tennünk, és megkérem Schöpflin urat és a többi képviselőt, hogy szavazzák meg, mert az eredeti szövegben hiba volt. 1992 hibás évszám. Megtartanánk ezt a hibát az ajánlásban, ha nem szavaznánk meg Kacin úr módosítását. Kérem, szavazzuk meg ezt a módosítást.
előadó. - Elnök úr, szóbeli módosításom van a 29. sz. bekezdéshez, mert valamit ki kell törölni. Az angol verzióban a "mindkét egységével” szavakat ki kell törölni. Egyébként a megosztott szavazatoknak nem lenne értelme.
Elnök úr, a rend kedvéért, az eljárási szabályzat 166. cikke szerint szólalok fel, amely kimondja, hogy a képviselőnek először meg kell határoznia, hogy melyik szabályzatra utal. Én erre utalok.
Úgy tudom, hogy kikapcsolta Martin urat, mielőtt befejezhette volna, amit mondani akart. A tegnapi nappal kapcsolatban érvelt.
Tegnap Schulz úr egy hosszadalmas politikai kijelentést tett anélkül, hogy utalt volna arra a szabályzatra, amely értelmében felszólalt. Ezt az elnök megengedte, míg Martin urat kikapcsolta.
Azt hiszem, az itteni munkában részrehajlás és kivételező elv van, ahol az EU pártfogoltjai elmondhatják, amit akarnak, és azokat, akik nem pártfogoltak, kikapcsolják.
Ma én elnökölök, és mindig törekszem az eljárási szabályzat előírás szerinti alkalmazására.
(ES) Elnök úr, mielőtt továbbmegyünk a Cappato úr jelentéséről szóló szavazásra, szeretném kifejteni a Háznak, hogy a spanyol változatba hiba csúszott: az 1. bekezdés (b) pontjában, az utolsó előtti sorban az olvasható, hogy "kísérleti projektek végrehajtásával”, míg az autentikus változat az angol kell legyen, amelyben (EN) "lehetőségének felkutatásával” szerepel.
előadó. - (IT) Elnök úr, hölgyeim és uraim, először is szeretném megbocsátani Önöknek, amiért rosszul ejtik ki a nevemet, másodszor pedig a 4. sz. módosítással kapcsolatban azt szeretném javasolni, hogy csak a módosítás tényleges részének nevezhető részt, azaz csak az első részt kellene megtartani.
"mivel a Nemzetközi Kábítószer-ellenőrző Szerv állítása szerint az orvosi célú ópiumszármazékokból globális túlkínálat áll fenn”,
(IT) Elnök úr, hölgyeim és uraim, a módosításnak itt kellene végződnie, ha nincs ellenvetés, akkor támogatjuk.
előadó. - (IT) Elnök úr, hölgyeim és uraim, bocsánatot kérek, ismét csak egy adatszerű cseréről van szó, amikor az afgán törvényt idézik, a törvény megfelelő szövegezését pótolni kellene:
'mivel az afgán alkotmány kimondja, hogy "az államnak meg kell akadályoznia a kábítószerek minden fajta termesztését és tiltott kereskedelmét” és mivel Afganisztán 2005. évi kábítószer-ellenes törvénye támogatja a szabályozott anyagok lehetségesen engedélyezett termelését és kereskedelmét Afganisztánban;'
írásban. - Ellenezzük az EU költségvetésének további bővítését, amely már ma is túl nagy, a források nagy része rossz célra megy el. Mostanában úgy tűnik, hogy az Unió új céljai és az EU által történő finanszírozás iránti igény ellentétes.
Ez azt jelenti, hogy a tagállamoknak új igényük van a kifizetésekre, de azt is, hogy az új forrásokat olyan rendszerbe utalják, amely bürokratikus, nem hatékony és bonyolult. Ma túlságosan az ipari mezőgazdaságra, a külpolitikára és a katonai projektekre összpontosítanak, és nem eléggé a környezetre és a szociális projektekre. Azonban sok kívánatos kezdeményezés van, amelyet a költségvetésből finanszíroznak, és támogatjuk a meglévő eszközök elfogadható változtatásait. Úgy döntöttünk, hogy támogatjuk a konkrét 945. sz. módosítást, mivel többek között kiterjed a palesztin segélyre, bár a módosításnak voltak más aspektusai, amelyeket nem hagytunk jóvá.
írásban. - Teljesen ellenzem, hogy európai forrásokat használjanak fel az Európai Unióban dohány termesztésére. Félmillió EU polgár hal meg fölöslegesen minden évben dohányfüggőség miatt. Nem támogathatjuk tovább a dohánytermesztést az EU-ban.
Írásban. - (SV) Úgy döntöttem, hogy a lehető legnagyobb mértékben a Tanács 2008-as költségvetési tervezetére szavazok, és így a kiadások Európai Parlament által javasolt összes emelése ellen. Rendkívül sajnálatos, hogy a Parlament Galileot a közösségi költségvetésből kívánja finanszírozni. Ha kitudódik, hogy a magánbefektetők jövedelmezőségi problémák miatt kihátrálnak, akkor az EU-nak vállalnia kell a következményeket és abbahagyni a projektet, vagy lehetővé tenni az érdeklődő tagállamoknak, hogy csatlakozzanak, ahogy az a Boeinggel történt. Részt vettem a dohánytermesztők és a bortermelés támogatásának megszüntetésével kapcsolatos kérdésben is, és csak sajnálni tudom, hogy a Parlament nem áll készen arra, hogy ezeket a javaslatokat támogassa.
(HU) Köszönöm szépen, elnök úr! Természetesen nincs tökéletes költségvetés, de azért törekednünk kell a közpénzek méltányos és jövőorientált elköltésére. Az uniós költségvetés jelentős része sajnos még mindig a múltbeli állapotok konzerválására megy el. Ezért is fontos, hogy valamennyi pénz a jövőre, a kutatásra, a fejlesztésre, a tudományra is jusson. Az Európai Technológiai Intézet támogatása egyelőre megoldatlan, mert a bizottság áthidaló javaslatot tett maximum 308 millió euró folyósítására. Kiváló kutatási eredményeivel, a klímaváltozás elleni küzdelemben elért tudományos felkészültségével Budapest ideális székhelye lenne az Európai Technológiai Intézetnek. Ezért is szorgalmazom, hogy oldjuk meg a finanszírozás kérdését. Egy méreteiben szerény, takarékos, szellemi bázisát tekintve annál igényesebb intézetnek kínálunk mi, magyarok megfelelő helyszínt.
(LT) Ma befejeztük az EU 2008-as költségvetésének első olvasását és megszavaztuk. A költségvetés szerint több mint 129 milliárd eurót határoztak meg kötelezettségvállalásra és több mint 124 milliárd eurót kifizetésekre 2008-ban.
Az Európai Bizottság javaslatához képest szeretnék a kifizetésekre meghatározott összegeket a következő évben az Európai Unió bruttó nemzeti jövedelmének 0,97%-áról 0,99%-ára emelni.
Szeretném kiemelni, hogy ez az emelés teljesen indokolt és olyan fontos projektekhez kapcsolódik, mint a Galileo műholdas navigációs rendszer és az Európai Technológiai Intézet projektje.
Véleményem szerint nagyon fontos a további források allokációja a koszovói és palesztin elkötelezettségünkre - azaz a negyedik kategória, "Az EU mint globális szereplő” megvalósítására.
írásban. - (NL) Az EU költségvetésének mindkét előadója, Virrankoski úr és Itälä úr jogosan vettek némileg kritikus irányvonalat a 2008-as összeg emelése kapcsán. Szeretném elmondani véleményemet ezzel kapcsolatban.
Sajnos az Európai Parlament túl sok esetben dönt úgy mostanában, hogy több pénzt költsön. Ezért van gondom a Virrankoski-jelentés 2. és 4. bekezdésével. Ez nem megfelelő egy olyan Európai Unióban, amely azokra a területekre kíván összpontosítani, amelyekből előny származik, a fő feladatokra.
Végül további probléma a Szocialista Csoport 2. sz. módosítása, amely megnehezíti a Virrankoski-jelentés jóváhagyását. A módosítás azt javasolja, hogy a Parlament álláspontja terjedjen ki a szexuális és reproduktív jogokra. Azonban ezek nem zárják ki az abortus provocatust (művi terhességmegszakítás). Ezért a "szexuális és reproduktív jogok” kifejezés helytelen.
írásban. - (SV) A mai napon mi, a svéd szociáldemokraták a 2008-as EU költségvetésre szavaztunk.
Úgy gondoljuk, hogy az elfogadott javaslat jó kompromisszum volt és még ha bizonyos szempontból kudarcot is vallottunk, mi teljes mértékben támogatjuk a javaslatot.
Megszavaztuk, hogy csökkentsék a mezőgazdaságnak adott exporttámogatásokat, de úgy gondoljuk, hogy ésszerűtlen, ha a támogatás teljes és azonnali visszavonására szavazunk.
A dohánytermelők további támogatását sem szavaztuk meg, és megszavaztuk a strasbourgi parlamenti ülések számának korlátozását.
Ami a Daphne programot illeti (a gyermekek, a fiatalok és a nők védelme az erőszak ellen), mi arra szavaztunk, hogy az előirányzatot emeljék meg a bizottság javaslata alapján tett szintig. Annak ellenére, hogy készek voltunk megszavazni további finanszírozást, nem volt lehetőségünk erre, mert a módosítást sosem bocsátották szavazásra.
Virrankoski úr jelentésében mi, svéd szociáldemokraták nem szavaztunk meg egy módosítást, amely többek között felszólította a bizottságot annak biztosítására, hogy egyik termelő se kapjon évente 50 000 eurónál magasabb összeget az EU közvetlen támogatásaként. Ez folyamatos vita, ezért mi egyetértünk a javaslat szellemével, de nem tartjuk helyénvalónak sem pontos összeg, sem pedig konkrét feltételek meghatározását ebben a pillanatban.
írásban. - (PT) Mint ahogy kiemeltük, bár olyan szempontokat tartalmaz, amelyek javítják a Tanács és a bizottság javaslatát, végül a 2008-as általános költségvetés-tervezet, amelyet az EP első olvasásra jóváhagyott, nincs összhangban azzal, amiben 2008-ra vonatkozóan megegyeztek a 2007-2013-as többéves pénzügyi keretben.
Ugyanakkor, mivel megszorításokat tettek az EU költségvetésével kapcsolatban, a prioritásait úgy határozták meg, hogy azok versenypolitika (amire példa a strukturális politika fokozatos torzulása, ezáltal a lisszaboni stratégia rendelkezésére bocsátják), valamint a "belső biztonság és a határt átlépő személyforgalom ellenőrzése” és az EU külpolitikájának közösségivé tétele, ami a beavatkozást és a nemzetközi kapcsolatok militarizálását mozdítja elő.
Azonban az általunk előterjesztett javaslatok jóváhagyását figyelembe kellene venni, mint például:
A strukturális alapokra, a POSEI (Azori-szigetek és Madeira) és PROGRESS (a nemek közötti egyenlőség) programokra szánt összegek emelése;
támogatás a termelői szervezetek és más vidéki tevékenységek közötti együttműködés és a kis és családi gazdálkodások számára;
2 millió euró összegű emelés annak a programnak a javára, melynek célja a legtávolabbi területekről származó bizonyos halászati termékek értékesítése során felmerült járulékos költségek kompenzálása, ami 570 000 eurós összegű emelést jelent Madeira és az Azori-szigetek autonóm területek javára.
írásban. - (RO) Támogatom az Európai Unió költségvetését a jelenlegi formájában több okból is. Az 553 millió eurós csökkentést a mezőgazdaságban, amelyet a Tanács vitt véghez, nagyrészt helyreállították, és a bizottság adminisztratív forrásaira képzett tartalékot indokolják azok a késedelmek, amelyek az ágazati operatív programok és a vidékfejlesztési programok jóváhagyásában jelentkeztek. Az európai költségvetés második olvasásakor a Miniszterek Tanácsa ne csökkentse tovább a mezőgazdasági vagy strukturális alapokat.
Indokolatlan az az ülés elé benyújtott módosítás, amely szerint a termelők éves bevételét maximum 50000 euróra korlátozzák. Az ilyen mesterséges korlát megakadályozná, hogy a legjobb termelők jövedelmezően fejlesszék munkájukat. Ezenkívül ez a korlátozás közreműködne a mezőgazdasági munkák tönkretételében és az európai mezőgazdaság versenyképességének hanyatlásában. Ezért én elutasítottam az erről az intézkedésről rendelkező módosítást.
A 2008-as költségvetés abban a formában, amelyet ma elfogadunk, olyan költségvetés, amely az Európai Unió intézményeit elszámolásra kötelezi. Támogatom azt a javaslatot, hogy a bizottságnak kijelölt forrásokból helyezzünk át 49 millió eurót a tartalékba addig, amíg világos jelentést nyújt be a humánerőforrás-politikájával kapcsolatban, különösen az új munkatársaknak az Európai Unióhoz legújabban csatlakozott országokból - Romániából és Bulgáriából - történő toborzására vonatkozóan.
a bizottság tagja. - Elnök úr, az európai magántársaságok alapszabálya rendszeresen szerepel az Európai Parlament napirendjén és, amint tudják, a Jogi Bizottságén is. Az ezeken a vitákon előadott többféle érv bebizonyította, hogy az európai magántársaságok alapszabálya javára válhat a kis- és középvállalkozásoknak, és mindig is támogatták az érdekeltekkel folytatott konzultáció elképzelését.
A bizottság felismeri, hogy a keretszabályt át kell dolgozni ahhoz, hogy a kkv-k a legjobban ki tudják aknázni az egyre inkább integrált európai piacokat. A kkv-k számára meg kell könnyítenünk és olcsóbbá kell tennünk a határokon átnyúló üzletvezetést. Fontos olyan intézkedéseket hozni, amelyek segíteni fogják ezeket a cégeket abban, hogy teljesen learassák az egységes piac előnyeit.
A kis- és középvállalkozások növekedése elengedhetetlen, ahogy azt mindannyian tudjuk, az európai gazdaság versenyképessége miatt, és a bizottság láthatja, hogy egy európai magántársaságok alapszabálya elősegíthetné a kis vállalkozások országhatárokon kívüli terjeszkedését. Ezért egy opció biztosításával több esélyük lenne a társaságoknak anélkül, hogy további terheket rónánk ki rájuk.
Nagyban csökkentené a megfelelési költségeket azoknak a cégeknek, amelyek több tagországban kívánnak működni. Ha ezt el tudjuk érni, akkor a kkv-k könnyebben hozzáférhetnek az új piacokhoz. A bizottság ezért tudatában van annak, hogy mennyire fontos az európai magántársaságok alapszabálya az Európai Unió tagországainak és az európai vállalkozásoknak.
Biztosíthatom Önöket, hogy a munkatársam, McCreevy biztos úr folytatja a jogalkotási javaslatot az európai magántársaságok alapszabályára vonatkozóan, amint azt 2007. október 3-án bejelentette a Jogi Bizottságnak. Ennek a javaslatnak legkésőbb 2008 közepéig készen kell lennie. Amint tudják, jelenleg további konzultációkat folytatunk a javaslat pontos formájára és tartalmára vonatkozóan, amelynek eredményeit aztán belefoglaljuk a hatásvizsgálatba, amelyet a következő év első hónapjaiban be kell fejezni. Munkatársam, McCreevy úr örömmel folytat Önökkel állandó párbeszédet, amint a javaslatot benyújtja.
a PPE-DE képviselőcsoport nevében. - (DE) Elnök úr, biztos asszony, hadd kezdjem azzal, hogy őszintén köszönetet mondjak az észrevételeiért, amelyek találóan átvezetnek az első pontomhoz, mégpedig az európai magántársaságok alapszabályához. Azt mondhatom, örülünk annak, hogy az elhúzódó nehézségek után a bizottság végül meggyőződött ennek a jogalkotási tervezetnek a szükségességéről, és hogy most már várhatóan megkapjuk. A Parlament érdeme, hogy ez lehetővé vált arra az erős nyomásra, amelyet mi gyakoroltunk. Bárhogy legyen is, mi csak teljes szívből örülhetünk a végeredménynek.
Azonban egy második ponttal is szeretnék foglalkozni, amelyre a mai állásfoglalás is utal, és amellyel kapcsolatban nem vagyunk megelégedve azzal, ahogyan a dolgok alakultak. Itt a tizennegyedik társasági jogi irányelvre utalok a társaságok székhelyének áthelyezésével kapcsolatban, azzal a hellyel, ahova a társaságok be vannak jegyezve. Sok éve az Európai Bizottság azt tervezi, hogy bezárja ezt a kiskaput a társasági törvényben. Most már tudjuk, hogy ezt többé-kevésbé eltörölték a jogalkotási programból, legalábbis ami az Európai Bizottságot illeti, és hogy a kiskapu így továbbra is nyitva áll.
Hadd emeljem ki ezen a ponton, hogy a politikai képviselőcsoportom legalább - és úgy hiszem, hogy a Jogi Bizottság döntő többsége is, legalábbis a legutóbbi évek tanácskozásainak hangneme alapján, továbbá a Ház mint olyan többsége - mindig is azon a véleményen volt, hogy ezt a kiskaput be kell zárni és hogy a tizennegyedik társasági jogi irányelv kényszerűség.
Ez nem további bürokrácia és új társasági kötelezettségek kérdése. Ez egyszerűen arról szól, hogy a társaságoknak adjuk meg azt a lehetőséget, amelyet ígértünk a Szerződésben, hogy szabadon mozoghatnak az Európai Unión belül és bármelyik tagországban megalakulhatnak. Úgy hallottuk, hogy az egyik ok, amiért az Európai Bizottság képtelennek érezte, hogy előrébb lépjen ebben a kérdésben és javaslatot nyújtson be, az a nézete volt, hogy az egyesülésre vonatkozó meglévő rendeletek és más rendelkezések elegendőek ahhoz, hogy biztosítsák a társaságok mobilitását.
Csak azt mondhatom, hogy ha egy társaság nem tudja áthelyezni székhelyét az egységes piacon belül, csak akkor, ha egy új társaságot alapít egy másik országban és aztán egyesül vele, akkor a meglévő szabályok aligha példaszerűek a túlzott bürokrácia elkerülésére vagy a költségek csökkentésére. Az ideális az lenne, ha lenne egy szilárd másodlagos joganyag, amely garantálja a társaságok jogát, hogy gyakorlatban is gyakorolják azt a szabadságukat, amelyet az egységes piac elméletben kínál nekik.
Az egyik érv, amelyet előterjesztettek a status quo érdekében, az az, hogy az Európai Bíróság múltbéli döntései nagymértékben liberalizálták a társasági jogot bármelyik esetben. Ez kétségtelenül igaz, de az Európai Bíróság ezeket a döntéseket kizárólag azért hozza, hogy elősegítse az elsődleges joganyag teljes alkalmazását, egyszerűen azért, mert a másodlagos joganyag elfogadásáért felelős jogalkotó szervek, mégpedig a Parlament és a Tanács - bár az Európai Bizottságtól függünk - nem képes életbe léptetni olyan szilárd másodlagos joganyagot, amely ténylegesen garantálná az egységes piacot létrehozó Szerződés rendelkezéseiben foglalt szabadságjogokat.
A Parlament ezért ragaszkodik ahhoz az álláspontjához, hogy a bizottság kizárólagos kezdeményezési joga arra kötelezi őt, hogy megfelelő időben javaslatot nyújtson be a tizennegyedik társasági jogi irányelvvel kapcsolatban. Felkérjük a bizottságot, hogy újra gondolja át, hogy a tizennegyedik irányelvet, amely már iktatva van a bizottság hivatalaiban, az elkövetkezendő években bele lehet-e foglalni a jogalkotó programba.
Ha ez nem történik meg, akkor a Parlament fenntartja a jogot - ahogyan ezt az álláspontunk világosan kifejezi -, hogy idézze a Szerződés 192. cikkét és jelentést nyújtson be a saját kezdeményezéséről jogalkotási javaslat kérése céljából. És míg a társasági jog témájánál vagyunk, hadd ragadjam meg ezt a megfelelő alkalmat arra, hogy néhány szót szóljak a bizottság társasági jog egyszerűsítésével kapcsolatos legutóbbi közléséről. Az állásfoglalás közvetlenül nem foglalkozik a kommunikációval, de tematikus kapcsolat van a kettő között.
Úgy hiszem, hogy mi a Parlamentben egyetértünk abban, hogy nem támogatjuk a fennálló közösségi jog és gyakorlat - a közösségi vívmányok - lényegi részének pusztulását az egyszerűsítést célzó intézkedések következményeképpen. Vagyis teljes irányelvek törléséről, véleményem szerint, nem lehet szó. Olyan intézkedéseket támogathatunk, amelyek célja a társaságok tehermentesítése, a bürokratikus és statisztikai kötelezettségek minimalizálása, a társaságok felszabadítása az alól a követelmény alól, hogy minden olyan apró adatot közzétegyenek, amely a mérlegükben megjelenik, de amely valójában egészen jelentéktelen. Úgy hiszem, hogy lehetőség van itt arra, hogy szorosan együttműködjünk a bizottsággal a társasági jog javítása érdekében.
Egy másik dolog, ami meglepett, amikor a bizottság dokumentációját olvastam ebben a témában, az volt, hogy vannak bizonyos törvények, amelyeket elrendeltünk - egy példa az átláthatósági irányelv, amelyet a Sarbanes-Oxley törvény létrejöttekor fogadtak el - és néhány olyan rendelkezést tartalmaznak, amely most felveti azt a kérdést, hogy miért nem vizsgálják felül őket egyszerűsítési törekvés részeként. Azt is szívesen venném, ha a bizottság tovább vizsgálná ezt az ügyet, mivel egy ilyen felülvizsgálat hasonlóképpen segítené a társasági jog jobbá tételét.
a PSE nevében. - (ES) Elnök úr, Lehne úr lényegében elmondta a Jogi Bizottság tagjainak nézetét. Az Európai Néppárt képviselőcsoport nevében tette, és nekem az Európai Szocialista Párt képviselőcsoportja nevében kell így tennem.
Jelenleg az aggodalmunkat az képezi, ahogyan Lehne úr mondta, hogy túl erősen támaszkodunk a jog bírósági fejlesztésében, vagyis a Bíróság joggyakorlatán keresztül történő fejlesztésben. A Bíróság joggyakorlata betölti azt a hézagot, amelyet az Európai Unió másodlagos joganyaga hagyott, de nincs másodlagos joganyagunk. A szerződések nagyon általános jellegűek és bizonyos területekre vonatkozóan rendelkeznek, és többféle értelmezésre adnak alkalmat, és jelenleg nem segítik elő a belső piac létrehozását.
Javaslataink kétirányúak, ahogyan azt Lehne úr kiemelte, először támogatják a bizottság által tett ajánlatot, hogy javaslatot nyújtsanak be az európai magántársaságokról szóló irányelvre, ami nyilvánvalóan sokat tenne az Európai Unión belüli szabad mozgás megteremtésének segítésében, és másodsorban megpróbálják folytatni a nyomást a társasági jog terén egy új irányelv, a tizennegyedik sürgetése révén, amely végül kiegészíthetné azokat a rendelkezéseket.
Osztom Lehne úr aggodalmát, hogy ha nem fogadjuk el a társaságok központi irodájának áthelyezésére vonatkozó rendelkezéseket, akkor valójában jogi kiskaput hagynánk nyitva, mert az egyesülés más téma, és nem esik teljesen ebbe a kategóriába. Reméljük, hogy a bizottság bele tudja foglalni ezeket a tevékenységeket a munkaprogramjába.
Először is remélem, hogy 2008 során és ha lehetséges, június 30-a előtt az irányelvre vonatkozó javaslatot, az európai magántársaságok alapokmányáról szóló irányelvet előterjesztik, és másodszor remélni lehet, hogy a bizottság nem mond le a társasági jog olyan területeken történő fejlesztésének folytatására vonatkozó elképzeléséről, mint a letelepedés szabadsága és a társaságok székhelyének változása.
a bizottság tagja. - Elnök úr, engedje meg, hogy mindkét kérdésre válaszoljak.
Az elsőre adott válasz, azt hiszem, egyértelmű. A másodikra adott válaszban, ami a tizennegyedik társasági jogi irányelvre vonatkozik, azt javasoltuk, hogy a mobilitás javításának további eszköze lehetne egy olyan irányelv, amely meghatározza a székhelyek áthelyezésére vonatkozó feltételeket az Európai Unióban. Az irányelv valószínű hozzáadott értékével kapcsolatos gazdasági elemzés eredményei nem voltak meggyőzőek; a társaságoknak már van jogi eszközük a határon túli áthelyezés megvalósítására. Már számos társaság áthelyezte székhelyét az európai társasági alapokmány által kínált lehetőségek felhasználásával.
Hamarosan a határon átnyúló egyesülésekre vonatkozó irányelv, amely decemberben lép hatályba, minden korlátozott felelősségű társaságnak, beleértve a kkv-kat, megadja azt a lehetőséget, hogy áthelyezzék székhelyüket. Ezt úgy tehették meg, hogy leányvállalatot alapítottak abban a tagállamban, ahova át akartak költözni, és aztán a meglévő céget beolvasztották ebbe a leányvállalatba.
A bizottság véleménye szerint a tizennegyedik társasági jogi irányelv formájában létrejövő jogalkotási intézkedés csak akkor lehet indokolt, ha ez a keretszabályzat nem felel meg. Ezért McCreevy úr pillanatnyilag úgy döntött, hogy nem folytatja a tizennegyedik társasági jogi irányelvet, de természetesen újra közlöm vele az aggodalmaikat.
Állásfoglalásra irányuló indítványt kaptam az eljárási szabályzat 103. cikke (2) pontja szerint.
A következő pont Iránnal kapcsolatos hat állásfoglalásra irányuló indítványról szóló vita.
szerző. - (PL) Elnök úr, megint Iránról beszélünk. A Nemzetek Európájáért Unió Képviselőcsoportja által készített állásfoglalás társszerzője vagyok. Az iráni helyzet az emberi jogok megsértésének véget nem érő története. Az Európai Parlament rendszeresen visszatér erre a kérdésre, több áldozat neve és az emberi jogok megsértésének több példája hangzik el. Sajnálattal kell mondanom, hogy néhány politikus az Európai Unióban és néhány kormány kivételező szabályokat alkalmaz azáltal, hogy sokkal többet mondanak az emberi jogokról azokban az országokban, amelyekkel nincs kereskedelem, ahol nem lehet üzletet kötni. Olyan országok esetében, ahol gazdasági kapcsolatokat tartanak fenn, még nem hivatalosan is, anélkül, hogy bármit mondanának, csak pénzt keresnek, úgy tűnik, hogy az emberek halkabban beszélnek az emberi jogokról, suttogva. Jó, hogy az Európai Parlament nem suttog, amikor Iránról esik szó.
Abban a közös állásfoglalásban, amelyet ellenzünk, azt szeretnék kihangsúlyozni a politikai megoszláson kívül, hogy olyan új, konkrét és tragikus tényeket írunk össze, amelyek abban az országban a szemünk láttára zajló drámát szemléltetik. A világ közvéleményének figyelme valami másra összpontosul, bizonyos kísérletekre, hogy atomerőművet hozzanak létre abban az országban vagy az iráni elnök nyilvánvalóan antiszemita nyilatkozataira. Sajnos nem vesszük észre az emberi jogok megsértését abban az országban, ezért jó, hogy az Európai Parlament ma átgondolja ezt a kérdést.
szerző. - Elnök úr, ez nem az első alkalom, és attól tartok, hogy nem az utolsó, hogy a Házat felkérik, hogy az iráni helyzettel foglalkozzon. Azzal az országgal, amelynek az összes természeti erőforrása megvan ahhoz, hogy polgárainak irigylésre méltó életszínvonalat érjen el, sajnos mélyebbre süllyed a sötét középkorhoz hasonlító totalitárius kormányzás feneketlen mélységébe, ami polgárai emberi jogainak durva megsértését eredményezi, és azzal az Iránnal, amely egyre inkább elszigetelődik a világ többi részétől.
A barbár tettek további gyakorlása, mint a polgárok halálra kövezése, beleértve a nőket és gyerekeket, és a nők, valamint a politikát ellenzők jogainak el nem ismerése a civilizált élet szégyenfoltja. Minden nap a jelentések még több ártatlan polgár iráni hatóságok által történő letartóztatásáról, kínzásáról és megöléséről számolnak be.
Remélem, hogy ez nem kerül időbe, elnök úr. Mellesleg ezért beszélek angolul - hogy az emberek tolmácsolás nélkül megértsenek.
A szólás szabadsága és a sajtó szabadsága meglehetősen nem létezik abban az országban, és mindez azzal egy időben történik, hogy titkon atomfegyverek előállításán dolgoznak minden józan ész és nemzetközi tiltakozás ellenére.
Az iráni rezsim, amelyet elvakít a rövidlátó nacionalizmus és a szélsőséges vallási fanatizmus, olyan úton halad, amely csak konfrontációhoz és ebből eredő szenvedéshez vezethet, elsősorban a saját népe számára. Ezen állásfoglalásról szóló szavazás alkalmából hadd küldjünk még egyszer egy támogató üzenetet azoknak az irániaknak, akik a szabadságért és a demokráciáért harcolnak, és hadd hozzuk megint az iráni szélsőséges vezetők tudtára, hogy türelmünk gyorsan fogy az őrülten veszélyes viselkedésüknek köszönhetően.
Szeretném azzal befejezni, hogy néhány Egyesült Államokból származó jó hírt közlök munkatársaimmal, amelyeket épp most kaptam: az USA kormánya úgy döntött, hogy a Forradalmi Gárdát a terroristák listájára teszi.
szerző. - (PT) Elnök úr, biztos asszony, hölgyeim és uraim, ezen a héten örömmel hallhattuk, hogy az irodalmi Nobel-díj nyertese, Doris Lessing, aki, mint tudjuk, iráni származású, azt mondta, amit mi mindannyian gondolunk: "Utálom az iráni kormányt. Kegyetlen és gonosz kormány”. Doris Lessing azt is mondta, hogy az olaj miatt nem meri senki se bírálni az iráni kormányt. Azt hiszem, nem lehetett volna jobban igaza és nem mondhatta volna jobban.
Ez a megalkuvás politikája halálos, nem csak az iráni emberek érdekeinek, hanem mindenkinek, aki békét akar. E politika folytatása és az iráni rezsim terjeszkedő és fanatikus hajlamainak fűtése lesz a legnagyobb tragédia, amellyel a jövőben szembe fogunk nézni. Azt hiszem, ezzel mindannyiunknak tisztában kell lennie és meg kell változtatnunk ezt a politikát. Ha nem tesszük, akkor a jövő zord lesz, és csak azt szeretném mondani, elnök úr, hogy ez a Ház nagyon különleges köszöntést küldjön a Nobel-díj nyertesének a józan ítéletű szavaiért.
szerző. - (NL) Elnök úr, annak megállapításakor, hogy mi történik Iránban és Irán körül jelenleg, négy kérdést kell megvizsgálnunk. Elsősorban a megdöbbentő emberi jogi helyzetet, amely nem a demokrácián és emberi egyenlőségen, hanem az Isten akaratának sajátos értelmezésén alapuló rezsim eredményeként jött létre, amely feljogosítja mások bebörtönzésére, kínzására és megölésére.
Másodsorban a kormány arra tett kísérletét, hogy tömeges támogatottságot szerezzen, az erőszakos kisebbségi szerepe ellenére. Mesterségesen megpróbál a nemzeti büszkeséghez folyamodni. A büszkeség oka az atomenergia és talán még atomfegyverek birtoklása is, csakúgy, mint India, Pakisztán és Izrael, amelyek nem írták alá az atomsorompó-szerződést.
Harmadsorban a rezsimmel szembeni ellenállást. A mérsékelt ellenzéket is, amelyik egy kicsit kevésbé szigorú rendszert akar, ahogyan az az előző elnök alatt volt, valamint az iráni munkások és tanulók igazi demokratikus ellenzékét is és az értelmiségiekét is, akik külföldre menekültek.
Negyedsorban az amerikai fenyegetést, hogy ugyanazt a mintát fogják követni Iránban, mint Irakban és Afganisztánban, katonai invázióval vagy legalább bombázással. A külföldi ellenzék ilyen támadása ellentétes hatást érne el. Buzdítaná a hazafias érzést az irániak részéről, és a gyűlölt rendszer támogatásához és atomfegyvereihez rohannának segítségért, ha vannak.
A képviselőcsoportom nem támogatja sem a katonai inváziót a rezsim ellen, és önérdekből barátságra sem törekszik azzal a rezsimmel. Mutassunk szolidaritást az áldozatokkal és az ellenzékkel. A rezsimben semmilyen módon sem szabad azt a benyomást kelteni, hogy tárgyalni lehet az Európában száműzetésben levő ellenzék jogainak korlátozásáról, és nem szabad megengedni, hogy olyan állítással hírt terjesszen, hogy a demokratikus országok támogatják az igazságtalan uralkodását.
Teljesen eleget kellene tenni az Európai Bíróság döntésének, hogy vegyék le a terrorista szervezetek listájáról a Népi Mudzsaheddin szervezetet annak érdekében, hogy ez a szervezet és más ellenzéki képviselőcsoportok semmilyen jogi vagy pénzügyi akadályokba ne ütközzenek.
szerző. - (ES) Elnök úr, azt hiszem három tényező van - legalább három -, amely indokolja ezt a sürgetést.
Elsősorban, ahogyan azt már megjegyezték, az emberi jogi helyzet növekvő romlása. Másodsorban a rekordszámú kivégzések, nem csak számszerileg, hanem a kegyetlenséget is tekintve, amellyel végrehajtják őket. Mostanában több kivégzés van, mint 2007-ben összesen - 2007-ben 244 és 2006-ban 177. A harmadik tényező az az üldöztetés, amelyben az emberi jogi aktivista szervezetek, különösen a nők jogait védelmező szervezetek részesülnek.
Azt hiszem, mindez nem csak ezt az állásfoglalást indokolja, hanem, ahogyan az állásfoglalás kimondja, az ENSZ-közgyűlést is arra ösztönzi, hogy olyan állásfoglalást szavazzon meg, amely kifejezetten és fenntartás nélkül elutasítja az alapvető jogok megsértését Iránban. Már hosszú ideje ezt kérjük. Nem értjük, miért van ez a tartózkodás ezzel kapcsolatban, és remélem, hogy ez az állásfoglalás legalább segíteni fog abban, hogy néhány nézet megváltozzon.
szerző. - (PL) Elnök úr, a Korán, a muzulmánok szent könyve sok kiemelkedő szakértő szerint a szeretet könyve. De mi történik azokban az országokban, amelyek iszlám országoknak hívják magukat? Szélsőséges radikálisok vezetik őket. A egyetlen üzenet, amely kijön ezekből az országokból a külvilág, a muzulmán társak és a saját polgárai gyűlöletének üzenete. Ami a mai Iránban történik, teljesen elfogadhatatlan. Sok alkalommal már beszéltünk ebben az ülésteremben arról, hogy radikális intézkedéseket kell alkalmazni annak érdekében, hogy az emberi jogok megsértésének különféle fajtáját megakadályozzuk Iránban.
Különösen az borzasztó, ahogyan a halálbüntetést hajtják végre. A halálbüntetés megkövezéssel történő végrehajtása barbár, brutális és teljesen elfogadhatatlan valamennyi demokrácia számára. A halálbüntetés kiskorúakon történő végrehajtása, amelyet az egész demokratikus és civilizált világon tiltanak, továbbra is létezik Iránban, az iráni kormány és parlament ígéretei ellenére.
A gyűlölet további tettei bármilyen ellenállás ellen irányul - a polgárok nagyon kicsi belső ellenállása és az országon belüli és határain túli sokkal nagyobb és sokkal szervezettebb ellenállás ellen is. Az újságírók letartóztatása, a szólás szabadságának hiánya, a nyomtatás tilalma vagy a bebörtönzéssel vagy halállal fenyegető felszólalás olyan helyzet, amelyet semmiféleképpen sem fogadhatunk el. Mostanában úgy tűnik, hogy bármilyen fellebbezés majdnem túl késő. Olyan specifikusabb korlátozásokat kell kitalálnunk, amelyek arra kényszerítenék az iráni kormányt, hogy változtasson magatartásán.
a bizottság tagja. - Elnök úr, először is, mi a bizottságban üdvözöljük az Európai Parlamentnek ezt az új állásfoglalásra irányuló indítványát.
Elmondhatom, hogy mindannyian többször kifejeztük nagy aggodalmunkat az iráni emberi jogi helyzettel kapcsolatban - jómagam a napokban az ENSZ közgyűlésén, amelynek keretében találkoztam az iráni külügyminiszterrel, ahol ismét nagyon erősen hangsúlyoztam az összes tényt, amely ott zajlik.
El kell mondanom, hogy az alapvető emberi jogok tisztelete Iránban továbbra is komolyan romlott az utóbbi évben, és ezért támogatni fogjuk az ENSZ közgyűlés új állásfoglalását is az iráni emberi jogi helyzettel kapcsolatban, ahogyan azt minden évben tesszük, amelyet valószínűleg Kanada fog előterjeszteni.
szerző. - Elnök úr, engedjék meg, hogy azzal kezdjem, hogy részvétemet fejezzem ki a Karacsiban történt borzalmas bombatámadás áldozatai iránt. Együttérzésünk mindazoknak szól, akiket a drámai tett érintett.
Pakisztán olyan nemzet, amellyel nekünk Európában komolyan foglalkoznunk kell. Ez egy nagy kereskedő nemzet, emberek exportőre, nem kevésbé erre a kontinensre, és létfontosságú szövetséges a terrorizmus elleni küzdelemben. Ezért nagyon szomorú dolog, hogy 60 éves történelme során Pakisztán nem lett igazi demokrácia, de másrészről bátoríthat minket az, hogy teokrácia vagy állandó katonai diktatúra sem lett. Pakisztánban még egyszer lehetőség nyílik a demokráciára.
Várjuk a bíróság döntését az elnökválasztás jogszerűségéről. Felkérjük Musharraf elnököt, hogy fogadja el a döntést, ha ellene szól, de a pakisztániakat és világszerte az embereket is felkérem, hogy fogadják el a bíróság döntését, ha az elnök javára dönt. Úgy gondolom, ez az egyetlen kiindulási pont, amelyről előreléphetünk az országban.
A januári választással kapcsolatban remélem, hogy a kormány törekedni fog rá, és továbbra is készül a választásra, és lehetővé fogja tenni Benazir Bhutto asszony számára, hogy biztonságosan kampányoljon. Amikor ezt mondom, tudom, hogy arra célzunk, hogy a kormány állt a bombázás mögött; én nem hiszem, de biztosnak kell lennünk abban, hogy valamennyi jelölt biztonsága garantált és a kormány minden tőle telhetőt megtesz Benazir Bhutto asszony védelméért. Azt is hiszem, hogy Sharif urat vissza kellene engedni az országba és kampányolhasson, ha úgy kívánja, és az ő biztonságát is garantálni kell.
A katonaságnak a háttérben kellene maradnia a választási kampány teljes időszakában, és remélem, hogy január előtt - és igazán mielőtt a kampány elkezdődik - az elnök polgári ruhában jelenik meg és országában valóban civil kormány alakul. Ez a legjobb remény Pakisztán jövőjére, és ez a legjobb remény az Európa és Pakisztán közti kapcsolatokra: az, hogy demokratikusan választott parlamentet kapjunk januárban, az egyenruhát levetett elnökkel, civilben.
szerző. - (SV) Köszönöm, elnök úr. Először is, fájó szívvel kell mondanom, hogy hónapról hónapra itt a Parlamentben különböző állásfoglalásokról döntünk, mert a körülöttünk lévő világ ilyen nagy részeiben nem tisztelik a polgári szabadságot és jogokat, és megsértik az alapvető emberi jogokat. Ezt azért kell elmondanom, mert szerintem annyira borzasztó, hogy egyre csak folytatódik. Beszélünk róla itt a Parlamentben, beszélünk róla olyan sok összefüggésben, és még mindig folytatódik.
Ami Pakisztánt illeti, amely az éppen megvitatott állásfoglalás tárgya, azt szeretném mondani, hogy a GUE/NGL képviselőcsoport teljes egészében támogatja az állásfoglalást. Az állásfoglalás sok, nagyon indokolt felszólítást intéz a pakisztáni kormány felé. Mi, a körülötte levő világban, nem hallgathatunk a katonai rendszernek a társadalom minden területén jelentkező hatásáról és döntéshozó hatalmáról. A hatalmat polgári demokratikus kormánynak kell átadni. Minden önkéntes szervezetet és mindenkit támogatnunk kell, aki a demokratikus szabadságjogokért és a jogokért dolgozik. Szeretném különösen kihangsúlyozni az állásfoglalás 16. bekezdésének fontosságát. Abban a pontban a Parlament fokozott aggodalmát fejezi ki azzal kapcsolatban, hogy a pakisztáni nők nagy része nem tud részt venni a demokratikus folyamatban. Az embereket a katonai rendszer a vallás okán elnyomja Pakisztánban, de nem szabad elfelejtenünk azt az elnyomást, amelynek a pakisztáni nők nagy része van kitéve. A képviselőcsoportunk az egész állásfoglalást erősen támogatni kívánja. Köszönöm.
szerző. - (ES) Elnök úr, én is el szeretném mondani, hogy annak ellenére, hogy logikusan a helyzet megoldása a pakisztáni hatóságok fő kötelessége, nem szabadna elfelejtenünk, hogy az Európai Uniónak, és mindenek felett nekünk, a tagországoknak, nekünk, a tagállamoknak óriási a felelősségünk abban, hogy a helyzetet legalább ne súlyosbítsuk.
Ez arra a gyakorlatra vonatkozik, hogy továbbra is exportálnak, vagy exportálni akarnak fegyvereket Pakisztánba, ami szintén érthetetlen, mert nem fér össze a helyzet megoldására törekvő szándékkal.
Csak három példa: 2006-ban az Egyesült Királyság kormánya engedélyezte 15 000 fegyver exportálását a területre, beleértve Pakisztánt; Franciaország továbbra is rakétákat és radarokat akar eladni Pakisztánnak harci repülőgépek építéséhez, amelyeket Pakisztán állítólag Kínával fejleszt; és Németország is felelős jelentős mennyiségű lőszer, fegyver és más jellegű katonai felszerelés exportálásáért.
Azt hiszem, hogy e célból a pakisztáni helyzet megoldásának vágya nem fér össze az adott politikák szerint történő ellátásával. Ezért javaslom, és kérem kollégáimat, hogy támogassák azt a módosítást, amely a fegyverek és katonai felszerelések mindenféle exportjának felfüggesztésére törekszik addig, amíg garantálni lehet, hogy ezeket nem használják fel az emberi jogok megsértésére.
szerző. - Elnök úr, a múlt heti öngyilkos robbantás Karacsiban arra emlékeztetett minket, hogy Pakisztán milyen veszélyesen közel került az anarchiához. Az atommal felfegyverzett Pakisztán kilátása arra, hogy iszlám fanatikusok által irányított bűnös állam legyen, egész őszintén szólva ijesztő.
Nem vagyok Benazir Bhuttonak különösen rajongója, akinek a miniszterelnöki hivatali időszakát általános korrupció jellemezte, de végül is egy polgári irányítás alatt álló, demokratikus és világi hajlamú kormány mindig jobb, mint egy katonai diktatúra, amelyet ez esetben az iszlám csoportok és az afgán talibánhoz kötődő kapcsolatok hoztak hírbe. Musharraf elnök állítólag szövetségesünk a terrorháborúban, néha csodálkozom, hogy mennyire elkötelezettje a terrorizmus kiirtásának a saját országában.
Remélhetőleg Bhutto asszony visszatérése Pakisztánba lökést adhat az emberi jogoknak. Az egyik komoly probléma a vallási kisebbségek folyamatos elnyomása, beleértve a keresztényeket, a hindukat és az ahmadi vallású muzulmánokat. Ha a modernebb Pakisztán haladó szellemű vezetőjeként komolyan fogják venni, akkor biztosítania kell, hogy Pakisztán tisztelje az emberi jogi egyezmények szerinti nemzetközi kötelezettségeit.
De míg Pakisztán sok kihívással áll szemben, fel kell ismernünk, hogy bizonyos haladást tesznek előre néhány területen. A gazdaság továbbra is növekszik és Pakisztán bizalomépítő intézkedések mellett kötelezte el magát Indiával a Dzsammu és Kasmír körüli viták tekintetében.
Egy kérdés marad teljesen megválaszolatlanul: a pakisztáni kormány törvényesen hogyan száműzte azonnal Nawaz Sharif korábbi miniszterelnököt Szaúd-Arábiába, annak ellenére, hogy a legfelsőbb bíróság ítéletében engedélyt adott neki, hogy száműzetéséből visszatérjen Pakisztánba. A nemzetközi jog szerint hogyan tudja egy kormány száműzni egyik saját polgárát? Nawaz Sharifnek még döntő szerepe lehet a pakisztáni többpárti polgári demokratikus politika újbóli kialakításában.
a PPE-DE képviselőcsoport nevében. - (DE) Elnök úr, mélyrehatóan meg kell vizsgálnunk Pakisztánt. Ez egy zavaros történelmű, nagy és fontos ország. A pakisztáni államot mesterségesen hozták létre India muzulmán lakosainak hazájaként, és ezért iszlám öntudatú, amit most nem róhatunk fel neki. Ez volt többé-kevésbé eredeti létjogosultsága.
Ez nem azt jelenti, hogy nem kellene az iszlám szélsőségesek ellen küzdenünk, és maguk a pakisztániak valóban jelentős erőfeszítéseket szentelnek ennek a harcnak. Pakisztán fontos szövetséges volt Afganisztán szovjetek általi elfoglalásában, a kommunista Kínával való bánásmódban és a szovjetek hosszú próbálkozásaiban, hogy Indiában befolyást szerezzenek. Ez fontos stratégiai tényező volt a Nyugat számára.
Másrészről magától értetődik, hogy Pakisztánnak belső nehézségei vannak, amelyekről tudnunk kell: egy összetett és heterogén népességszerkezet etnikai és vallási értelemben, általános szegénység és természetesen a demokrácia és a jogállamiság erősítésének szükségessége. Az országnak nyilvánvalóan sok támogatást kell biztosítanunk ahhoz, hogy szabad választásokat és erősebb független igazságszolgáltatást hozzanak létre, és rá kell venni a katonai vezetést, hogy a hatalmat fokozatosan adják át a megválasztott politikusoknak. Legfőképp, ahogyan Charles Tannock mondta, biztatnunk kell Pakisztánt, hogy továbbra is folytassák a bizalomépítési folyamatot a szomszédos Indiával.
E tekintetben kedvező jelek vannak, és a Pakisztánnal kapcsolatos kiegyensúlyozott politika célja, hogy megerősítse ezeket a jeleket, miközben bármilyen szükséges kritikát kifejezésre juttat.
az ALDE képviselőcsoport nevében. - Elnök úr, a pakisztániak nem érdemlik meg a katonai diktatúrát, az erőszakot és a törvénynélküliséget. Ezért ennek az állásfoglalásnak az egyik legfontosabb pontja az, amelyik újra megerősíti szolidaritásunkat a pakisztániakkal, akik részt vállalnak a demokratikus kormányzás és az átlátható, elszámoltatható vezetés célkitűzéseiből, és akik bátran és elszántan cselekszenek a terrorista és bűnös erőszak tekintetében.
Természetesen ezért helyezzük a hangsúlyt arra, hogy a januári szabad és igazságos választásokkal vissza kell térni a demokratikus és polgári kormányhoz, mivel ez az egyetlen módja annak, hogy a pakisztáni társadalom kihívásait megoldják.
Ugyanakkor azt is hangsúlyozzuk, hogy meg kell szüntetni a pakisztáni társadalom militarizálását, és sajnáljuk, hogy Musharraf elnök nem lép le a hadsereg főparancsnoki tisztéről, pedig ígérte. A jogállamiság rendkívül rendszertelen Pakisztánban. Néha voltak biztató fejlődések, de ezeket nagyon elnyomó bírálatok is kísérik. Ez különösen keményen érinti a vallási és egyéb kisebbségeket és a nőket is. Jogosan követeljük a javulást abban a térségben.
Természetesen a múlt heti öngyilkos robbantást és a 140 áldozatot és az 500 sérültet is sajnáljuk. Attól tartok, hogy ezek ürügyként szolgálnának a politikai aktivitás megfékezéséhez, mert a kormány már bejelentette, hogy a politikai pártok inkább csak jól biztosított parkokban és köztereken tarthatnak gyűléseket, mint hogy felvonulásokat szervezzenek. Láthattuk, ebből hogyan lehet ürügyet csinálni.
Végül az egyik igazi ok, amiért azt szeretném, hogy Pakisztán küzdjön a szélsőségesség és a militarizálás ellen, valamint hogy térjen vissza a jogállamisághoz, az a pakisztáni származású britekre gyakorolt hatás, például a profilalkotáshoz vagy az amerikai vízumkövetelményekhez való behívások. Ettől megszűnne a félelem a emberekben mint választópolgáraimban, ha Pakisztán demokratikus társadalom lenne.
az UEN képviselőcsoport nevében. - (PL) Elnök úr, ma a televízióban megint volt egy közlemény egy másik támadásról Pakisztánban, halálos kimenetelű balesetekről. Ez is egy soha véget nem érő történet. Miért töltünk időt ezzel, különösen mivel az európai adófizetők nevében cselekszünk? Emlékeznünk kell, hogy az Európai Unió jelentős pénzösszegeket küld Pakisztánba közegészségügyi, oktatási célokra, és a szegénység megszüntetésére. Ezért jogunk van ahhoz, hogy érdekeljen minket, mi történik abban az országban, amelyet részben a mi választóink pénzén támogatunk.
Szeretném felhívni figyelmüket azokra a kérdésekre, amelyeket itt nem vitattunk meg. Először is arra, hogy a vallási kisebbségeket üldözik és megkülönböztetik Pakisztánban. Ez a keresztényekre, de a hindukra, a szikekre és a buddhistákra is vonatkozik. Úgy gondolom, hogy megéri erre a kérdésre összpontosítani. Ez eltűnik a látószögből a támadások és tragikus halálesetek fényében, de állandó jelenség.
Azt is szeretném kihangsúlyozni, és ez a kérdés is felmerült, hogy a nőket megkülönböztetés éri. Erre a célra speciális hudud rendeletek vannak. Ez is elítélendő, és örülök, hogy a politikai megoszlásunktól függetlenül így teszünk.
A következő pont hat állásfoglalásra irányuló indítvány Szudánra és különösen az Afrikai Unió békefenntartó katonáinak megölésére vonatkozóan.
szerző. - Elnök úr, ez a Ház többször foglalkozik a darfúri borzalmas helyzettel, az utolsó állásfoglalást csak ez év szeptember közepén fogadták el. Rémítő figyelmeztetésként jött az a hír, hogy szeptember végén vérengző támadás történt egy afrikai uniós bázis ellen Darfúr déli részén, amely 10 békefenntartó halálát okozta, az egyéb személyzetből nyolc fő súlyos sérülést szenvedett, és körülbelül még 40 embert kétségtelenül túszként vittek el, mert erőfeszítéseink ellenére még sokat kell tenni annak érdekében, hogy békét és stabilitást biztosítsunk a világ e szomorú szegletében.
Persze vissza kellene gondolnunk arra, hogy legalább 200 000 ember halt meg Darfúrban a négyéves konfliktus során, és több mint kétmillió embernek kellett hátrahagynia otthonát. Az Afrikai Unió békefenntartói ellen irányuló szeptemberi támadásnak rá kell vennie az EU-t és az ENSZ-t, hogy bizonyosodjanak meg afelől, hogy a békefenntartók Darfúrban elegendően vannak és megfelelő képzésben részesülnek ahhoz, hogy megfelelően és teljesen felszereltek legyenek, valamint hogy megfelelő logisztikai és más szükséges támogatást megkapnak ahhoz, hogy feladatukat biztonságosan és hatékonyan teljesítsék.
Csupán gyengén képzett és rosszul felszerelt afrikai uniós civileket küldeni nagyon veszélyes helyzetekbe, ahogyan az jelen esetben bebizonyosodott, semmilyen más hasznos célt nem szolgál, mint hogy anyagi szempontból csökkentsék a költségeket, viszont az emberi élet szempontjából pedig növelik azokat. Elengedhetetlen, hogy a nemzetközi közösség a helyzetet sürgősen gondolja át újra, és módosítsa terveit.
Végül, de nem utolsósorban nem szabad elfeledkeznünk arról a 40 emberről, akik még mindig nem kerültek elő, és akikről úgy gondoljuk, hogy túszként vitték el őket. Mindent meg kell próbálni, hogy sorsukat megtudjuk, és segítsünk nekik biztonságosan visszatérni a szeretetteikhez.
szerző. - (FR) Elnök asszony, biztos asszony, kollégák, miután tíz embert elvesztettek a haskanitai támadásban, az Afrikai Unió darfúri missziójának vezetője, Martin Luther Agwai tábornok vészriadót fújt, amikor kiemelte, hogy az emberei rosszul felszereltek és kevesen voltak, és hogy nagyon rövid időn belül legyőzhetők. A helyzet eddig még nem változott, és a szeptember 29-eihez hasonló további támadások továbbra is lehetségesek. A tábornok vészjelzésére a nemzetközi közösségnek és különösen az Európai Uniónak oda kell figyelnie, amely biztosan kiadhatna egy erőteljes felhívást, hogy az ígért EU támogatás biztosításában részt vevő valamennyi tagállam hatékonyan közösen cselekedjen.
Két napon belül fontos megbeszélések lesznek Líbiában a szudáni kormány és több felkelő erők között. Még mindig nem világos, hogy Abdel el-Nur - a Szudáni Felszabadító Hadsereg alapítója, aki most Franciaországban van száműzetésben - részt fog-e venni a megbeszéléseken. Valójában ugyanennyi bizonytalanság van a többi személy körül is, akik a lázadó erők csapatait képviselik, mivel számuk egyik napról a másikra változik. Bárhogy legyen is, rangsorolnunk kell ezeket a megbeszéléseket, amelyek magukban hordozzák a tűzszünet lehetőségét. Így még egyszer szeretnénk megkérni az európai uniós hatóságokat, hogy minél szélesebb körben terjesszék el a találkozó fontosságát, valamint azt, hogy Európa bármilyen pozitív fejlődést támogatni szándékozik, amely ebből származhat, mind katonailag, mind pedig a segélyszervezetek dolgozóinak körülményei javításával kapcsolatban, akik különösen nehéz helyzetben működnek.
Arra is szeretném emlékeztetni önöket, hogy a khartoumi kormány az eddigi akciói révén a felelősség hatalmas részét viseli a mai tragikus helyzetért - és nem csak azért, mert támogatta a Janjaweed milíciákat, akik halált és félelmet hoztak a fekete afrikai közösségekbe. Ez a kormány utasította vissza kategorikusan hónapokig, hogy elfogadja nyugati erő jelenlétét Szudánban. Ez a kormány volt az is, amelyik lehetetlené tette az újságírók és külföldi megfigyelők számára, hogy bejussanak a legzavarosabb területekre, annak ellenére, hogy ottani munkájuk nagyban hozzájárulhatna a nemzetközi közvélemény folyamatos mozgósításához. Erre a mozgósításra nyilvánvalóan szükség van, ha biztosítani akarjuk, hogy Európában mindannyiunk vállalja felelősségünket az az ellen irányuló harcban, amit csak népirtásként szabad felfogni.
Másik fontos pont, hogy az új európai erő Csád keleti részén és a Közép-afrikai Köztársaság északi részén történő bevetésének köszönhetően meg fogja nehezíteni a lázadók számára, hogy szabadon mozogjanak az adott országok határain át, és hogy folytassák harcosok toborzását célzó politikájukat - akár hajlandóak rá, akár nem - menekülttáborokból és lakóhelyüket elhagyni kényszerült személyek táboraiból. Mivel előre látták tevékenységük ezen akadályát, néhány fegyveres csoport már Darfúr másik oldalára irányítja figyelmét, Kordofan szomszédos területére, amelyhez Haskanita a kapu. Itt is nagyon hasznosnak bizonyulhat az a támogatás, amelyet az Európai Unió vállalt, bár rövid időn belül meglehetősen elégtelennek is bizonyulhat.
Ezért feladatunk része, hogy továbbra is kitartóan tegyük, amit tudunk, hogy olyan politikai körülményeket idézzünk elő, amelyben az európai beavatkozás hatásos lesz. Bizonyára elég erőszakot és szívettépő fájdalmat láttunk a világnak ezen a területén? Nem csak életek százezrei vesztek már el, hanem Darfúr társadalmi felépítése is teljesen elpusztul, ezért az újjáépítés feladata napról napra nehezebbé válik.
Látom, hogy ma délután még van egy kis időnk, de kérem, ne engedjük teljesen elragadtatni magunkat!
szerző. - (DE) Elnök asszony, az a támadás, amelyre ez az állásfoglalás vonatkozik, a szudáni helyzet diplomatikus megoldása ellen irányult. Az összefüggés elég fontos, mert a támadás röviddel az előtt következett be, hogy Desmond Tutu jelentőségteljes beszélgetéseket vezetett volna le Darfúrban. Nyilvánvalónak tűnik, hogy a támadást szándékosan úgy időzítették, hogy meghiúsítsa a diplomatikus megoldásra vonatkozó kérést, amelyre borzasztóan szükség van azon a területen. Ezt persze hosszadalmas spekuláció követte a lázadó csoport azonosítására vonatkozóan, amely elkövette a támadást, amely az AU békefenntartó erőiből tíz katona életét követelte. A jelek szerint úgy tűnik, hogy a legvalószínűbb elkövető nyugatpárti felkelői csoport volt.
Amikor a darfúri kérdéssel foglalkozunk, fontos, hogy ne túl szűken összpontosítsunk, hanem emlékezzünk arra, hogy a szudáni, csádi és közép-afrikai köztársaságból származó legkülönbözőbb lázadó csoportok a mindkét oldalon álló helyi fegyveres erőkön felül működnek.
Nagyon jellemzőnek tartom, hogy az Európai Unió által tett kísérlet arra, hogy a darfúri konfliktussal kapcsolatban a csádi misszión keresztül cselekedjen, valójában jelenleg nagyon siralmas. Kezdetben a megbeszélés arról szólt, hogy EU erőt küldenek oda. Valójában néhány kiegészítő csapattal rendelkező francia erőt küldtek oda EU zászló alatt. Még nem tudtam megfelelő információkat szerezni az erő tényleges hadműveleti területéről. Bár nekünk még mindig azt mondják, hogy az erő lényegében azért van ott, hogy megvédje a menekülteket, a legtöbb menekült a határmenti területen található, amely pontosan ott van, ahol a csádi kormány nem akarja, hogy bevessék az EU erőt. Talán a biztos asszony megint tud valamilyen információval segíteni.
Amit az EU jelenleg csinál, az határozottan nem az, ami a jelenlegi helyzet elhárításához szükséges. Nagyon világosan meg kell mondanunk, hogy az, amit Desmond Tutu akart, mégpedig a diplomatikus megoldás az, amit támogatnunk kellene itt.
szerző. - (PL) Elnök asszony, biztos asszony, az 1956-os függetlensége után Szudán, amely a területét tekintve a legnagyobb afrikai ország, állítólag mindenki otthona volt, az arab északnak és a fekete délnek, a muzulmánoknak, a keresztényeknek és az animistáknak.
Azonban a polgárháború, amely majdnem 50 évig tartott, legalább kétmillió áldozatot követelt abban az országban. Több mint 4,5 millió ember kényszerült elhagyni otthonát. Darfúrban, ahol 2003 elején a konfliktus kitört, körülbelül 200 000-en haltak meg, és közel kétmillió embert űztek el otthonából. Ez a szörnyű csaták, tisztogatás és terror eredménye. Jelenleg ez a legtragikusabb válság a világon, és tovább súlyosbítja az éhség és a vízhiány.
Ezért hálásnak kell lenni mindazoknak, akik ezen a meggyötört földön békekezdeményezést vállalnak. Ilyen köszönetet kell mondanunk az Afrikai Uniónak, amely 7 000 főből álló békemissziót küldött oda. A legutóbbi támadás a misszió ellen, amelyik Haskanitában zajlott, erős tiltakozásokat váltott ki. Legalább tíz halott volt, és körülbelül 50-en tűntek el vagy rabolták el őket. Ez a fennálló megállapodások, valamint az Egyesült Nemzetek állásfoglalásainak nyilvánvaló megszegése. Részvétemet szeretném kifejezni az érintettek családjainak.
Európai Unióként követelnünk kellene, hogy a felelősöket büntessék meg és a békefolyamatot állítsák helyre. Az ENSZ misszió tervezett erői az Afrikai Unióval együtt körülbelül még húszezer katonát tesznek ki. Azonban kell, hogy legyenek bizonyos lehetőségeik a fegyveres konfliktus semlegesítésére, és segítsenek stabilitást létrehozni Afrika e robbanékony sarkába. Remélem, hogy az Európai Parlament döntése, amely szerint a Sakharov-díjat a szudáni ügyvédnek, Salih Mahmoud Osmannak ítélte oda, segíteni fog áttörést elérni a szudáni drámában.
szerző. - (ES) Elnök asszony, természetesen hangomat kívánom adni annak nyomatékos elutasításához, hogy a békefenntartó erők tagjait megölték.
Ugyanakkor azonban minden civilről szeretnék megemlékezni, akik áldozatok voltak, és akik a darfúri helyzet áldozatai, különösen arra a brutalitásra vonatkozóan, amellyel bizonyos testi sértéseket nyilvánvaló szexuális felhanggal követnek el, és súlyos szabálysértések történnek, ahogyan a nőket különféle módon használják, beleértve nemileg is.
Úgy gondolom, hogy mindez nem csak intézkedéseket és nyilatkozatot igényel, hanem komoly vizsgálatot is, amelyet nem csak a területen levőknek kellene elvégezni, hanem a Nemzetközi Büntetőbíróságnak is. Számomra ez a vita egyik legfontosabb szempontja.
Másodsorban azt is szeretném megjegyezni, hogy örülnünk kellene annak, hogy jelenleg van engedély - hogy valami nevet adjunk neki, a szudáni kormánytól, hogy elfogadják az UNAMID csapatokat, de ugyanakkor azt is meg kell jegyeznünk, hogy más alkalmakkor megszegték ezt a kötelezettséget, megszegték ezt az ígéretet, és ezért bizonyos fokú elővigyázatossággal kell élnünk.
Természetesen úgy gondolom, hogy továbbra is ki kell tartanunk, míg ugyanakkor, ahogyan Pflüger úr mondta, biztosítanunk kell, hogy azok az erők, amelyek mennek, az Egyesült Nemzetek átfogó megbízásából menjenek, és ne csak azért, hogy főleg egy ország érdekeit támogassák.
Harmadsorban úgy gondolom, hogy arra is fontos és szükséges visszaemlékezni, hogy minden segélyt elérhetővé kell tenni, akár politikai, pénzügyi vagy technikai, ahogyan azoknak a feladatoknak a teljesítése megkívánja, amelyekkel az adott missziónak kell szembenéznie a területen. Nem lehet egy missziót anélkül a területre küldeni, hogy ne lenne garanciája arra, hogy képes lesz megbízatását teljesíteni.
Végül és ismét nagyon lényegesen szeretném megjegyezni, és itt kétségtelenül túlmegyek az állásfoglalás szavain, amely arra sürgeti a szudáni kormányt, hogy tartsa be a Nemzetközi Büntetőbíróság főügyészének, Luis Moreno-Ocampo úr felszólításait és tartóztassa le Ahmed Harount, szudán humanitáriusügyi miniszterét, kifejezetten azért, hogy elszámoltatható legyen kétmillió darfúri ember elűzéséért, ezáltal olyan nemzetközi perre sarkalljon, amelynek már korábban el kellett volna kezdődnie.
szerző. - (DE) Elnök asszony, biztos asszony, hölgyeim és uraim, a tények ismertek: szeptember 30-án támadás érte az AU békefenntartó erejét; tíz katona vesztette életét, nyolc súlyosan megsérült és negyven még mindig nem került elő.
Darfúrban voltam a Parlamentünk küldöttségével júliusban. A látogatásunk során találkoztunk az AMIS, az Afrikai Unió szudáni missziójának képviselőivel. Ez egy hihetetlenül nehéz misszió volt és továbbra is az, ahogyan néhány AMIS képviselőtől hallottuk. Például az egyik parancsnok, egy nigériai tábornok elmondta nekünk, hogy úgy érezte, mintha pap lenne és nem katona. Mindössze annyit tehetett, hogy az emberekhez fordult, hogy tartsák vissza magukat a bűnös tettektől; nem volt valódi felhatalmazása a cselekvésre, és így aligha meglepő, hogy lázadó csoportok kihasználták ezt a gyengeséget.
A nyugat nem összpontosít elég határozottan Afrikára. Nincs egyensúly a darfúri tragédia mértéke és a figyelem szintje között, amelyet ennek szentelünk. Az afrikai katonai hadműveletek mind szépek és jók, de fennáll a veszély, hogy Afrika az ilyen missziók próbaterületévé válik. Amikor az EU hajt végre ott hadműveleteket, akkor az erőit erőteljes felhatalmazással, megfelelő felszereléssel és elegendő élőerővel kell felfegyverezni. A misszió időtartamának is a céljaitól kell függnie.
Elnök asszony, elnézését kérem, és a munkatársaimét is, hogy az utolsó percben adunk be szóbeli módosítást amiatt, amiért épp most tájékoztattak minket egy kimagasló emberi jogi aktivista letartóztatásáról Iránban. A módosítás a következő mondatot teszi hozzá a 15. bekezdéshez: "Elítéli Dr Sohrab Razzaghi, az emberi jogok védőjének 2007. október 24-ei letartóztatását és bebörtönzését, és azonnali és feltétlen szabadonbocsátását kéri;'
Hölgyeim és uraim, őszinte részvéttel hallottam a finnországi tragikus eseményről, amelyben nyolc ember - diák és tanár - halt meg. A Ház nevében szeretném családjaikat és a finn népet a legmélyebb együttérzésünkről biztosítani.
A képviselőcsoportok nyilatkozat kiadására kértek fel A gyalogsági aknák alkalmazásának, felhalmozásának, gyártásának és átadásának betiltásáról, valamint megsemmisítésükről szóló egyezménnyel (ottawai egyezmény) kapcsolatban. Néhány hét múlva lesz A gyalogsági aknák alkalmazásának, felhalmozásának, gyártásának és átadásának betiltásáról, valamint megsemmisítésükről szóló egyezmény aláírásának a 10. évfordulója. 1997. december 3-án és 4-én, Ottawában 122 állam írta alá ezt a történelmi jelentőségű szerződést. A gyalogsági akna nem tesz különbséget civil vagy katonai áldozat között. Emberek ellen irányul, azzal a céllal, hogy megölje vagy megcsonkítsa őket. Az ottawai egyezmény segítségével azt elérni, hogy betiltsák őket, győzelem az emberiség számára.
Az egyezmény a nemzetközi összefogásban működő civil társadalom számára is siker. Egy eddig soha nem látott folyamatban civil szervezetek fogtak össze elkötelezett kormányokkal és parlamentekkel a szokásos diplomáciai fórumokon kívül, és sikerült elérniük egy nemzetközi szerződés aláírását. Ennek a teljesítménynek az elismeréseképpen a Nemzetközi Kampány a Taposóaknák Betiltásáért 1997-ben Nobel-békedíjban részesült.
Az Európai Parlament már a kezdetektől fogva támogatta a gyalogsági aknák betiltására irányuló kampányt. Az ottawai egyezmény aláírása után az Európai Parlament állásfoglalásokban, meghallgatásokon és véleményekben kampányolt amellett, hogy az egyezményt hatékonyan végre is hajtsák. Mára világossá vált, hogy a nemzetközi kampány rendkívül sikeres volt. Az összes államnak majd a háromnegyede ratifikálta az ottawai egyezményt A gyalogsági aknák használata, illetve az aknát előállító országok száma is drasztikusan csökkent. A sikerek ellenére azonban még mindig van 69 olyan ország, amely nem iktatta ki a gyalogsági aknákat. Egyértelművé vált mostanra, hogy ezt a célt nem lehet elérni további pénzügyi segítség nyújtása nélkül.
Az elmúlt évek során Európa lényeges mértékben járult hozzá az ottawai egyezmény végrehajtásához. 1997 és 2004 között az Európai Unió több mint egymilliárd eurót fektetett a gyalogsági aknák elleni küzdelembe. Az Európai Bizottság aknaellenes stratégiáját az európai külkapcsolatok fejlesztésében az egyik legsikeresebb elemként tartják számon. Ez nem pusztán humanitárius kötelezettségeink egyik kifejezése, hanem a fenntartható fejlődésbe és az emberek biztonságába tett olyan befektetés, amely megéri a fáradságot.
Az Európai Unió Tanácsa a közös kül- és biztonságpolitika keretén belül rövidesen egy új, a gyalogsági aknákról szóló együttes fellépést fog elfogadni. Üdvözöljük azt a szándékot, amely az ottawai egyezmény univerzális ratifikálására, valamint egy 2009-ben megrendezendő hatékony felülvizsgálati konferenciára irányul.
Az együttes fellépés végrehajtása tekintetében a Tanáccsal és a Bizottsággal való szoros együttműködésre számítunk. Remélem, hogy hamarosan lehetőségünk nyílik a Tanáccsal és a Bizottsággal is külön-külön megvitatni az ő gyalogsági aknákkal kapcsolatos kezdeményezéseiket, valamint azt, hogy ők hogyan működnek együtt egymással. A végső, közös cél egy gyalogsági aknák nélküli világ; ennek elérése érdekében az Európai Uniónak koherens közös politikát kell felmutatnia.
Kiosztották Önöknek ennek a plenáris ülésnek a végleges napirendtervezetét, ahogyan azt az Elnökök Értekezlete a november 8-ai, csütörtöki ülésén az eljárási szabályzat 130. és 131. cikke értelmében megállapította. A napirendtervezet módosítására a következő javaslatokat tették:
A Liberálisok és Demokraták Szövetsége Európáért Képviselőcsoport azt kérte, hogy a fekete-tengeri szállítási balesetekről szóló tanácsi és bizottsági nyilatkozatokat kedd délután, a Leinen-jelentés után tűzzék napirendre, amely miatt a délutáni ülésszak 18.30 óráig tartana. Ez azt jelentené, hogy a bizottsághoz intézett kérdések csak 18.30 órakor kezdődnek, és fél órával kevesebb fog rájuk jutni.
Amennyiben senki sem kíván a kérelem mellett vagy ellene felszólalni, akkor ezt a kérdést lezárom.
A Zöldek/ az Európai Szabad Szövetség Képviselőcsoportja azt kérte, hogy a grúziai helyzetről szóló tanácsi és bizottsági nyilatkozatokat az Obiols i Germa- és Tannock-jelentéssel közösen tűzzék napirendre és tárgyalják, és hogy ezért a délutáni ülésszak tartson 18.30 óráig, valamint a Tanácshoz intézett kérdésekre szánt idő legyen fél órával kevesebb. Azt is kérik, hogy a novemberi, brüsszeli plenáris ülésen a Grúziáról szóló vitát állásfoglalási indítványok benyújtásával és az ügyben tartott szavazással zárják.
(DE) Elnök úr, nincs sok megindokolnivalóm: mindenki számára világos, mi folyik Grúziában, és egyértelmű, hogy amikor a szomszédsági politikát vitatjuk meg, abba Grúziát is bele kell értenünk. Ezt le kellene szögeznünk, hogy a Tanács tudja, mi micsoda. Aztán csendben tovább kellene haladnunk egy állásfoglalás elkészítésével, mivel véleményem szerint fontos, hogy az Európai Parlament világos állásfoglalást fogalmazzon meg a grúziai eseményekkel kapcsolatban. Ezt azután el kellene Brüsszelben fogadni. Ez a helyes formális eljárás, és remélem, hogy minden képviselőtársam egyetért vele, és ennek szellemében tudunk majd továbblépni.
Ez volt az indokolás. Ki szólal fel a kérelem mellett?
(DE) Elnök úr, egy nagyon lényeges okból kifolyólag szeretnénk mi is ezt támogatni. A grúziai rózsás forradalom rengeteg pozitívumot hozott magával, különösen a Sevardnadze-rendszer után. Most azonban nagy a veszélye annak, hogy amennyiben az ellenzék kritikái nem kapnak figyelmet, megsemmisülnek az eddig elért, kétségkívül sikernek mondható eredmények.
Az Európai Parlament egy kezdeményezése segíthetne visszakerülni Szakasvili elnöknek visszakerülni a megfelelő pályára, vagyis az ellenzékkel való párbeszéd felvételéhez.
Azt szeretném kérni Öntől, Elnök úr, hogy tartsa a kapcsolatot a parlamenti szóvivővel, aki ott nagyon aktív, és próbálja meg őt is meggyőzni a párbeszéd folytatásáról. Ennek a vitának ez a lényege, sőt, az állásfoglalásé is, ezért teljes szívemből támogatom.
(IT) Elnök úr, hölgyeim és uraim, bocsánatot kell kérnem. Kértem, hogy korábban felszólalhassak, ám annak ellenére, hogy jó néhányszor felálltam, és jelt adtam, nem kaptam lehetőséget a felszólalásra. Csak egy dolgot szeretnék megérteni. A szándékomban állt a Liberálisok és Demokraták Szövetsége Európáért Képviselőcsoport nevében a fekete-tengeri katasztrófáról szóló nyilatkozatot kérni a Tanácstól és a Bizottságtól. Nem hallottam, ki volt mellette, ki ellene, és nem tudom pontosan, milyen döntés született. Amint már említettem, ez volt a szándékom, és a kérésemet jeleztem is. Az volt a szándékom, hogy ezt a kérést az elnök úr felé irányítsam: kellene, hogy legyen egy tanácsi és bizottsági nyilatkozat a fekete-tengeri katasztrófáról. Egyszerűen csak szeretném, ha tisztázódna, hogy a Parlament milyen döntésre jutott.
Andria úr, a türelmét kérem. Egyértelműen rákérdeztem, van-e olyan képviselő, aki meg kívánja indokolni a kérelmet. Nem kaptam választ. És a folyamat irányításáért felelős személyek sem tartózkodtak azon a ponton a teremben. Nagyon figyelmesen körülnéztem, és senki nem kívánt hozzászólni, sem a kérelem megindokolása, sem a támogatása tárgyában, így a Ház egyetértett abban, hogy nem szükséges ellene felszólalni, ha senki nem indokolta meg. Akik itt fent vagyunk, egyetértettünk abban, amint a plenáris ülés is, hogy ez a kérelem ilyen módon tárgytalanná vált, és lekerült a napirendről. Ezért most azt kérem, hogy folytassuk tovább annak megfelelően, ahogy abban az imént megállapodtunk.
(IT) Elnök úr, hölgyeim és uraim, hadd magyarázzam meg. Felálltam, és jeleztem, még szóban is, de az elnök úr azt jelezte nekem, hogy hagyjam abba. Jó néhányszor felálltam. Szeretném Önt megkérni, hogy vegye fel a napirendre ezt a kezdeményezést, és biztosítsa, hogy a Tanács és a Bizottság adjon ki nyilatkozatot. Mindenesetre az ülésszak kezdetén az elnök úr azt mondta, hogy a Liberálisok és Demokraták Szövetsége Európáért Képviselőcsoport részéről érkezett egy kérés.
Nem értem, miért ne tarthatnánk meg a vitát egyszerűen amiatt, mert véletlenül kimaradt egy kérés. Jelentkeztem felszólalásra, senki nem vette észre, még fel is álltam.
Itt, a plenáris ülésen senki nem vette észre, és ezért mondtam ezt Önnek. Ha azonban úgy gondolja, hogy szükséges, szívesen szavazunk majd róla.
A Liberálisok és Demokraták Szövetsége Európáért Képviselőcsoport elnöke kíván felszólalni.
Elnök úr, tudom, hogy a kollégám megpróbált közbevetéssel élni, amikor Ön felvetette, de azt hiszem, hasznos lenne, ha az ülés számára egy dolgot tisztáznék: erről nem vitát szeretnénk indítani a Bizottsággal és a Tanáccsal, tudjuk, hogy mennyire kevés időnk van ezen a héten a Tanáccsal. De ha a Bizottság kiadna egy nyilatkozatot, és vitát tarthatnánk, az elegendő lenne.
(HU) A múlt héten harmadik alkalommal szervezte meg a Tudomány Világfórumát a Magyar Tudományos Akadémia az EU-val, az UNESCO-val és a Tudomány Nemzetközi Tanácsával együttműködve. Több mint 60 ország tudósai, döntéshozói vettek részt a tudomány világfórumán, köztük 4 államfő, az UNESCO főtitkára, valamint a Bizottság környezetvédelmi [...] (közbevetés: Elnézést elnök úr, így nem tudom folytatni!)
Amint egy új környezetvédelmi világszervezet létrehozására Sólyom László, Magyarország köztársasági elnöke is javaslatot tett beszédében, az Egyesült Nemzetek környezetvédelmi programjának vezetői itt jelentették be egy új nemzetközi szervezet megalakulását. A világfórumon javaslat hangzott el, hogy minél több ország parlamentje állítsa fel a jövő generációk biztosa intézményét.
A világfórum fő üzenete, hogy a tudománynak és a politikának együtt kell fellépnie a klímaváltozás és a környezet pusztulásának megfékezéséért. A résztvevők szerint Budapesten megszületett a "tudományos Davos” vagyis az, amit Davos jelent a gazdaság számára, azt jelentheti Budapest a tudományban.
A rendezvénysorozat következő lépése 2009, amikor a világ tudományos, oktatási és gazdasági minisztereit célozták meg vendégül látni Budapesten - mint a kreativitás éve fő rendezvénye. Kérem a Bizottságot és Önöket, hogy támogassák a rendezvényt és a mögötte álló elképzelést, mely szerint közösen kell kiállnunk a környezet és a fenntarthatóság ügye mellett saját magunk és a következő generációk érdekében. Köszönöm a szót, elnök úr.
Elnök úr, az uniós politikákkal kapcsolatos egyik legnagyobb probléma a végrehajtás. Ez különösen is igaz a Lisszabonnal és a klímaváltozással kapcsolatos irányelvekre.
2006. január 4-én kellett volna az épületek energiahatékonyságára vonatkozó irányelvet minden tagállamban végrehajtani. Ez nagy léptékű energia-megtakarításokhoz vezetett volna. A baj az, hogy csak nyolc ország számolt be teljes áttérésről időben. Ez azt jelenti, hogy az alábbi országok egyike sem hajtotta végre azokat a jogszabályokat, amelyekre ígéretet tett: Franciaország, Olaszország, Belgium, Luxemburg, az Egyesült Királyság, Spanyolország, Ausztria, Finnország, Svédország, Észtország, Lettország, Lengyelország, Csehország, Szlovénia, Magyarország, Románia, Görögország, Ciprus és Málta.
Az EU el fogja veszíteni a hitelességét, és nem fogják komolyan venni a szén-dioxid kibocsátás csökkentésére vonatkozó kísérleteit, ha a jogszabályait maga sem tartja időben tiszteletben. Ezért sürgetem Önöket: írjanak az említett tagállamoknak, hogy gyorsítsák fel ennek a fontos irányelvnek a végrehajtását.
(RO) Olaszország területén belül az olasz állampolgárok biztonsága az olasz kormány kizárólagos hatáskörébe tartozik. Abba Románia kormánya semmilyen módon nem avatkozhat bele. Amit Románia kormánya megtehet, és meg is tette, az az, hogy együttműködik az olasz kormánnyal, és biztosítja számára az összes szükséges információt annak érdekében, hogy a román állampolgárok által elkövetett esetleges bűncselekményeket megakadályozzák.
Az olasz kormány mindezidáig nem alakított ki stratégiát arra nézve, hogyan javítsa a határain belül élő romák helyzetét. Ennek a legjobb bizonyítéka az, hogy az olasz kormány a romák integrációja céljából eddig nem pályázott uniós alapokra, noha egyértelmű volt, hogy a romák elkezdtek olyan problémát jelenteni, amellyel már jó néhány éve el kellett volna kezdeni foglalkozni.
Az európai uniós tagállamoknak jogában áll a bűncselekményt elkövető polgárokat kiutasítani az országukból, de az Európai Unió egyetlen országának sincs joga európai polgárokat kiutasítani a területéről, akik lehet, hogy bűnözők, de nem követtek el semmi olyasmit, amely miatt vádat lehetne ellenük emelni.
A 2004. évi 38. irányelv részletezi az ilyen jellegű helyzeteket, az olasz kormányrendelet pedig átlép az európai irányelv szellemén.
Az Európai Parlamentnek és az uniós tisztviselőknek állást kellene foglalniuk a 2007. november 1-jei 181. kormányrendelettel kapcsolatban, és megkérni az olasz parlamentet, hogy a jogszabály végső formája feleljen meg az uniós irányelv betűjének és szellemének.
- (PL) Elnök úr, a közelmúltban Valéry Giscard d'Estaing, volt francia elnök, illetve a végül a francia és a holland népszavazás által elvetett alkotmányos szerződés fő tető alá hozója azt nyilatkozta, hogy a Lisszabonban elfogadott uniós reformszerződés nem több, mint az alkotmányos szerződés átdolgozott változata, amelyből az alkotmányra tett utalásokat szándékosan kivették.
Hadd idézzem őt szó szerint: "mindenekelőtt elhárítani a népszavazások jelentette mindennemű veszélyt azáltal, hogy elkerüljük az alkotmányos szóhasználat minden formáját” - idézet vége.
Így értesültek róla az uniós polgárok, hogy a reformszerződésről tartott népszavazás veszélyt jelent Európára nézve, és a szerződés megalkotói elismerik, hogy szándékos manipulációkat hajtottak végre Európa népeinek a megtévesztése érdekében.
Ez a felháborító kijelentés azt mutatja, hogy a szerződésről tartott népszavazásoknak igenis helyük van, ám a megtartásuk előtt becsületes vitára van szükség, nem utolsósorban az Európai Parlament nyújtotta fórumon. A választópolgárainknak tisztában kell lenniük azzal, mi is valójában ez a dokumentum.
(CS) Hölgyeim és uraim, a közelmúltban cseh állampolgárokkal találkoztam, amikor is arról tájékoztattak, hogy még mindig vannak olyanok, akik nehézségekkel találják szembe magukat a még mindig függőben lévő, külföldre utazó fogyatékos személyeknek adott engedményekre vonatkozó uniós szabályozás harmonizálása tekintetében. Már felszólaltam az idén a Parlamentben arról, hogy az uniós jogszabályok harmonizálása, ami lehetővé tenné a különböző fokú értelmi vagy fizikális fogyatékkal élő emberek számára, hogy az egész EU területén a különféle engedményekre jogosító egyetlen iratot beszerezzenek, egyúttal a szabad mozgáshoz való joguk gyakorlását tenné lehetővé, mivel így képesek lennének a társadalmunkban való teljesebb részvételre.
A polgárok egy másik kérdéskörnek is hangot adtak, amely megérdemli a figyelmünket, ez pedig az Európai Szociális Alaphoz pénzügyi támogatásért benyújtható pályázatok határideje. Nagyra értékelem, hogy az alapok a rászoruló polgárokra irányulnak. Ugyanakkor a pályázatok elkészítése és beadása a pályázat kiírása és határideje között rendelkezésre álló idő alatt a fogyatékosokkal foglalkozó szervezetek szerint még egy teljesen egészséges embertől is néha emberfeletti teljesítményt kíván. Tudom, hogy a reformszerződés jobban figyelembe fogja venni a fogyatékkal élőket, de az sem fog mindent megoldani. Így tehát vetnünk kell egy pillantást arra, hogy nem kellene-e több figyelmet szentelni a fogyatékkal élő embereknek. Hol van a határ fogyatékos és nem fogyatékos között? A segítségnyújtásban ki ad és ki kap valójában? Bármelyikünk egy nap hirtelen a képlet másik oldalán találhatja magát.
- (PL) Elnök úr, a lengyel sajtó arról számolt be, hogy a 2004. március 11-ei madridi terroristatámadás áldozatainak emléket állító emlékműről lemaradt két lengyel nő neve. A hiányzó nevek Danuta Teresa Szpila és Alina Maria Bryk. Az érintettek családja ezt zokon vette. Az emlékművet nyolc hónappal ezelőtt adták át.
Marokkói és román bevándorlók neveit szintén lehagyták. Ezért azt kérdezem most spanyol képviselőtársaimtól, vajon ezt a hibát orvosolták-e már. Ezek a nevek miért nem szerepeltek az emlékművön? Önt is szeretném megkérni, elnök úr, hogy kísérje figyelemmel az ügyet, és járjon közben a sértettek nevében.
(BG) Elnök úr, képviselőtársaim, Ahmed Dogan, az alkotmányellenes török párt, a Jogokért és Szabadságért Mozgalom (MRF) vezetője, amely a bolgár kormányban mandátummal rendelkezik, a helyhatósági választások második fordulójának estéjén azt nyilatkozta, hogy a szavazatok megvásárlása európai gyakorlat. Ez a gyalázatos kijelentés jogosan keltette fel Markus Södernek, az európai ügyekért felelős bajor miniszternek a haragját. A Die Welt című napilapnak adott interjúban Söder azt követelte, hogy végezzenek vizsgálatot, és állítsák le a Bulgáriának nyújtott uniós alapok folyósítását.
Az MRF egy török terrorista szervezet politikai utódja. Ahmed Dogan alapította azt a szervezetet, amiért elítélték és terroristaként bebörtönözték. A kezdet kezdetétől az Ataka Párt mindig ellenezte ennek a maffiaszerű struktúrának a létét, amelynek az anyagi hátterét szavazatvásárlásra, illetve illegális gazdasági tevékenységre és a saját országukban bolgár állampolgárok elleni iszonytató diszkriminációra használják.
Az uniós alapok folyósításának leállítása azt jelentené, hogy egy politikai maffiózó miatt a bolgár nép bűnhődik. Ezért jobb lenne inkább Ahmed Dogant leállítani! Ha őszerinte a szavazatvásárlás európai gyakorlat, akkor elképzelhetik, hogyan került ide, az Európai Parlamentbe, a liberális képviselőcsoportba négy képviselő a Jogokért és Szabadságért mozgalomból!
A Parlamentnek el kellene ítélnie Ahmed Dogan antidemokratikus kijelentéseit, és vizsgálóbizottságot kellene létrehoznia, amely megvizsgálná a nemrégiben lezajlott helyhatósági választásokat és az idén májusban megtartott európai parlamenti választásokat. Köszönöm!
(CS) Hölgyeim és uraim, Csehország állampolgárai örömmel üdvözölték kilenc uniós tagállamnak a schengeni térségbe való felvételéről született végső határozatot. Ez a biztonsági rendszerrel és a nemzeti határok védelmével kapcsolatos formális változtatásokkal fog járni, valamint elő fogja segíteni a javak és a személyek szabad áramlását, de meglepő komplikációkhoz is fog vezetni. A dél-csehországi, bajorországi és felső-ausztriai helyi hatóságok közelmúltban lezajlott találkozóján néhány szakértő megemlítette, hogy a Šumava Nemzeti Park úgynevezett "senkiföldje” lehet az új válaszfal a volt határok mentén. Egyes bajorországi turistaútvonalak határosak a senkiföldjével, és a szigorú környezetvédelmi jogszabályok miatt ezek az útvonalak nem vezethetnek át cseh területen. Nem is olyan régen még vasfüggöny húzódott a cseh-osztrák és a cseh-német határon, amely Csehszlovákiát, egy totalitárius kommunista rezsim uralta országot elvágta a volt Kelet-Németországtól, a demokratikus világtól. Lehet, hogy megérjük, hogy az ebben a térségben élőket nem vas-, hanem zöldfüggöny választja majd el egymástól.
(DE) Elnök úr, elnézést kérek, de a kettővel ezelőtti hozzászólás német fordítása közben az amúgy fantasztikusan jól dolgozó tolmács azt mondta, hogy Söder úr Bulgária európai ügyekért felelős minisztere. Nos, én fontosnak tartom kiemelni, hogy Söder úr valójában Bajorország európai ügyekért felelős minisztere, és ez mutatja, mennyire fontos, hogy újból megkaphassuk a jegyzőkönyveket papíron is és nem csak az audiovizuális felvételeket.
Elnök úr, ez egy "catch-the-eye” eljárás szerinti vita (vagyis a tekintetünkkel jelezzük a felszólalási szándékot).
A következő napirendi pont Schmitt Pál jelentése a Kulturális és Oktatási Bizottság nevében a sportnak az oktatásban betöltött szerepéről..
előadó. - (HU) Tisztelt elnök asszony, tisztelt biztos úr, képviselőtársaim! Engedjék meg, hogy először is megköszönjem a számos hozzászólást, jobbító javaslatot, amelyet a jelentésemhez küldtek. A célom az volt, hogy az iskolai testnevelés és sport szerepének megszilárdításáról szóljak a közoktatás terén.
Az Európai Unióban élő gyerekek mintegy negyede elhízott, 50%-uk kizárólag az iskolai testnevelésórán végez sporttevékenységet, eközben a testnevelési órák száma folyamatosan csökken. E káros folyamat következtében terjed Európában a cukorbetegség, magas vérnyomás, szív- és érrendszeri betegségek, gerinc- és ízületi bántalmak, melyek jelentősen megemelik később az egyes tagországok egészségügyi kiadásait.
Az európai fiatalokra jellemző inaktív életmód, a mozgásban szegény mindennapok kompenzálásaképpen nem engedhetjük meg magunknak, hogy egy ilyen egyszerű, de mégis hatásos eszközt, mint a testnevelésóra, elhanyagoljunk. Egykori olimpikonként, gyakorló sportvezetőként és természetesen képviselőként kötelességem és felelősségem, hogy keressem annak módját, hogy az Unió miképp veheti ki részét a diákok elhízása elleni küzdelemből, az egészséges, aktív életmód támogatásából, az európai fiatalok egészségének megalapozásából és sporton keresztül történő nevelésének folyamatából.
Engedjék meg, hogy gratuláljak a tagállami vezetők bölcs döntéséhez, hogy a legutóbbi lisszaboni csúcsértekezleten nem feledkeztek meg a sportról, és a reformszerződés elfogadása után felruházták az Uniót a sporttal kapcsolatos kezdeményezés jogával. A Bizottság számos programot dolgozott ki az egészséges életmód elterjesztése, az egészséges táplálkozás terén, azonban hiányos az ezen programok közötti koordináció. A végrehajtásban nagyobb szerepet és megbecsülést kell, hogy kapjanak a sportszakemberek, testnevelő tanárok és az edzők.
El kell mondani, hogy a Bizottság által júliusban publikált fehér könyv a sportról és a hozzátartozó akcióterv helyes irányba mutat. Szintén a Bizottság közreműködésére számítunk a sportszakmai szempontból fontos kutatás elősegítésében, a diákok sportolását, fizikai állapotát mérő statisztikai adatok gyűjtésében.
Fontosnak tartom, hogy az élethosszig tartó tanulás, a bolognai folyamat kereteit felhasználva az edzők és testnevelők mobilitását, továbbképzését elősegítsük, képzettségüket igazoló diplomáikat kölcsönösen elismerjük, a sportszakmai szervezetek közti hatékonyabb együttműködést pedig segítsük.
Az iskolai testnevelés a testmozgáson túl olyan fontos tulajdonságokat fejleszt, mint a kitartás, a csapatszellem, az akaraterő, a "fair play”, amelyeknek a ránk bízott fiatalok egész életük során majd hasznát vehetik. A tagállamokban gyakran rendkívül elhanyagolt állapotban vannak az iskolai sportlétesítmények, a tornatermek, felszereltségük szegényes és kopott. Nagy problémát jelent továbbá a szakképzett testnevelő tanárok hiánya, illetve a szakmai továbbképzés szervezetlensége és a testnevelési tantárgy tartalmi korszerűtlensége.
Az iskolai testnevelés sajnos veszített jelentőségéből, holott ez nemcsak a test, de a szellem fejlődésének is az alapja. A finom és durva motorika, mely jól fejleszthető a sport és népi játékok, illetve bármilyen mozgásos cselekvés által, nélkülözhetetlen az írás és olvasás tanulásában is. Nem véletlen, hogy a diszlexiás vagy diszgráfiás gyerekeket is mozgásterápiával kezelik.
A testnevelés az egyetlen tantárgy, amely nem a szellemi, hanem a testi fejlődésre, a mozgáskultúra fejlesztésére és a higiéniára összpontosít. A testnevelők és szülők közös feladata, hogy megtanítsák és ösztönözzék a gyermekeket az egészséges életmódra, a rendszeres testmozgásra, és felhívják a figyelmet a tiltott teljesítménynövelőszerek, dohányzás, alkohol és más drogok káros testi és lelki hatásaira.
Az iskoláskorú gyermekek egészségi állapotának, fizikai kondíciójának javítására azt javasoljuk, hogy tegyék kötelezővé az iskolai testnevelést az általános és középiskolákban, legalább heti háromszor a tanterven belül lehetősége legyen a gyerekeknek testmozgásra. A sportnak kiemelt szerepe van a társadalmi beilleszkedés elősegítésében, a szociális kohézió erősítésében, amennyiben a sport a szocializáció, a kultúrák közötti párbeszéd egyik fontos eszköze.
A jelentésben nagy szerepet kap a nemek közötti esélyegyenlőség kérdése. Fontosnak tartom azt is, hogy a fogyatékkal élők is részesülhessenek szükségleteiknek megfelelő és egyre inkább integrált, rendszeres iskolai testnevelésben. Jelentésemben kitérek rá, hogy az iskolai testnevelés, a szervezett iskolai sportélet nemcsak fizikálisan, de mentálisan is kiemelt szerepet játszik a gyermekek egészséges fejlődésében, és egyben a szocializáció egyik színtere. Jelentésemben javaslom, hogy az e témakörben elmaradott régiók pályázhassanak a strukturális alapoknál sportcélú beruházások finanszírozására.
Végezetül köszönöm a Nőjogi és Esélyegyenlőségi Bizottság, valamint a Foglalkoztatási és Szociális Bizottság értékes hozzájárulását a jelentéshez. Kérem tisztelettel képviselőtársaimat, hogy jelentésemet támogatni szíveskedjenek. Köszönöm a figyelmüket.
(DE) Elnök asszony, én már a jelentés bekonferálása előtt szót kértem. Az Ön előtti elnök- a "catch-the-eye” eljárás keretében - jó néhány olyan képviselőnek szót adott, akik még csak nem is voltak jelen a Házban. Emiatt az eljárási szabályzat megtestesítője, Corbett úr, meg is dorgálta őt.
Egy tucatnyi alkalommal próbáltam felszólalni, be is nyújtottam a kérésemet, de nem vettek figyelembe. Úgy gondolom, hogy amit az Ön előtti elnök tett most, az ellentétes a Ház szabályaival és nem méltó ehhez a Parlamenthez.
Martin úr, túl sok egyperces felszólalásra került sor. Általában ez a rész fél óráig tart. Most jóval túllépték ezt az időkeretet, szóval sajnálom.
európai biztos. - Elnök asszony, először is gratulálok Schmitt úrnak és a bizottságnak a saját kezdeményezésű jelentéshez. A jelentés időszerű és nagyon ösztönző. Fehér könyvünk tervezetéhez felhasználtuk ezt a jelentést, mint az egyik olyan hozzájárulást, amelyet a sporttal kapcsolatos közös európai stratégia kialakításánál fontosnak tartok, és örömmel tölt el, hogy sok konkrét egy irányba mutató vonás van a júliusban elfogadott Fehér könyv és a jelentés között.
Általában véve a jelentés és a mi Fehér könyvünk egyetért abban, hogy a testnevelés általános orientációja nem feltétlenül elégíti ki a mai társadalmi szükségleteket. A tantárgy egyre kijjebb szorul az iskolai tantervből, vagyis emiatt kell fejlődnünk.
Szeretnék néhány kérdést, területet megemlíteni, amellyel a jelentés, illetve a Fehér könyv foglalkozik. Mindkét dokumentum azt ajánlja, hogy az egészségügyi, az oktatási, valamint a sportszektor fokozottabban működjön együtt, és határozzon meg, illetve hajtson végre az egészségügyi kockázatok, például a túlsúly csökkentését célzó stratégiákat.
A testnevelésre szánt idő kérdését be fogjuk építeni a testmozgással kapcsolatos iránymutatások közé. Ezeket ki kellene dolgoznunk a tagállamokkal a jövő év, 2008 végére. Egy díj létrehozásán is gondolkodunk, amely egy európai cím lenne azoknak az iskoláknak a számára, amelyek aktívan járulnak hozzá a testmozgás támogatásához és előmozdításához az iskolai környezetben.
A kutatásokkal kapcsolatban a Fehér könyv a 7. kutatási keretprogram mobilizálását javasolja, hogy támogassák az ezen a területen végzett multidiszciplináris kutatást, főképp az egészségnek az életstílusbeli vonatkozásaival kapcsolatban. Azt is ajánljuk, hogy a strukturális alapok programozásánál a szociális inklúzió, a szociális integráció és az esélyegyenlőség területén vegyék figyelembe a sport szerepét.
A beruházással kapcsolatban, ami az élsportot illeti, elindítottunk egy tanulmányt az európai fiatal élsportolók képzéséről. Ennek képessé kellene tennie bennünket, hogy ki tudjuk választani a megfelelő eszközöket a fiatalok sportedzésének és -oktatásának fejlesztésére, valamint jobb minőséget és általában minőséget kellene biztosítania.
Mindeközben az élethosszig tartó tanulás, a cselekvő ifjúság, valamint az Európa a polgárokért programján keresztül is támogatjuk a sportot és a testmozgást. Itt hadd emeljem ki, hogy az élethosszig tartó tanulás programja keretén belül a 2008., a 2009. és a 2010. évre szóló általános ajánlattételi felhívásokban az egyik prioritás a testnevelés és a sport volt, és ez új finanszírozási lehetőségeket fog megnyitni az oktatás eme területén.
Összegzésképpen, ahogyan Schmitt úr is említette, várjuk a reformszerződés ratifikációját és hatályba lépését, mivel az új lehetőségeket fog megnyitni. A Pierre de Coubertin cselekvési tervvel és az Önök saját jelentésével kapcsolatos tapasztalataink segíteni fognak minket a lehetőségeket úgy alakítani, hogy azok jobban támogassák a tagállamok törekvéseit, amelyekkel az elkövetkező években előmozdítják a sport szerepét az oktatásban. Újfent megköszönöm a hozzájárulását.
a Nőjogi és Esélyegyenlőségi Bizottság véleményének az előadója. - (DE) Elnök asszony, biztos úr, a sportban - és itt a tisztességességről beszélünk - nem lehet nemi alapon megkülönböztetéseket tenni, a nőkkel egyenlő módon kell bánni. Ez már az iskolai évek alatt elkezdődik, a testnevelésórákon, és egyenesen az élsportban nyújtott kimagasló teljesítményre felkészítő edzésig tart, mivel itt túl kevéssé veszik figyelembe a női jegyeket és a női biológiai szükségszerűségeket. Erre nagyobb figyelmet kellene fordítani.
Az élsportban ugyanez vonatkozik a nyilvánosságra és a médiától kapott figyelemre, amely aztán hat a szponzorálásra. Az élsportban a nők igen hátrányos helyzetben vannak; legfőbb ideje, hogy gondoskodjunk róla, a fair play mindenkire érvényes legyen, ebben a vonatkozásban is.
Azt is biztosítanunk kell, hogy a különböző kulturális csoportokból a lányok iskolai sporttevékenységekben való részvétele jobban működjék, és meg kell próbálnunk ebbe mindenkit bevonni, a vallási és kulturális különbségek ellenére is.
Elnök asszony, biztos úr, hölgyeim és uraim, kérem, engedjék meg, hadd gratuláljak Schmitt Pál képviselőtársunknak, aki a jelentésében saját tapasztalatait osztotta meg velünk. Hangsúlyozom, hogy a sportra és a gyermekek sporttevékenységben való részvételére nagy szükség van ma, látva a mindennapjainkban lezajlott változásokat.
A gyerekek manapság idejük nagy részét a televízió, a videójátékok és a számítógép előtt töltik. Az étrendjük minden, csak nem egészséges. A gyermekkori elhízás egyre súlyosabb probléma, amely vitathatatlanul súlyos egészségügyi kockázatokkal jár. A gyerekek számára a sport nem csak a mozgás és új szociális készségek kialakításának a módja, hanem egyként szól a kikapcsolódásról is, valamint a csoportmunkát tanítja. A sportolással együtt járó testmozgás jótékony hatással bír a fiatalok testi egészségére. Biztos úr, a gyerekek nem esznek többet, csak kevésbé aktívak, nem mozognak annyit. Az ülő életmód és az elhízottság gyakran vezet magas vérnyomáshoz és cukorbetegséghez, amely két kórkép az EU lakosságának egy folyamatosan növekvő százalékát érinti.
A következő napirendi pont Romana Jordan Cizelj az Ipari, Kutatási és Energiaügyi Bizottság nevében tett jelentése az Euratom Ellátási Ügynökség alapszabályának megállapításáról - C6-0131/2007 - szóló tanácsi határozatra tett javaslatról.
a Bizottság alelnöke. - Elnök asszony! Először is szeretnék gratulálni az előadónak a jelentéséhez.
A nukleáris energia egy fontos eleme az európai energiapolitikai csomagnak, és ma tanúi lehetünk mind európai és nemzetközi szinten a nukleáris energia iránti megújult érdeklődésnek.
Az Euratom Ellátási Ügynökség több mint 45 éves fennállása óta segíti a nukleáris fűtőanyag-ellátás biztosítását a Közösség fogyasztói számára.
Az Ellátási Ügynökség egy olyan szerv, melyet az Euratom-Szerződés hozott létre, mely az jelenti, hogy ez közvetlenül elsődleges jogi eszközből ered. Célja az ellátás hosszútávú biztosítása az ellátási források ésszerű diverzifikációja által a nukleáris fűtőanyagok számára. Az ellátási forrásokhoz való azonos hozzáférés lényeges eleme az Euratom-Szerződésnek, és ezt biztosítja az Ellátási Ügynökség.
Az Ellátási Ügynökség ma 1958-as alapelveken működik, amikor a Közösség hat tagállamból állt. Az Európai Unió bővítése ezen alapelvek modernizálását igénylik. Ez a javaslatunk célja; ez az oka annak is, hogy az Ellátási Ügynökség nem tekinthető új ügynökségnek az Európai Parlament és az Európai Bizottság közötti intézményközi megállapodás értelmében.
Az Európai Parlament régóta kéri az Ügynökség szerepének megújítását, és az Euratom-Szerződésben szereplő erők teljes kihasználását. Különösen szeretném megemlíteni az Euratom-Szerződés 50. évfordulójáról szóló Maldeikis-jelentést, melyet e ház idén év elején fogadott el. Örömmel jelentem, hogy a Bizottság szívesen fogadja a legtöbb javasolt módosítást. Osztom a véleményüket, hogy a tanácsadó bizottság szerepét meg kell erősíteni. Azzal is egyetértek, hogy jobban hozzá kellene járulnia az Ügynökség piackutatásainak elkészítéséhez.
Összefoglalva, örömmel fogadom az Európai Parlament támogatását, melyet az Euratom Ellátási Ügynökség szerepének megerősítéséhez nyújt. Várom a megbeszélést.
előadó. - (SL) A nukleáris energia szerepe egyre nyilvánvalóbbá válik nemcsak Európában, hanem globálisan is. Az ellátás megbízhatósága, az energiapiac versenyképessége, valamint az energia-előállítás és -felhasználás környezeti hatásának minimalizálása alkotják az Európai Unió energiapolitikájának alapját. Ugyanakkor a fenntartható energetikai fejlesztésnek is pozitív hatása van a technológia fejlesztésére, a gazdasági növekedésre és a foglalkoztatásra. Mindez a Lisszaboni Stratégia céljainak elérését mutatják.
A kiegyensúlyozott energiacsomag az egyik szükséges feltétele a fenntartható fejlődésnek, mely szembeszáll a globális felmelegedéssel és az éghajlatváltozással, lecsökkenti az importtól való függést, és biztosítja a biztonságos energiakészletet. Az Európai Unióban a nukleáris energia is ennek a csomagnak a részét alkotja. Ezért biztosítanunk kell, hogy biztonságos és megbízható nukleáris anyagkészletünk, valamint versenyképes, megfelelően működő energiapiacaink vannak, melyekre támaszkodhatunk.
Az Euratom Ellátási Ügynökséget ezen okból kifolyólag állították fel. A világ energiapiacainak feltételeiben végbemenő változások fényében az Ügynökség szerepét tovább kell erősíteni. A Bizottsággal természetesen egyetértek, hogy az Európai Unió 27 tagúvá bővítése és az Ügynökség által elfogadott költségvetési rendelet új, modernizált és továbbfejlesztett alapszabályokat igényel az Euratom Ellátási Ügynökség számára.
Ugyancsak hangsúlyoztam jelentésemben az Ügynökség megnövekedett szerepét. Egy erős szervre van szükségünk, mely alapvető szerepe, a nukleáris anyagok és szolgáltatások keresletének és kínálatának ellenőrzése mellett a nukleáris anyagok piacának kockázatáról és hosszútávú ármozgásáról is rendszeresen fog tanulmányokat biztosítani és készíteni. A nukleáris fűtőanyagok hosszútávú szerződéseinek megkötése felett irányítása kell, hogy legyen, és biztosítania kell a beruházás keretét, stb.
Annak érdekében, hogy ezek a feladatok sikeresen megvalósuljanak, a tanácsadó bizottságnak nagyobb szerepet javasoltam, mely úgy látom, elsősorban egy szakértő szerv. Szerteágazó szakértelmét tekintve képes egyedülálló támogatást nyújtani az Ügynökségnek feladatai ellátáshoz, melyekkel az Euratom-Szerződés bízta meg. Épp ezért hiszem, hogy a tanácsadó bizottság tagjainak számát meg kellene növelni, elsősorban a szakértőket illetően. Úgy vélem, jogosultak a tanácsadó bizottságban egy további tagra azok a tagállamok, melyek nukleáris fűtőanyagciklussal kapcsolatos tevékenységet végeznek, valamint a legtöbb támogatással is járulnak hozzá.
A Bizottság munkájában a konzisztencia biztosítása érdekében, valamint a magas szintű szakértelem kifejlesztése céljából javaslom, hogy állítsunk fel egy vezetőkből álló irodát vagy szervet, és azt, hogy ez a szerv álljon egy elnökből, két alelnökből és két tanácsadóból. A konzisztencia csak egy egyszerű szerkezet, és a tanácsadó bizottság vezetőinek világosan meghatározott szerepének segítségével biztosítható, akik egy kapcsot képeznek a tanácsadó bizottság és az Ügynökség főigazgatósága között. Nekik kell irányítaniuk a tanácsadó bizottság tevékenységeit, különösen azokat, melyek a jelentések elkészítéséhez, felbecsléséhez és ellenőrzéséhez, valamint a szakértelem bővítéséhez kapcsolódnak. A versenyképes és technológiailag fejlett Európa eléréséhez meghatározott célkitűzések nehezen valósulnak meg, ha nem fektetünk be a tudásba és a humánerőforrásba.
Továbbá hangsúlyozni szeretném az átláthatóság iránti igényt, mely nagyrészt az Ügynökség éves jelentése szempontjából fontos. Úgy vélem, az Európai Parlamentet tájékoztatni kell minden lényeges ügynökségi projektről. Az Ügynökség költségvetési eljárásában betöltött szerepét sokkal világosabban kell meghatározni.
Az Ügynökség éves jelentése, a tanulmányok és egyéb kapcsolódó szövegek eredményeit nemcsak az Európai Parlamentnek kellene megkapnia, hanem a Bizottságnak, a Számvevőszéknek és a tagállamoknak is. Csak a megfelelő információáramlással és a megfelelő gyakorlat kialakításával javíthatjuk az Ügynökség teljesítményét.
Ugyancsak segíthet az átláthatóság biztosításában az Ügynökség finanszírozásának módja, mely mostanáig meglehetősen bonyolult és homályos volt az Ügynökség különleges természete következtében. Egyszerűsíteni szeretném ezt a módot, és ezért támogatom, hogy az Ügynökség ugyanúgy működjön, mint a többi európai ügynökség. A nukleáris energia az energiacsomag részét képezi, és azt szeretném, ha ez ugyanazon feltételek mellett működne, mint amelyek a többi energiaforrásra vonatkoznak.
Annak érdekében, hogy a helyzetet egyszerűbbé, átláthatóbbá és az Euratom-Szerződés rendelkezéseivel megegyezővé tegyük, javaslom, hogy az Ellátási Ügynökség saját költségvetési tétellel rendelkezzen, mely a Bizottság szervezeti egységeinek költségvetésétől külön fog állni, és amelyben az adminisztratív kiadásokat világosan elkülönítik az Ügynökség működési kiadásaitól. Ez lehetővé teszi az Európai Parlament, mint a költségvetési hatóság egyik ága számára, hogy ellenőrizhesse az Ügynökség költségvetését, ezáltal annak hozzájárulását is az átláthatóbb és demokratikusabb Európa kialakításához.
Ha egyetértünk a nukleáris energia szerepének növekedésével, ha nem, ennek létezése tagadhatatlan. Biztosan akarunk biztonságos ellátást és működő piacokat, de ezek csak hosszútávú előretekintéssel, valamint egy elégséges hatáskörrel és demokratikus irányítással rendelkező erős szervvel biztosítható. Az Euratom Ellátási Ügynökségének új alapszabálya ezen célkitűzések megvalósítására törekszik.
Végül szeretném megköszönni a Bizottságnak az együttműködést és a meglehetősen nehéz kérdésekre adott válaszokat az alapszabállyal kapcsolatban. Ugyancsak szeretném megköszönni az építő együttműködést az Ipari, Kutatási és Energiaügyi Bizottság tagjainak a jelentés elkészítésében és elfogadásában. Arra is szeretném kérni önöket, hogy támogassák ezt a plenáris ülés szavazásán, és örülnék, ha hallanám a tagtársak hozzászólásait is.
a PPE-DE képviselőcsoport nevében. - Elnök asszony! Először is szeretnék csatlakozni azokhoz, akik gratuláltak Jordan Cizelj asszonynak a jelentéséhez. Rengeteg munkát fektetett e javaslat számos komoly és ésszerű fejlesztésébe.
Azt kell mondanom, nagyon remélem, hogy a Bizottság ezeket figyelembe fogja venni. Tisztában vagyok vele, hogy mi csak tanácskozunk erről. Örömmel látom, hogy a jelentés hangsúlyozza a nyitottságot - nyitottságot az Ügynökség működését illetően -, valamint hangsúlyozza e Parlament szerepét, melyet az Ügynökség munkájában kell betöltenie.
Ezzel kapcsolatban támogatom a Bizottság módosításait a költségvetést illetően, mely a költségvetési hatóság részeként a hatalmunkat gyakorolja.
Ugyancsak örömmel látom Jordan Cizelj asszony javaslatait, melyeket az Ügynökség szerepének tisztázása, különösen az Ügynökség bizottságának szerepe érdekében terjesztett elő. Habár személyesen talán nem lehetek ennyire lelkes a számok megnövelése iránt, mégis úgy gondolom, ez rendkívüli mértékben fogja segíteni, hogy nyitottabbak és konkrétabbak legyünk a bizottság szerepét illetően.
Ezzel ellentétben sajnálatom kell kifejeznem egy vagy két zátonyra futott módosítás, különösen a 39. módosítás miatt, mely véleményem szerint meglehetősen károsan - de talán szándékosan - az Ügynökség és az egész Euratom-Szerződés szándékával és szerepével pontosan ellenkező irányba halad. De ott vagyunk mi. Talán nem is meglepetés, hogy ez a Verts/ALE képviselőcsoporttól érkezik.
Végül azonban örömmel látom a nukleáris energia újjászületését - mind európai és nemzetközi szinten, ahogy azt a biztos asszony mondta - alapvető szerepe miatt, amit az éghajlatváltozás ügyével kapcsolatban tölt majd be.
a PSE képviselőcsoport nevében. - (BG) Tisztelt Kollégák! A szocialisták nevében gratulálni szeretnék az előadónak, Cizelj asszonynak az alapos munkájához és jó együttműködéshez az Ipari, Kutatási és Energiaügyi Bizottsággal a jelentés elkészítésében.
Úgy hiszem, az Euratom Ellátási Ügynökség új alapszabályának elfogadása nemcsak az új tagállamok számát, hanem a modern pénzügyi szabályokat is kell, hogy tükrözze. Mindenekelőtt az alapszabálynak biztosítani kell az alapmunkálatokat az Ügynökség szerepének megerősítéséhez, valamint a nyersanyag és a nukleáris anyagok ellátására vonatkozó legkedvezőbb feltételek mellett az állandó készletek biztosításához.
Ezzel kapcsolatban támogatom az Ügynökséggel kapcsolatos javaslatot, hogy megerősítsük annak analitikai funkcióit tekintettel a nukleáris anyagok piacának fejlődésére, valamint hogy rendszeresen végezzenek felülvizsgálatokat, beleértve a piaci kockázatelemzést. A javaslatok meg fogják erősíteni az Ügynökség tekintélyét és szakértelmét munkájában, hogy meghatározzák és támogassák az Ügynökség tanácsadó testületének szerepét. Különösen ügyelni kell a javaslatoknak arra, hogy elősegítsék az Ügynökség tevékenységének átláthatóságát.
A 2004/38/CE irányelv hatályba helyezése az uniós állampolgárok szabad mozgás- és tartózkodási jogáról az uniós tagországok területén. (vita)
A következő napirendi pont a Bizottság beadványa a 2004/38/CE irányelv hatályba helyezésével kapcsolatban az uniós állampolgárok szabad mozgás- és tartózkodási jogáról az uniós tagországok területén.
a Bizottság alelnöke. - Elnök úr! Alaposan nyomon követtük az olaszországi helyzet fejlődését. Aggódunk a növekvő utcai bűnözés miatt, és először is ki szeretnénk fejezni együttérzésünket azon személyek családjainak, akik a bűnözés áldozataivá váltak.
Örömmel látjuk a kétoldalú együttműködési intézkedéseket, melyeket múlt héten jelentett be Olaszország és Románia miniszterelnöke. Biztosítani fogjuk a románok jogainak tiszteletben tartását, ugyanúgy, ahogy a többi állampolgárét kellene.
Az átmeneti szabályozások ideje alatt a román állampolgároknak bizonyos tagállamokban munkaengedélyt kell kérniük a munkaerőpiacok teljes megnyitásáig. Meg fogunk győződni arról, hogy a tagállamok nemzeti jogszabályaikban és adminisztrációs gyakorlatukban figyelembe veszik a megkülönböztetés tilalmának elvét.
A 2004/38/CE irányelv, a szabad mozgás irányelve megengedi az európai állampolgárok kitoloncolását, amennyiben az egyén valódi, közvetlen és kellően súlyos veszélyt jelent a társadalom valamely alapvető érdekére. Ez egy olyan döntés, amelyet eseti alapon kell meghozni, valamint a tartalom és eljárás biztosításának teljes tiszteletben tartása mellett. Azonnali kitoloncolás esetén a sürgősséget pontosan meg kell magyarázni. Az irányelv szerint a fogadó tagállam kizárhat európai állampolgárokat is, amennyiben azok már nem teljesítik a tartózkodási jogukhoz kapcsolódó feltételeket. Az inaktív uniós állampolgárok kizárhatók, ha a fogadó ország szociális támogatási rendszerének indokolatlan terhévé válnak, más szavakkal, ha nincsenek törvényes pénzeszközeik, hogy biztosítsák a megfelelő mindennapi életkörülményeket. Ebben az esetben a kizárásnak objektív elemeken kell alapulnia, és az újbóli belépés tilalma nem róható ki.
Az európai állampolgárok kizárása egy rendkívüli intézkedés. Ez a Szerződés egyik alapszabadságának a korlátozása. Az intézkedéseket azért kell meghozni, hogy megtalálják a megfelelő egyensúlyt a szabad mozgás joga és az egyes tagállamok kötelezettsége között, hogy a tisztességes állampolgárok érdekeiben reagáljunk, ha a tartózkodás jogi feltételei nem teljesülnek.
Az olasz hatóságok hivatalosan értesítették a Bizottságot a 2007. november 7-i rendelet szövegéről (nem a Bizottság értesítette az olaszokat? A rendeletet 60 napon belül el kell fogadnia az olasz parlamentnek. Mint tudják, az olasz parlamentnek joga van megváltoztatni a rendelet szövegét. A Bizottság álláspontja a 2004/38/CE irányelv átültetéséről az olasz törvényhozásba természetesen a törvény végleges verziójától függ, ahogy az az olasz parlamentben kialakul. A rendelet azonnal hatályba lépett, de az irányelv eléggé pontos a tekintetben, hogy közvetlenül alkalmazható legyen a nemzeti bíróságok részéről. Ez azt jelenti, ha egy uniós állampolgár úgy véli, az ellene irányuló egyéni kitoloncolás nem tartja tiszteletben az irányelvben foglalt garanciákat, akkor fellebbezhet a nemzeti bíróságnál. Az európai törvény alkalmazásának kétsége esetén, mint azt tökéletesen tudják, a nemzeti bíróságok kötelesek az Európai Bírósághoz fordulni. Folytatni fogjuk a helyzet ellenőrzését a rendelet olasz parlament általi vizsgálatától függően.
Ugyancsak aggodalmunkat fejezzük ki a rasszista és idegengyűlölő demonstrációk miatt, melyek a rendelet bemutatását kísérték Olaszországban. A roma csoport a legnagyobb kisebbség Európában. A roma közösségeknek nehéz feltételekkel kell szembenézniük egész Európában. Az üldöztetés hosszú múltra tekint vissza. Ez a helyzet emberi szenvedéshez és társadalmi feszültséghez vezet. A beilleszkedés minden érintett részéről erőfeszítést kíván, beleértve magukat a romákat is. Sajátos védelmet kell nyújtani az egyéneknek, különösen a gyermekeknek és a nőknek.
A bűnözők, bármilyen nemzetiségűek is legyenek, gyakran a különösen sérülékeny embereket, mint például a gyermekeket használják ki. A roma gyermekek kétféle diszkriminációval néznek szembe. Először is a sztereotípiák és előítéletek áldozatai. Ugyanakkor az alapvető jogaik megsértésével is szembe kell nézniük, akár a közösségen belül is. Túl gyakran látunk elhanyagolt) roma gyermekeket utcáinkon vagy szegénységben, gyakran megtűrt körülmények között a modern európai nyomornegyedekben. A gyermekek a bűnözés világába születhetnek vagy koldulásra kényszeríthetik őket. A roma iskolás gyermekek hajlamos korán abbahagyni az iskolát, anélkül, hogy képesítést szereznének a jövőjük érdekében vagy képességeket, hogy gondoskodjanak magukról és a családjukról.
Ha csak a csoportot nézzük, amikor az alapvető jogok védelméről gondolkodunk, azt kockáztatjuk, hogy elmulasztjuk az egyén védelmét a csoporton belül és elszalasztjuk a lehetőségét annak, hogy megtörjük a törvénysértés és a félelem körét.
Készen állunk, hogy segítsük Olaszországot és Romániát a lehetőségek legjobb kihasználásában, melyek már megnyíltak az európai törvény és az európai alapok által. Hangsúlyozni kell azt is, hogy roma közösségek élnek számos más tagállamban is, például Franciaországban, Írországban, Spanyolországban, Szlovákiában, Csehországban vagy Magyarországon. A roma közösségek társadalmi beilleszkedését tovább lehet fejleszteni ezekben a tagállamokban is, nevezetesen a Strukturális alapok által, melyek igen hasznosak lehetnek.
Az európai támogatások - különösen a roma közösségek szükségleteit célzók - már elérhetőek az olyan területeket, mint a társadalmi beilleszkedés, a megkülönböztetés elleni harc, regionális fejlődés és az oktatás. Az előző programozási időszakban a Strukturális alapok több mint 275 millió eurót tettek elérhetővé romákkal kapcsolatos projektekre. Kiegészítő 60 millió euró volt elérhető Románia és Bulgária számára 2004 és 2006 között az előcsatlakozási eszközök által. A romákkal kapcsolatos projektek támogatása tovább folytatódik a Strukturális alapok 2007-2013-as programozási időszakában is. Az európai faji egyenlőségi irányelv (2000/43/CE), mely magába foglalja a roma embereket, biztosítja a megkülönböztetés elleni védelmet a foglalkoztatás, az oktatás, a szociális biztonság, az egészségügy, az áruk és szolgáltatások, valamint a lakásügy területén. Tevékenyen biztosítjuk, hogy ezt a jogszabályt az egész EU-ban alkalmazzák.
Végül, amennyire a Bizottság nem készül a megkülönböztetés bármely formájának vagy az állampolgárai intoleranciájának megtűrésére, egyenlően támogatjuk a tagállamokat, akik törvényesen védik állampolgáraikat a bűnözéstől, függetlenül attól, hogy általában véve az Unió polgárai-e vagy sem. Végül is a szabadság, az igazság és a biztonság együtt járnak.
a PPE-DE képviselőcsoport nevében. - (IT) Tisztelt elnök úr! Hölgyeim és uraim! Szeretnék gratulálni Frattini úrnak az átfogó jelentéséhez és a beszédében támogatott javaslatokhoz, eszmékhez, tartalmakhoz és értékekhez. Európa újraegyesítése nyilvánvalóan a polgárok növekvő mozgásához vezetett az Unión belül, mely néhány esetben valódi migrációs jelenséggé változott. Ez a helyzet Olaszországban, ahol jelenleg körülbelül fél millió román állampolgár tartózkodik.
A 2004/38/EK Irányelvvel az EU megpróbálta egyszerre garantálni azon közösségi polgárok jogait, akik az egyik országból a másokba települnek, valamint a tagállamok jogát arra, hogy kiutasítsák azokat az EU polgárokat, akik nem tartanak be bizonyos szabályokat: Az önfenntartás képességére és a közrend és biztonság fenyegetésére célzok. Sajnos Olaszországban az EU irányelvet túl kis mértékben és túl későn alkalmazták. Az eredményt? Nem sikerült kiutasítani számos polgárt, akik, ha kitoloncolják őket, talán nem követnek el bűncselekményeket Olaszországban.
Sajnos európai útlevéllel rendelkező emberek olyan bűncselekményeket követtek el, melyek megrázták a közvéleményt. A reakció elfogadhatatlan, idegenellenes erőszak volt. Az Olaszországban elkövetett erőszakot és gyilkosságokat határozottan el kell ítélni, és szolidaritást kell mutatni az áldozatok családjai felé. Az erőszakos és idegenellenes reakciót szintén el kell ítélni, noha sajnos amikor a jogszabályokat nem alkalmazzák, a törvények betartását nem kényszerítik ki, azt kockáztatják, hogy az állampolgárok önbíráskodni kezdenek, és ez őszintén szólva elfogadhatatlan.
A tagállamoknak, csakúgy, mint a helyi hatóságoknak egyértelmű kötelezettségeik vannak. Sajnos Rómában a számos jelentés ellenére semmilyen intézkedés nem történt bizonyos szociális állapotokkal kapcsolatban, mint például a nyomornegyedekben letelepedett roma polgárok kérdése. Ezek olyan helyzetek, melyek sürgős lépéseket követelnek. Néha a késedelmes intézkedések semmit nem javítanak a felmerült problémákon. Nem vagyunk a tömeges kitoloncolások mellett. Minden polgár, aki bűncselekményt követ el, személyesen felelősségre vonható. Ez nem nemzetiség vagy valamely etnikai csoporthoz való tartozás kérdése. A szélesebb együttműködés Románia és Olaszország között persze hasznos lenne. Nem véletlen, hogy a PPE szövegét én és kollégám, Marinescu úr írtuk alá.
Ez egy olyan kérdés, mely különösen érinti a roma embereket. Ez nem a román állampolgárok problémája, és ez az oka annak, hogy kérjük egy speciális ügynökség felállítását, mely a roma közösségek társadalmi integrációjával foglalkozik; egy európai ügynökségét, mely megmutatja, hogy Európa elvégzi a feladatát egy olyan probléma megoldása érdekében, mely magában hordozza egy még nagyobb társadalmi pánik kockázatát
a PSE képviselőcsoport nevében. - (DE) Tisztelt elnök úr! Hölgyeim és uraim! Nagyon nehéz helyzetben vagyunk. Nehéz helyzetben, mivel a Rómában bekövetkezett események felszínre hoznak valami olyasmit, amivel mostanáig nem találkoztunk, és nem is szerettünk volna. Az ott elkövetett gyilkosság mélyen elítélendő, iszonyatos tett volt. A gyilkosság által kiváltott reakciók figyelmeztetőek. Az a tény azonban, hogy egy magányos tettest, aki bűncselekményt követ el, egy nagy embercsoport részeként ítéljenek el, akiket úgyszólván kollektíven bűnösnek tartanak egyetlen ember tetteiért, nem újdonság az emberiség történelmében - mindig is jelen volt - de mindig ugyanannyira elítélendő volt. Ennél fogva az első dolog, amit meg kell tennünk, az a különbségtétel. Nagyon óvatosan kell vizsgálni a kérdést. Teljesen igaz: a romák integrációja a társadalmunkba régóta nem jár sikerrel. Ez azzal a ténnyel is kapcsolatban áll, hogy nagyon csekély az elkötelezettség a romák társadalmi integrációjára. Ők problémás emberek, saját, autonóm kultúrával, és az integrációjuk nagy erőfeszítéseket kíván, de megvalósítható. Megvalósítható, ha tiszteletben tartjuk őket és a kultúrájukat.
Mindazonáltal nyilvánvalóvá kell tenni, hogy egy jogállamnak képesnek kell lennie a saját fennmaradásának biztosítására minden alkotmányos eszközzel. Egy jogállamnak minden rendelkezésre álló eszközt fel kell használnia, hogy fenntartsa a közbiztonságot és megőrizze a rendet. Mi ennek a legjobb módja? A legjobb mód az, ha nem általánosít, hanem egyedi eseteket bírál el, és Európában pont ennek kell megtörténnie. Amikor a mozgásszabadságról beszélünk, meg kell vizsgálnunk minden egyes esetben, hogy az Unió állampolgára milyen jogokkal rendelkezik, és amikor egyik országból a másikba költözik, milyen jogok szolgálnak alapul az elbírálásához.
Mi az Európai Unióban garantáljuk a mozgás szabadságát. Az európai államok - legalábbis azok, akik a schengeni térségen belül helyezkednek el - minden állampolgára élvezi ezt a teljes mozgásszabadságot. Ez nem jelenti azt, hogy bármit megtehetnek, amikor egyik államból a másikba költöznek. Tiszteletben kell tartaniuk az ottani jogokat és törvényeket; ugyanakkor a schengeni térséghez tartozó országoknak is tiszteletben kell tartaniuk a területeken tartózkodó uniós állampolgárok jogait. Nem lehet általánosan kijelenteni, hogy "ez egy csoport hibája, ennek a csoportnak mennie kell, mivel egyik tagja sem rendelkezik munkavállalási engedéllyel, vagy mert nem illeszkednek a kulturális eszméinkbe, mert mind munkanélküliek vagy mert koldulnak”. Ehelyett minden egyes esetben meg kell állapítanunk, hogy az állampolgár milyen jogokkal rendelkezik, és éppígy minden egyes esetben meg kell állapítanunk, hogy milyen jogszabályokat sértett meg. Éppen ez az a feladat, amin a román és az olasz kormány dolgozik, és amin a Bizottságnak is dolgoznia kell.
Meg kell mondanom, Frattini biztos úr, ön nem tesz eleget a feladatának. Nagyon meglepődve olvastam az Il Messaggeróban megjelent kijelentéseit. Egészen addig úgy gondoltam, hogy Ön egy nagyon mérsékelt biztos. Ön elnyerte a csoportom tiszteletét, mivel addig érzékeny módon dolgozott egy nagyon érzékeny politikai területen. Azonban az Il Messaggeróban tett munkavállalási engedéllyel és az emberek jövedelmi struktúráival kapcsolatos kijelentései - melyek azt sugallták, hogy elég bemenni egy táborba, megkérdezni valakit, hogy miből él, és ha nem tud a helyszínen válaszolni, ki kell toloncolni - totális önkényállamot idéznek. Mi azonban nem ilyen államban élünk. Az Ön feladata, Frattini biztos úr, - különösen emberi jogokért felelős biztosként - az, hogy megvédje az Európai Unió alapelveit, és nem az, hogy elősegítse a saját miniszteri pozíciójának megszerzését egy jövőbeni olasz kormányban.
az ALDE képviselőcsoport nevében. - Tisztelt elnök úr! A legtöbbünk felismeri a migráció előnyeit. Azokban a tagállamokban, melyek megnyitották a határaikat az egyéb tagállamokból érkező bevándorlók előtt, nem tapasztaltak növekedést a munkanélküliek számában; annál inkább nőtt a termelékenység, fokozódott a gazdasági növekedés és az új munkahelyek teremtése.
Ez egy réges-régi történet. Az érkezők elvégzik azokat a munkákat, amiket az őslakosok nem akarnak, keményen dolgoznak, kevésbe kerülnek és új ötleteket hoznak. Fontos azonban felismerni, hogy néhány ember nem a munkavállalás szándékával lépi át a határokat - vagy legalábbis nem a legális munkavállalás szándékával. Az Európai Unió törvényei felismerik ezt, ahogy Ön is említette, biztos úr. Amíg megadják a jogot a letelepedésre egy másik tagállamban, lehetővé teszik a befogadó államok számára, hogy a tartózkodási jogot három hónapra korlátozza, ha a létfenntartás nem biztosított, valamint hogy megszakítsa ezt a jogot, ha a közrendet veszélyezteti.
A szabad mozgáshoz való jog egyike Uniónk nagy vívmányainak, melyet állampolgárok milliói élveznek tanulmányaik, munkájuk és nyugdíjas életük során. Ez nem jár nehézségek nélkül, és csakúgy, ahogy a zsidók, akik haza nélküli népként gyakran nem szívesen látottak voltak az elmúlt korokban, ugyanúgy a romáknak, mintegy kilenc millió embernek kell diszkriminációval szembenézniük számos befogadó országban. Ha egyenlőségjelet teszünk a roma emberek és Románia közé, még ha sokan közülük román állampolgárok is, az mindkettővel kapcsolatban meg nem értéshez vezet. Ugyanígy Róma városához is lehetne kapcsolni őket.
Európai uniós integrációs alapok állnak rendelkezésre a romák integrációjára. Együttműködünk Soros Györggyel és a Roma Integráció Évtizedével. Szükségünk van azonban arra, hogy ahhoz csatlakozzanak a tagállamok, valamint egy közös közösségi keret-stratégiára a romák integrációjához, amennyiben ez működhet.
Kár, hogy Olaszország eddig nem hívott le semmit ezekből az alapokból. Spanyolország lehívott mintegy 52 millió eurót, Lengyelország mintegy 8 milliót. De ez nem csak az olasz kormány részéről mutatja az előrelátás hiányát; ez az előrelátás hiánya a Bizottság részéről is. Azt gondolom, hogy Barroso úr tévedett, amikor a tegnapi, a La Repubblicában megjelent interjújában azt mondta, hogy elképzelhetetlen, hogy az Európai Unió támogassa az integrációt ezen az alapon. Nem szabadna, hogy ez elképzelhetetlen legyen.
Frattini úr, én osztom Schulz úr nézeteit. Nem szabadna pártpolitikai kérdést csinálni ebből az ügyből. Ez a Ház azt várja Öntől, hogy koncentráljon a jelenlegi feladataira, és ne a jövőbeni karrierjére. Az olaszok, csakúgy, mint mások, tisztában vannak a migráns közösségek törékenységével. 1893-ban a francia Aigues-Mortes-ban a peccais-i olasz sómunkásokat lincseltek meg idegengyűlölettől vezérelt támadások során, a helyi munkahelyek védelmében. Az Unió legnagyobb vívmányai egyike azonban az, hogy az ilyen pogromok már a múlt ködébe vesznek.
a Cristina Gutiérrez-Cortines által a Környezetvédelmi, Közegészségügyi és Élelmiszer-biztonsági Bizottság nevében az Európai Parlament és a Tanács által elkészítendő, a talajvédelmi keretet létrehozó és a 2004/35/EK irányelvet - C6-0307/2006 - módosító irányelvre tett javaslatról, és
a Vittorio Prodi által a Környezetvédelmi, Közegészségügyi és Élelmiszer-biztonsági Bizottság nevében létrehozott, a talajvédelemről szóló tematikus stratégiáról.
(DE) Tisztelt elnök asszony! Nem kértem volna ismét szót, ha a biztos úr záró megjegyzéseivel nem próbált volna az áldozat szerepében tetszelegni. Biztos úr! Meg kell békélnie a gondolattal, hogy olyan európai fórum résztvevője, ahol különösen óvatosnak kell lennie azzal, amit mond, és amit az Il Messaggerónak adott interjúban mondott, az tárgyi tévedés volt.
Egyik európai hatóságnak sincs joga besétálni egy táborba és feltenni a kérdést: "Mivel keresi a kenyerét?”, majd kitelepíteni az illető személyt, ha nem tud azonnal válaszolni. Ez teljes mértékben tévedés, Ön mégis ezt állította az Il Messaggerónak adott interjúban, így hát ne vegye zokon, ha később felhívják erre a figyelmét.
A vitát minden esetre lezártuk. Sajnálom, de erre nincs lehetőség. Azt hittem, új ponttal szeretné bővíteni a napirendet. A vitát lezártuk. Folytassuk a következőkkel... Nem értek egyet a közbevetéssel. Nem folytathatjuk az előző témát, azt hittem, Schulz úr egy további napirendi ponttal szeretett volna előállni.
Elnök asszony! Hadd mondjak először is köszönetet az Európai Parlamentnek, különösen az előadóknak, Gutiérrez-Cortines asszonynak és Prodi úrnak, a Környezetvédelmi, Közegészségügyi és Élelmiszer-biztonsági Bizottságnak, illetve az egyéb bizottságoknak az első olvasat során tanúsított együttműködésükért.
A Bizottságnak a talajvédelemről szóló tematikus stratégiára tett javaslata a német Környezetvédelmi Minisztérium kezdeményezésére 1998-ban megkezdett munkából nőtt ki. Az érdekelt felekkel és a tagállamokkal folytatott hosszas megbeszélések eredményeképp elismerést nyert, hogy a talaj értékes természeti erőforrás, amelynek romlása Európában egyre aggályosabb. A Bizottság a következőkben együttműködött az érintett felekkel, elsősorban a Parlamenttel és a Tanáccsal annak érdekében, hogy a talajvédelmi kérdéseket jobban megértsék, és konszenzus alakulhasson ki e területen.
A Parlamentnek a talajvédelemről szóló, 2002. évi közleménnyel kapcsolatos állásfoglalása fontos javaslatokat tartalmazott a Tanács számára arra vonatkozóan, milyen irányban induljon el, ha Európában megfelelő talajvédelmet kíván biztosítani. A következtetések 2002-ben Mallorcán történt elfogadását követően az Európai Tanács felkérte a Bizottságot, hogy készítsen átfogó, hosszú távú talajvédelmi stratégiát, amely tartalmazza az általános elveket, a megfelelő mennyiségi és minőségi célokat, illetve a tervezett intézkedések mérésének és értékelésének ütemezését.
Most hadd folytassam néhány konkrét kérdéssel. Nagy megelégedésemre szolgál, hogy a talajromlást súlyos, megoldandó problémaként kezeljük. Figyelembe véve, mennyire szívén viseli a jelen Parlament például az elsivatagosodás ügyét, fontos, hogy itt Európában nyíltan elkötelezzük magunkat a probléma okainak mind európai, mind pedig világszintű kezelése mellett. Az éghajlatváltozás és bizonyos nem megfelelő talajkezelési eljárások veszélyeztetik a talaj minőségét. A romlás mértékének meghatározása, majd a talaj fenntartható formában történő használatát biztosító módszerek kidolgozása a Parlament által helyesen támogatott tudásalapú megközelítés közvetlen alkalmazását jelenti. Így erőfeszítéseink koncentráltabban lesznek, az erőforrásokat pedig még hatékonyabban használhatjuk fel céljaink elérésére.
A vállalkozásoknak jogukban áll megkövetelni a tagállamoktól a közösségi jog következetes alkalmazását. A Bizottság által készített környezeti hatáselemzésben a becslések szerint hozzávetőleg 3,5 millió nagy valószínűséggel szennyezett terület található az EU-ban. Ezek egy része, talán 15 százaléka biztos, hogy szennyezett. Ezért létfontosságú, hogy a vállalkozások biztosak legyenek benne: továbbra is hasonló eljárások segítségével mérjük majd fel a szennyezett területeket, lehetővé téve ezzel a tervezett beruházásokat.
Azt se felejtsük el, hogy közvetlen kapcsolat áll fenn az éghajlatváltozás és a talaj minősége között. A nemrégiben a Nature vezető nemzetközi tudományos lapban megjelent kutatási cikk szerint például az elmúlt 25 évben a talaj csak az Egyesült Királyságban évi 13 millió tonna szén-dioxidot bocsátott a légkörbe - ugyanannyit, amennyit egy év során 5 millió autó bocsátana ki. Azt is érdemes megemlíteni, hogy a talaj szénmegkötő és azt hasznos humusszá alakító képességét mind ez idáig nem használtuk ki maximálisan.
Mindennek fényében hadd foglaljam össze a Bizottság által javasolt intézkedések alapvető céljait:
Először is ki kell fejlesztenünk egy rendkívül rugalmas, mégis következetes és átfogó európai talajvédelmi politikát. A fenntartható talajhasználat kereteinek kidolgozásával, és a forrásszintű intézkedések elfogadásával ez a politika megelőzi majd a talaj további romlását, így megőrizhetők annak létfontosságú társadalmi, környezeti és gazdasági funkciói.
Másodszor össze kell gyűjteni az európai talaj állapotáról szóló szükséges információkat, hogy tudásalapú döntéseket hozhassunk a politikával kapcsolatban, és erőfeszítéseinket azokra a területekre koncentrálhassuk, ahol a legsúlyosabb romlás tapasztalható.
Harmadszor a romlott talaj minőségét, ahol csak lehetséges, a tagállamok által elvégzett talajállapot-elemzések alapján helyre kell állítani. A helyreállítás célja annak biztosítása kell, hogy legyen, hogy elérjük a legalább a talaj jelenlegi és tervezett felhasználásának megfelelő talajminőséget.
Negyedszer az EU egésze számára el kell fogadni minimális közös szabályokat, amelyek biztosíthatják az egyes tagállamoknak a talajvédelmi kérdésekhez való következetes hozzáállását. Ezeknek a közös szabályoknak a segítségével átláthatóvá tehető majd a rendszer, és elkerülhető lesz a belső piac torzulása.
A stratégia és az irányelv célja az, hogy hosszú távú európai talajvédelmi politikát indítson útjára annak érdekében, hogy néhány éven belül az összes tagállam jelentős haladást érhessen el e területen.
Fel szeretném hívni a figyelmet a talajvédelemről szóló keretirányelv néhány fontos szempontjára:
Először is az együttdöntési eljárás után elkészített dokumentumnak egyértelműnek kell lennie, és a jogalkotási eljárás által érintett felek számára világos jogi keretet kell, hogy biztosítson. El kell kerülnünk a jogi kiskapukat tartalmazó módosításokat, amelyek szükségtelenül korlátoznák az irányelv alkalmazási körét.
Másodszor a javaslat máris igen nagy mértékű szubszidiaritást és rugalmasságot biztosít. Tudomásom szerint bizonyos benyújtott módosítások célja a szubszidiaritás szintjének további növelése. Meg kell azonban győződniük róla, hogy ezek a módosítások nem nehezítik majd meg az irányelvnek az összes tagállamban történő alkalmazását. Ez különösen azokat a módosításokra vonatkozik, amelyek az irányelvben meghatározott prioritási területekkel kapcsolatos intézkedési programokat érintik.
Harmadszor a magas szintű környezetvédelem biztosítása érdekében meg kell állapodnunk egy következetes megközelítésről, amelyet az összes tagállam követne a szennyezett talaj meghatározása során. A II. függelék javasolt eltörlése megakadályozná, hogy e célunkat megvalósítsuk.
Befejezésképp ki szeretném jelenteni, hogy mostantól kezdve a Bizottság nyomon követi az események alakulását a javaslat tanácsbeli és európai parlamenti megvitatása során, és ennek megfelelően határozza majd meg álláspontját.
előadó. - (ES) Elnök asszony! Mielőtt megtárgyalnánk a ma délelőtt szavazásra bocsátandó javaslatot, köszönetet szeretnék mondani az összes politikai képviselőcsoport előadóinak, és külön megköszönném az Európai Parlament Szocialista Képviselőcsoportjából Sornosa asszony, és kedves barátunk, Prodi úr közreműködését, akik valóban közösen dolgoztak és gazdagították az irányelvet gondolataikkal, ahogyan tette azt a Zöldek/az Európai Szabad Szövetség Képviselőcsoportja és még sok más képviselő is.
A holnap szavazásra kerülő dokumentumhoz számos módosítás tartozik, amelyek megállapodás eredményeként jöttek létre, és ezért a dokumentumhoz a többi politikai párt is értékes gondolatokkal járult hozzá. Egy nagy részben konszenzus eredményeképp létrejött dokumentumról van szó, ami igen váratlan egy olyan környezetvédelmi politikában, amely, mondhatjuk, új európai politikát teremt majd, és új utat nyit előttünk.
A dokumentum különösen innovatív, hiszen az irányelvek alkalmazásának új módjára adott válasznak tekinthető. Szembe kellett néznünk azzal a problémával, hogy a 27 ország közül csak kilenc rendelkezik talajvédelmi jogszabályokkal, és ezzel a kérdéssel még a jövőben is foglalkoznunk kell majd. Európa nem egyenletesen fejlődött, így számos ország doktori szinten áll a talajvédelmet illetően, míg mások még csak most érettségiznek.
Hogyan érhető el egy konszenzusos, közös politika ilyen hatalmas különbségekkel? Ez az a kihívás, amellyel szembe kellett néznünk. Mi volt a megoldás? Megnéztük a Szerződést, és kiderült: az irányelvek meghatározásakor a 249. cikk kijelenti, hogy az irányelvek közös célkitűzések, amelyeknek végrehajtása és alkalmazása azonban a tagállamokra bízható, ezért így is tettünk.
Annak érdekében, hogy a közös célkitűzéseket egyértelművé tegyük, az 1. és a 2. cikket a 6. cikkhez hasonlóan megerősítettük. Más szóval megfogalmaztuk a célt. Ismerjük az elérendő célt, és fel kell ismernünk, hogy a fenntarthatóság folyamatához világos célokra van szükség, ugyanakkor nem tud az összes ország egy tempóban haladni. Azoktól, amelyek még neki sem indultak, nem várhatjuk el ugyanazt, mint a többiektől.
Ezért kérjük, hogy a szubszidiaritás elvének maximális tiszteletben tartásával a végrehajtás továbbra is maradjon a tagállamok hatáskörében, így eloszlathatók néhány előbbre járó ország azon félelmei, hogy meg kell ismételniük hivatalos intézkedéseiket. Nincs szükség rá, hogy a megfelelő talajvédelemmel rendelkező országok mindent elölről kezdjenek.
A 2003/87/EK irányelvnek az üvegházhatást okozó gázok kibocsátási egységei Közösségen belüli kereskedelmi rendszerének a légi közlekedésre történő kiterjesztése céljából történő módosítása (vita)
A következő napirendi pont a Peter Liese által a Környezetvédelmi, Közegészségügyi és Élelmiszer-biztonsági Bizottság nevében a 2003/87/EK irányelvnek az üvegházhatást okozó gázok kibocsátási egységei Közösségen belüli kereskedelmi rendszerének a légi közlekedésre történő kiterjesztése céljából történő módosításáról szóló európai parlamenti és tanácsi irányelvre tett javaslatáról készített jelentés - C6-0011/2007 -
Elnök úr, hölgyeim és uraim! Nagy örömömre szolgál, hogy megnyithatom a mai vitát az üvegházhatást okozó gázok kibocsátási egységei Közösségen belüli kereskedelmi rendszerének, vagyis az ETS-nek a légi közlekedésre történő kiterjesztéséről szóló javaslatról.
Köszönetet szeretnék mondani előadónknak, Liese úrnak és a Környezetvédelmi, Közegészségügyi és Élelmiszer-biztonsági Bizottságnak az idáig tett erőfeszítéseikért. Szintén köszönetet szeretnék mondani a három másik bizottságnak közreműködésükért, és a vitához való hozzájárulásukért.
Ma már széles körben elfogadott tény, hogy éghajlatváltozás zajlik, és ezt az emberi tevékenység okozza. A következő tíz évben meghozandó intézkedések fogják meghatározni, sikerül-e ellenőrzésünk alá vonni a helyzetet, vagy hagyjuk, hogy az éghajlatváltozás olyan szintet érjen el, ahol már társadalmaink jólétét és stabilitását veszélyezteti. Az EU rendelkezik a szükséges képességekkel, erőforrásokkal és akarattal ahhoz, hogy vezető szerepet vállaljon az éghajlatváltozás elleni globális küzdelemben. Ezzel az egyértelmű üzenettel érkezünk majd néhány hét múlva Balira, ahol az Éghajlatváltozás Elleni Jövőbeli Nemzetközi Fellépés Hálózatáról folynak majd megbeszélések. Ez a lehetőség mindhárom intézmény, az Európai Parlament, a Tanács és a Bizottság számára is lehetővé tette, hogy ambiciózus és kötelező célértékeket határozzanak meg a kibocsátás csökkentésére vonatkozóan. Ahhoz, hogy e célokat elérhessük, az összes ágazatnak, a nemzetközi légi közlekedésnek is, felelősséget kell vállalnia.
Mostanáig a nemzetközi légi közlekedés a közlekedési szektor többi ágával összehasonlítva viszonylag kedvező bánásmódban részesült. Az adózást és az áfát tekintve a nemzetközi légi közlekedés továbbra is olyan előjogokat élvez, amelyeket még a második világháború után kisebb, növekvő gazdasági ágazatként nyert el. Az 1990-es években a Kiotói Jegyzőkönyvről folyó tárgyalások során a légi és vízi közlekedés mentesült az üvegházhatást okozó gázok kibocsátásának csökkentését meghatározó célértékek teljesítése alól. Ezek a célértékek csak a belföldi járatokra érvényesek. Mára a légi közlekedés jelentősen megnőtt, és a globalizáció egyik sarokköve lett, hiszen kapcsolatot teremt a különböző népek és gazdaságok között. A Bizottság teljes mértékben elismeri a légi közlekedésnek a nemzetközi kereskedelemben és a gazdasági fejlődésben játszott szerepét. Más részről azonban egyre inkább érezhető a légi közlekedésnek a környezetre gyakorolt negatív hatása, aminek kézzelfogható bizonyítéka a káros gázok kibocsátásának drámai növekedése. A légi közlekedésnek az üvegházhatású gázok egész világon tapasztalható kibocsátásához való hozzájárulása megegyezik az Egyesült Királyság vagy Kanada összes kibocsátásával. Az EU-ban a repülőgépekből származó szén-dioxid-kibocsátás közel duplája az 1990-es értékeknek, az előrejelzések szerint pedig 2012-re 150 százalékos növekedés várható.
Természetesen nem hagyhatjuk, hogy ez továbbra is így folytatódjon, anélkül, hogy intézkedéseket hoznánk a helyzet megváltoztatására. A légi közlekedési szektornak is ki kell vennie a részét az éghajlatváltozás elleni küzdelemből, máskülönben kiváltságos helyzetbe kerülne azon egyéb gazdasági ágazatokkal szemben, amelyek már ma is komoly erőfeszítéseket tesznek gázkibocsátásuk csökkentésére. Éppen ezért a Bizottság 2005 szeptemberi közleményében átfogó megközelítést javasolt a légi közlekedés éghajlatra gyakorolt következményeinek kezelését illetően.
Stratégiánk alapját a Közösségben már jelenleg is alkalmazott politikák képezik, ezeket azonban egyben megerősíti és ki is bővíti. Jelenlegi politikáink között említhetjük az új, tiszta technológiák kutatását és az európai légi közlekedési irányítási rendszernek az Egységes Európai Égbolt és a Tiszta Égbolt program segítségével történő további fejlesztését. Ezek az intézkedések azonban önmagukban nem elégségesek; további fellépésre van szükség, ezért 2006 decemberében a Bizottság javasolta, hogy a kibocsátási egységek Közösségen belüli kereskedelmi rendszerét terjesszék ki a légi közlekedésre is. Ezt a javaslatot vitatjuk meg a mai nap során.
A Bizottság kétszakaszos megközelítést alkalmaz. Az elsőnek megfelelően 2011-től az EU összes járata részt vesz majd a rendszerben. A második szakaszban 2012-től a rendszer az EU repülőtereire érkező és onnan induló összes járatra vonatkozik majd. Az uniós járatokkal kezdünk: ez jelzi elkötelezettségünket, hogy nemzetközileg is vezető szerepet vállaljunk e területen. Ugyanakkor nemzetközi partnereinket is arra biztatjuk, hogy csatlakozzanak a közös kezdeményezéshez.
A Nemzetközi Polgári Repülési Szervezet (ICAO) legutóbbi, szeptemberi konferenciáján nemzetiségtől függetlenül jelentős ellenállást tapasztalhattunk számos harmadik ország részéről azon tervünkkel kapcsolatban, hogy a kibocsátáskereskedelmi rendszert a repülőgépekre is kiterjesszük. Az okok országonként különbözőek, az azonban világossá vált, hogy különösen a fejlődő országok gondolják úgy, hogy saját gépeinkkel kellene kezdenünk, mielőtt a rendszert az ő országaikból és országaikba érkező gépekre, illetve légitársaságaikra alkalmazzuk.
Ez azt jelenti, hogy elszántabbnak kell lennünk. A javaslat egyik fő pontja az, hogy a rendszer a megkülönböztetés elkerülése érdekében a hozzá tartozó légi útvonalakon gépeket üzemeltető összes légitársaságra vonatkozzon, nemzetiségre való tekintet nélkül. A javaslat megfelel a Chicagói Egyezménynek és a kétoldalú repülési megállapodásoknak. Az ICAO konferencián 42 európai állam támogatta ezt az álláspontot. Európa formális fenntartásokra hivatkozott az ügyben, és ezzel némi mozgásteret biztosítottunk saját magunk számára.
Hogy mennyire ambiciózus a Bizottság javaslata, jól érzékelhető azon célkitűzéséből, amely szerint a kibocsátást a 2004-2005. évi átlagon kívánja stabilizálni. A légi közlekedés gyors növekedéséről szóló előrejelzéseket figyelembe véve ennek jelentős környezeti következményei lesznek. 2020-ban összesen évi 183 millió tonna szén-dioxidot takaríthatunk meg, amely kétszerese Ausztria jelenlegi éves, összes forrásból származó üvegházhatásúgáz-kibocsátásának. Ez 46 százalékos kibocsátáscsökkenést jelent ahhoz a helyzethez képest, ha a közösségi kibocsátáskereskedelmi rendszert nem terjesztettük volna ki a légi közlekedésre.
Ami a kibocsátási jogok légitársaságoknak történő kiosztását illeti, egyszerű megközelítést javaslunk. A 2013 előtti időszakban a légi közlekedési kibocsátási jogok bizonyos százalékát aukció keretében lehet majd megszerezni, az egyéb ágazatokban aukcióba bocsátott százalékoknak megfelelően. A fennmaradó rész egy meghatározott értékszinthez viszonyítva ingyen kerül kiosztásra, és a legjobban teljesítő légitársaságok részesülhetnek belőle. 2013-tól az aukcióban megvásárolható egységek arányának meg kell felelnie az ETS általános felülvizsgálata során meghatározott aránynak. Végül pedig a fennmaradó egységek kiosztása az előbb említett összehangolt értékelési módszer alapján történik majd.
Hölgyeim és uraim! Az éghajlatváltozás elleni küzdelem ma a legfontosabb prioritás az EU számára. A vitára terjesztett javaslat az üvegházhatást okozó gázok egyik leggyorsabban növekvő forrását érinti. Éppen ezért az Uniónak a kérdésben tanúsított elszántságát jelzi. Konkrét intézkedésekkel kíván szabályozni egy igen komoly problémát egy olyan gazdasági ágazatban, ahol ez idáig még nem született sikeres, hatékony politika. Európának kötelessége vezető szerepet játszani, ezt azonban úgy kell tennie, hogy ne vívja ki nemzetközi partnerei ellenállását. A sokuk által kifejezett kétségek fényében egyértelművé kell tennünk elkötelezettségünket, és elfogadható álláspontot kell kialakítanunk. A Bizottságnak szilárd meggyőződése, hogy a ma tárgyalt javaslat maradéktalanul kielégíti ezt az igényt.
Elnök úr, biztos úr, hölgyeim és uraim! Az elmúlt néhány hónap során szinte mindenki felismerte, hogy tennünk kell valamit a drámai éghajlatváltozás megelőzése érdekében.
A Éghajlatváltozással Foglalkozó Kormányközi Bizottság (IPCC) és a Világbank korábbi vezető közgazdásza, Sir Nicholas Stern által készített jelentések egyértelművé tették, hogy a semmittevésnek sokkal nagyobb ára van, mint a cselekvésnek. Sir Nicholas egyenesen azt mondta, hogy ha az éghajlatváltozás ellenőrizetlenül halad tovább, annak gazdasági szempontból ugyanolyan káros hatása lehet, mint a két világháborúnak. A példa rávilágít, hogy nem triviális ügyről vagy a zöldek fantáziálásáról van szó, hanem kézzelfogható gazdasági érdekekről, és olyan kérdésről, amely az egyén számára is valódi következményekkel jár. Ezért az uniós állam- és kormányfők márciusi csúcstalálkozóján ésszerű volt meghozni azt a döntést, hogy az Európai Uniónak 2020-ra legalább 20 százalékkal, ha pedig sikerül nemzetközi megállapodást kötnie - amit nagyon szeretnénk -, akkor 30 százalékkal kell csökkentenie kibocsátásait.
Ezért következetlenség lenne, ha a gazdaság egy jelentős területén egyáltalán nem csökkentenénk a kibocsátást, és ehelyett hagynánk, hogy az korlátlanul tovább növekedjen. Ahogyan a biztos úr említette, a kibocsátás mértéke 1990 óta megduplázódott. Így örömömre szolgál, hogy a Bizottság javaslatot készített a szén-dioxid-kibocsátásnak a légi közlekedési szektorban történő csökkentéséről. A javaslatnak azonban vannak hibái, és biztos vagyok benne, hogy az Európai Parlament holnap számos módosításban érinteni fogja ezeket.
Köszönetet szeretnék mondani mindenkinek, akik lehetővé tették, hogy, véleményem szerint, holnap is megfelelő eredményre jussunk, különösen az árnyékelőadóknak, Jarzembowski úrnak, a Közlekedési és Idegenforgalmi Bizottság előadójának, aki részt vett a Hughes-eljárásban, és az összes többi bizottságból érkezett résztvevőnek, akik véleményt mondtak. Jóllehet néhány esetben akadtak nézetkülönbségek, úgy gondolom, hogy számos fontos pontban egyetértettünk, és holnap, a szavazás során is egyet fogunk érteni.
Egyetértünk abban, hogy egy kezdődátumra van szükség. Mind az európai és az Európából induló, illetve oda érkező interkontinentális járatoknak ugyanazon a napon kell belépniük a rendszerbe. Ez egyrészt az egyenlő versenyfeltételek miatt fontos, másrészt pedig azért, mert a szén-dioxid-kibocsátás kétharmada nem az Európán belüli, hanem az interkontinentális járatokból származik. Természetesen a harmadik országokkal is megbeszéléseket kell folytatnunk, ezért a Környezetvédelmi, Közegészségügyi és Élelmiszer-biztonsági Bizottság elfogadott egy indítványt, amelynek értelmében a Bizottságnak a jövőben is tárgyalnia kell a harmadik országokkal. Ha meg tudunk egyezni a közös célokról, és egy közös megközelítésről, amely épp annyit valósít meg, mint amennyit a Bizottság is javasol, akkor a harmadik országokkal is tárgyalnunk kell.
Abban is egyetértünk - ez a második dolog, amelyet ki szeretnék emelni -, hogy a kibocsátási egységeknek jóval nagyobb részét kívánjuk aukció keretében kiosztani. Ez fontos az újonnan érkezők számára, fő célja azonban az, hogy csökkentse a villamosenergia-szektorban igen jellemző "váratlan nyereséget”. A villamosenergia-árak annak ellenére nőttek, hogy az egységek ingyen kerültek kiosztásra. Ezért kell nagyobb részüket akcióba bocsátani, a bevételeket pedig a környezetbarát közlekedésre vonatkozó adók és járulékok csökkentésének formájában vissztéríteni a polgároknak; erről is döntött a bizottság.
Egyetértünk abban, hogy a kibocsátások felső határa 100 százalék alatt kell, hogy legyen, mivel nem a szén-dioxid-szint stabilizálásáról, hanem csökkentéséről beszélünk. Ezen túl a Környezetvédelmi Bizottság úgy döntött, hogy kétszeres szorzót vezet be annak érdekében, hogy a nitrogén-oxid-kibocsátást is figyelembe lehessen venni. Ha a Bizottság javaslatot készít a nitrogén-oxidok kezelésének egy alternatív módjáról - amelyet azután elfogadunk -, ezt a szorzót elhagyhatjuk majd, jelenleg azonban szükség van rá. Továbbá nagyon fontos egy hatékonysági záradék csatolása, amelyről a Környezetvédelmi Bizottság szintén döntött. A légitársaságok által a saját maguk számára felállított hatékonyságnövelési célokat meg kell valósítani, a légi közlekedési iparnak pedig nem adhatunk lehetőséget arra, hogy egyszerűen kivásárolja magát a kötelezettségek alól.
Hölgyeim és uraim! Holnap néhány területen nagyon szoros lesz a szavazás. Vannak olyan pontok, amelyekben nem mindannyian értünk egyet. Képviselőcsoportom nevében - nem pedig előadóként - azt mondhatom, hogy a Környezetvédelmi Bizottság bizonyos esetekben túl messzire ment. Nem kellene támogatnunk például a 75 százalékos felső határt, és továbbra is hiányoznak a kis- és középvállalkozások terheit enyhítő intézkedések. Az Európai Néppárt (Kereszténydemokraták) és az Európai Demokraták Képviselőcsoportja mindenesetre a jelentés mellett fog szavazni, és úgy gondolom, hogy a Parlament egésze egyértelmű jelzést ad majd a Tanácsnak.
Nem elégedhetünk meg csupán az éghajlatváltozás kezelésére vonatkozó általános célok megfogalmazásával; konkrét jogszabályokat kell végrehajtanunk. Érdeklődéssel várjuk, vajon a Tanács szavait tettekre váltja-e, vagy saját céljait sem tudja teljesíteni, netán még gyengíti is a Bizottság javaslatát. Az Európai Parlament ezt nem fogja elfogadni.
a Gazdasági és Monetáris Bizottság véleményének előadója. - (FR) Elnök úr, biztos úr, előadó úr! Először is hálás köszönetemet szeretném kifejezni a Bizottságnak, amiért vállalkoztak a repülési tabutéma említésére, és nem vártak az IATA döntéseire, valamint gratulálok előadónknak az ehhez nyújtott támogatásért.
A Gazdasági és Monetáris Bizottság előadójaként csak egy pontot szeretnék kiemelni: a verseny kérdését.
Biztos úr, Ön említette, hogy ez az irányelv helyrehoz egy szabályozásbeli hibát, vagyis azt, hogy a többi közlekedési eszköz előnyt élvez a repüléssel szemben. Ez kiváló meglátás.
Nem szabad, hogy az alkalmazás eredményeképpen egyes vállalatok kedvezőbb helyzetbe kerüljenek másoknál. Gyakorlatilag mindannyian repültünk már az idén legalább egyszer olyan légitársasággal, amely három éve még nem is létezett. Ezért nem garantálhatjuk a meglévő vállalatok bevételeit. A kibocsátási egységek minél nagyobb hányadát bocsátjuk aukcióba, annál élesebb lesz a verseny.
az Ipari, Kutatási és Energiaügyi Bizottság előadója. - (RO) Elnök úr, biztos úr, kedves kollégák! Az ITRE véleményének előadójaként elmondhatom, hogy az irányelvről a mi bizottságunkban is igen heves vita folyt.
Megpróbáltuk megtalálni a lehető legmegfelelőbb egyensúlyt a szükséges környezetvédelmi intézkedések és az európai légi közlekedési ipar versenyképességének, valamint az Európai Unió összes légitársasága számára történő egyenlő bánásmód biztosításához szükséges intézkedések között.
A következő napirendi pont a Bizottságnak a komitológiáról szóló közleménye.
a Bizottság alelnöke. - Elnök úr! A 2006 júliusában elfogadott komitológiai reform egy "ellenőrzéssel történő szabályozási eljárást” vezetett be, amely vétójogot biztosít az Európai Parlamentnek a bármely együttdöntéssel elfogadott alapvető jogi aktust módosító, általános érvényű intézkedéseket illetően.
A reform keretén belül a három intézmény közös nyilatkozatot írt alá, amelyben vállalták, hogy az új eljárásnak megfelelően módosítanak 26 kiemelt fontosságú jogszabályt, a Bizottság pedig az elmúlt év végén elfogadta a 26 kiemelt összehangolási javaslatot. Közös érdekünk, hogy ezeket az összehangolási eszközöket minél hamarabb elfogadjuk. A Bizottság ezért nagy örömmel veszi, hogy a Parlament készen áll a számos jogalkotási állásfoglalásról történő szavazásra, miután kedvező és méltányos kompromisszumos megoldások születtek a három intézmény között.
Az egyéb fontos dossziék az Európai Parlament egy későbbi ülésének napirendjén kerülnek sorra még ebben a hónapban, és biztos vagyok benne, hogy ezekkel kapcsolatban is megoldásra jutunk. Meg szeretném köszönni a különböző bizottságokból érkezett előadók igen együttműködő és építő jellegű hozzáállását.
Ennek megfelelően még ebben az évben elfogadásra kerülhet a 26 kiemelt összehangolási javaslat mindegyikét tartalmazó csomag. Ez igen nagy eredmény lenne, amelynek segítségével megnyílna az út az úgynevezett "általános összehangolás” előtt. Mint azt Önök is tudják, a Bizottság vállalta, hogy e 26 kiemelt jogszabályon kívül az összes együttdöntéssel hozott alapvető jogszabályt felülvizsgálja annak érdekében, hogy összhangba hozza azokat az új ellenőrzéssel történő szabályozási eljárással. A Bizottság betartja ezen ígéretét, és javasolni fogja az összes nem kiemelt jogszabályra vonatkozó általános összehangolást, ami összesen hozzávetőleg 220 jogszabályt érint. Ezt négy vagy öt csoportos vagy csomagjavaslat formájában tesszük majd meg, amelyek közül az első rövidesen, novemberben megérkezik az Európai Parlamentbe. Ezt követi majd néhány héten belül a két következő csoportos javaslat, és az év végén vagy a következő év elején a végső javaslat.
A parlamenti ellenőrzési jog felülvizsgálatának harmadik szempontja a 2000-ben a Bizottság és a Parlament között a komitológiai eljárásokról szóló megállapodás felülvizsgálata. Itt köszönetet szeretnék mondani a Parlamentnek, elsősorban Galeote és Corbett uraknak a tárgyalásokat végigkísérő kiváló együttműködő szellem megteremtéséért. Szintén köszönetet mondok nekik, amiért elismerték, hogy a megállapodásban előrejelzett különleges intézkedések minden rendkívül sürgős helyzetben érvényesek lesznek.
Örömmel jelentem be, hogy a tárgyalások eredménye politikai támogatást élvez, és hogy a Bizottság készen áll majd a felülvizsgált megállapodás formális elfogadásának megkezdésére is, amint a Parlament hivatalosan is bejelenti, hogy támogatja a tárgyalások végeredményét. Biztos vagyok benne, hogy a leendő megállapodás a jövőben elősegíti majd a két intézmény hatékonyabb együttműködését.
a PPE-DE képviselőcsoport nevében. - (DE) Elnök úr, biztos asszony! A komitológiáról szóló megbeszélés már hosszú ideje tart. A Basel II jelentés alapján az Európai Parlament a Tanács heves tiltakozása és a Bizottság ellenkezése ellenére végül ellenőrzési jogot szerzett, aminek egy demokráciában természetesnek kellene lennie. Most gondoskodnunk kell róla, hogy az irányelveket ennek megfelelően fogadjuk el. Ezzel kapcsolatban a fő kérdés a releváns irányelv elfogadása volt - ami érthető. Határozottan fontos szempont, milyen mértékben módosítjuk törvényhozási szinten az irányelveket.
Ugyanakkor a Parlament, a Bizottság és a Tanács által között megállapodás arról szól, hogyan biztosítható a Parlament megfelelő részvétele. A Biztos asszony abbéli reményét fejezte ki, hogy a Parlament még az idén elfogadja a vonatkozó módosításokat. Fontos számunkra, hogy a Parlament időben tudjon az eljárásokról, és hogy a komitológiai bizottságokon keresztül a Parlamenttel zajló információcsere késlekedés nélkül létrejöjjön. A valódi végrehajtási szakasz még nem kezdődött el, és az idő lesz a megmondhatója, vajon mindez erősíti-e majd a Parlament jogait.
Ugyanez vonatkozik a sürgős vitára irányuló kérelmekre. Vegyünk egy példát: a következő napirendi pont a számvitel, IFRS 8. Itt az történt, hogy a Bizottság a komitológiai eljárás során minket sajnos csak az utolsó pillanatban értesített. Ezek után viszonylag gyors döntést vártak tőlünk. A hivatalos összehangolási eljáráson kívül az lesz a legfontosabb, vajon a Bizottság, az érintett Főigazgatóság és a területen dolgozó tisztviselők hajlandóak lesznek-e időben bevonni a Parlamentet a munkába. Csak akkor lehet hatékony az ellenőrzés. Itt fog kiderülni, vajon a Bizottság egésze támogatja-e ezt az elképzelést, vagy sem.
a PSE képviselőcsoport nevében. - (FR) Elnök úr, biztos asszony! Íme, ismét a komitológia a téma. Alapvetően, ahogy Ön is mondta, annak a megállapodásnak a végrehajtásáról van szó, amelyet 2006 júliusi aláírásakor mindannyian sikerként könyveltünk el.
Két szempontot kell figyelembe venni: a gyakorlati szempontot, amelyet nem részletezek újból, emellett azonban azt is, mit jelent majd e megállapodás az egyes irányelvek esetében, és ma a 26 kiemelt irányelvvel foglalkozunk. Most azokról beszélek, amelyek a Gazdasági és Monetáris Bizottsághoz kerültek. Ebben a tekintetben szeretnék hangot adni azon elhatározásunknak, hogy az Európai Parlament a 26 kiemelt irányelv vizsgálata során a lehető legegységesebb álláspontot fogja kialakítani. Ugyanezt a komitológiai megállapodást kell majd alkalmazni erre a 26 irányelvre, ezért hát a párhuzamos megközelítés gondolata. Ugyanakkor, mint azt jól tudjuk, ezeken a tárgyalásokon az ördög a részletekben rejlik, és e tárgyalások során már találkoztunk is vele három olyan ponttal kapcsolatban, amelyekről most röviden szólnék.
Az első valami olyasmire vonatkozik, amit a Gazdasági és Monetáris Bizottságban - de nem csak ott - egyfajta provokációnak éreztünk. A számviteli szabványokkal kapcsolatban, egy olyan területen, ahol az Európai Parlament teljes hatalommal és jogkörrel rendelkezik, a Bizottság arra tett javaslatot, hogy a sürgősséget automatikus eljárásként kellene alkalmazni. Ezt nem fogadtuk el, és szerencsére azt látom, hogy sikerült a Bizottságot visszakozásra késztetnünk e kérdésben, mivel felhagytak a rendszerszerű sürgősség iránti követelésükkel, amely megfosztotta volna a Parlamentet hatékony ellenőrzési jogától egy olyan területen, ahol ezzel ellentétben már bizonyította, hogy képes hasznos, hatékony és releváns fellépésre.
A második pont természetesen az úgynevezett "megszüntetési záradékok” vagy felülvizsgálati záradékok kérdése. A Bizottság és a Tanács nagyon szerette volna eltörölni ezeket a záradékokat. Úgy érezték, hogy ez a tavalyi komitológiai megállapodás természetes velejárója. Az együttműködés szellemében biztosítottuk, hogy a Bizottságnak lehetősége nyílik majd rendszeresen, háromévente ellenőrizni a végrehajtási hatalom átadása feltételeinek hatékony és demokratikus működését. Úgy gondolom, ez helyes eljárási mód, és úgy látom, hogy a ma felülvizsgálati záradékként ismert dokumentum aláírásával vállalt kötelezettség értelmében a Bizottságnak meg kell vizsgálnia saját hatáskörét, és igazolnia kell a jogszabályi változtatásokat, illetve ezen változtatások hiányát.
A harmadik terület egyértelműen az alkalmazási kör kérdése. Azt látjuk, hogy a Tanács nem mindig követte a Bizottság javaslatait, legyen szó akár az átláthatóságról vagy a tájékoztatókról, a határokon átnyúló missziókról vagy az ekvivalenciákról.
Meggyőződésem azonban, hogy az együttműködés szellemében, amelyben a portugál elnökség is osztozik, olyan eredmény felé közelítünk, amely minden intézmény számára kedvező, és ez örömmel tölt el.
(ES) Elnök úr! A Bizottság alelnöke és kollégám, Berès asszony beszédét követően az én felszólalásom szinte felesleges.
Az én feladatom volt a Jogi Bizottság jelentésének elkészítése, és a Gazdasági és Monetáris Bizottságban ülő képviselőtársaimmal egyetértésben arra a következtetésre jutottunk, hogy a Bizottság által a 6. cikk (2) bekezdésének 2. pontjában kért eljárás szükségtelen, mert jelenleg kiváló a Parlament és a Bizottság, valamint a Tanács közötti együttműködés.
Következésképp a Jogi Bizottság jelentése e cikk eltörlését kéri, és elfogad két további beszámolót, e beszámolók két további módosítását, amelyeknek célja az eljárás rugalmasságának hangsúlyozása.
Az 1. és 2. beszámoló bizottságon belüli elfogadása után tárgyalások folytak a Parlament és a Bizottság között, amelyekre Wallström asszony már utalt, és benyújtottunk egy végső módosítást, a 4-es számút, amely a jelenlegi 2. módosítást helyettesíti, és meghatározza a három intézmény közötti együttműködés képletét. Más szóval a szöveg lényegi része az utolsó mondat, amely kimondja, hogy a Bizottságnak, a Tanácsnak és az Európai Parlamentnek lelkiismeretesen kell dolgoznia annak biztosítása érdekében, hogy ezek a szabályok és értelmezések időben elfogadásra kerüljenek, és így ne romoljon a befektetők véleménye, bizalmuk pedig ne csökkenjen.
Úgy gondolom, hogy ez a Parlament, a Tanács és a Bizottság közötti kompromisszumos megoldás jelenleg elősegítheti a problémák megoldását, anélkül, hogy a Bizottság által már javasolt sürgősségi eljáráshoz kellene folyamodnunk.
a Bizottság alelnöke. - Elnök úr! Köszönöm e késői órán elmondott konstruktív felszólalását.
Hadd tegyek csak két rövid utolsó megjegyzést. Először is, a nyilvántartás kedvéért, teljesen igaza van, amikor hangsúlyozza, hogy szükség van az eljárásról szóló információkra, mindenkinek jól informáltnak kell lennie a különböző ügyiratokat érintő intézkedésekkel kapcsolatban, és az ehhez szükséges eszközök egyike, amelyet elfogadtunk, természetesen a komitológiai regiszter frissítése.
Az intézmények megállapodtak ebben, a Bizottság pedig nagy erőkkel dolgozik a megvalósításon, és biztosak vagyunk benne, hogy a következő év márciusára hatályba is lép majd. Ezért úgy gondolom, hogy ez legalább segíteni fog, de természetesen azt is szorgalmazni fogjuk, hogy szolgálataink minél szorosabban együttműködjenek a Parlamenttel.
A másik megjegyzés csupán annyi, remélem, hogy mindannyian egyetértünk abban, hogy e konkrét eljárás alapjául szolgáló gondolat célja az új szabályok következetes és egységes alkalmazásának biztosítása. Ezért is javasoltuk a csomag- vagy csoportos javaslatokat, és véleményem szerint ez az előrelépés záloga: biztosítani, hogy szigorúan betartjuk a megállapodást, és hogy a két intézmény között a lehető leghatékonyabban tudjuk mindezt kezelni is.
A következő napirendi pont a nemzetközi számviteli szabványokról szóló állásfoglalási indítvány.
a Gazdasági és Monetáris Bizottság elnöke.. - (FR) Elnök úr, Biztos asszony! Van bizonyos logika a mai megbeszélések sorrendjében, hiszen ebben a vitában el kell döntenünk, elfogadjuk-e európai szinten az úgynevezett IFRS 8 szabványt.
2007. április 27-én egy korábbi vita során, amikor a Parlamentnek döntést kellett hoznia erről a szabványról, egyhangúlag kijelentettük, hogy úgy érezzük, a feltételek még nem adottak az elfogadáshoz. Ennek két oka volt.
Az első az, hogy nem sokkal azelőtt küldtünk egyértelmű üzenetet az Európai Bizottságnak és a Tanácsnak, hogy érzésünk szerint az Európai Unió által az EU-n kívüli országokkal azok számviteli szabványainak elismerése érdekében megkezdeni kívánt konvergenciafolyamat nem merülhet ki csupán ezen országok előírásainak a nemzetközi normákba történő beillesztésében. Emellett úgy gondoltuk, hogy a konvergenciafolyamatnak kölcsönösnek kell lennie.
Az IFRS 8 szabvánnyal kapcsolatban az volt a benyomásunk, hogy a nemzetközi szervezet nem ezt az utat követi, és erre fel kívántuk hívni a nyilvánosság figyelmét.
A döntés második oka az volt, hogy sokan figyelmeztettek bennünket, véleményem szerint igen helyesen, hogy ezt a számviteli szabványt előzetes hatástanulmány készítése nélkül ajánlották a felhasználóknak, vagyis a könyvvizsgálóknak, a befektetőknek és az ellenőröknek.
Ma már ismerjük, mennyire ragaszkodik a Barroso úr által vezetett Bizottság ahhoz, hogy a megfelelőbb szabályozás részeként rendszeresen szülessenek effajta hatástanulmányok, amelyek alapján azután a Bizottság tájékozódik. Az a véleményünk, hogy ami európai uniós szinten érvényes, annak az önszabályozó nemzetközi szabványügyi testületekre is érvényesnek kell lennie. Ezért arra kértük a Bizottságot, hogy a nemzetközi testülettől származó értékelés hiányában maga készítse el ezt a hatástanulmányt.
A Bizottság eleget tett hivatalos kötelességének azáltal, hogy a megállapodás szerint szeptember elején bemutatta a hatástanulmány eredményeit a Gazdasági és Monetáris Bizottságnak. Mindazonáltal el kell ismernünk, hogy a tanulmány alkalmazási körét és az érintett felek megkérdezésének módját a jövőben kétségtelenül felül kell majd vizsgálni annak érdekében, hogy kibővítsük a megkérdezettek körét, és ne csak a beszámolók készítőit, vagyis a könyvelést végzőket hallgassuk meg.
Azon igyekezetében, hogy előbbre vigye a vitát, és talán hogy elősegítse, hogy a nemzetközi szabványok világszerte hivatkozási alapként szolgáljanak, a mai nap során a Parlament továbbra is el kívánja fogadni az IFRS 8 szabványt, ami egyaránt jelzi, hogy komolyan veszi a számviteli szabványok elfogadását célzó eljárást, és felelősséget is vállal érte.
Mivel komoly tárgyalások kezdődnek az Egyesült Államokkal a számviteli szabványok általuk történő elfogadásához szükséges feltételek megteremtéséről, fontos, hogy világos és felelős módon tudomásukra hozzuk, nekünk is határozott szándékunk ezt tenni.
Remélem, a Parlament holnap elfogadja az IFRS 8 szabványt, miközben hangsúlyozom, hogy felülvizsgálata során - amely már folyamatban van az IASB-nél, a Nemzetközi Számviteli Standardok Testületénél - figyelembe vesszük, hogy pontos pénzügyi információkra van szükség a csoportok valódi tevékenységéről. Különösen számos civil szervezetet érinti érzékenyen, hogy ezen információkból az egyes csoportok tevékenysége - például egy adott földrajzi területen, vagy ahol ez fontos, bizonyos országokban folytatott bányászat - sokkal átláthatóbb lesz azok számára, akiket érint ez a tevékenység.
Végül utolsó pontként ismét el szeretném mondani a Bizottságnak, hogy úgy érezzük, a folyamat eredménye fontos felhívás az európai szavazat egyenlőként való elismerésére, és elkészítésüket követően a hatástanulmányoknak köszönhetően az összes érintett fél kifejtheti majd saját nézőpontját.
Fel szeretném hívni a figyelmét arra, hogy a szavazásra nem holnap, hanem szerdán kerül sor.
a Bizottság tagja. - Elnök úr! Őszintén köszönöm a Gazdasági és Monetáris Bizottságnak az IFRS 8 Működési szegmensek Nemzetközi Pénzügyi Beszámolási Standard, vagyis a szegmensinformációkról szóló új standard elfogadásával kapcsolatban végzett kitűnő munkáját.
Miután 2006 novemberében a Nemzetközi Számviteli Standardok Testülete (IASB) kiadott egy szabványt, vita indult arról, vajon az IFRS alkalmazható-e európai kontextusban. A vita hasznos volt. Biztosítanunk kellett, hogy az Európai Unió nem csupán a megfelelő amerikai szabvánnyal való konvergencia érdekében fogad el egy újabb számviteli szabványt, hanem azért, mert az javítja a pénzügyi információk minőségét, és az európai közjót szolgálja.
A végső döntés meghozatala előtt a Bizottság és a Parlament 2007 májusában megegyezett, hogy a bizottsági szolgálatok elemzést végeznek az IFRS 8 elfogadásának lehetséges következményeiről. Júliusban és augusztusban nyilvános megbeszéléseket tartottak, és kikérték az érintettek véleményét az IFRS 8 elfogadásának költség/haszon vetületéről és általános hatásairól. A közel 200 vélemény alapján saját szolgálataim jelentést készítettek, amelyet 2007. szeptember 10-én adtunk át a Parlamentnek. A jelentés fő következtetése szerint az IFRS 8 elfogadásának előnyei messze felülmúlják a hátrányokat. Továbbá számos megkérdezett hangsúlyozta, hogy az IFRS 8 gyors jóváhagyása megszüntetné a 2007 decemberéig tartó időszakra vonatkozó pénzügyi kimutatások kezelését érintő bizonytalanságot.
Hangsúlyozni szeretném, hogy nem hagytuk figyelmen kívül annak az úgynevezett "irányítási megközelítés”-nek a bevezetésére vonatkozó aggodalmakat sem, amely a szegmensek szerinti jelentésről szóló jelenlegi szabványnál nagyobb mozgásteret hagy a vezetés számára. Néhányan attól tartottak, hogy az IFRS 8-nak a részletes földrajzi adatokra vonatkozó követelményei nem elég szigorúak, mivel állítólag nem kér országonként elegendő mennyiségű adatot. Az érintettekkel való megbeszélések során azonban kiderült, hogy az IFRS 8 valószínűleg javítani fog még ezen az adatszolgáltatási formán. Továbbá úgy tűnik, hogy egyes e területen felmerülő problémák véleményünk szerint - és a konzultáció során megkérdezettek többségének véleménye szerint is - nem oldhatók meg a szegmensinformációkról szóló pénzügyi beszámolási standard segítségével. Erre sokkal alkalmasabb lenne, ha kidolgoznánk egy, a vállalati felelősségvállalás szempontjaival kapcsolatos további keretet.
Egyetértettünk abban, hogy az IFRS 8-at nem lehet kizárólag a megfelelés érdekében elfogadni, ugyanakkor úgy gondoljuk, elengedhetetlen, hogy a kérdést átfogó kontextusban is megvizsgáljuk, amely szerint az Európai Unió valóban globális érvényű szabványokat fogad el. Néhány évvel ezelőtt megállapodtunk abban, hogy Európa nem saját szabványokat alkalmaz majd, hanem az IFRS-hez hasonló kiváló minőségű és globális szabványkészlet kidolgozását támogatja és segíti elő.
Jelenleg az IASB irányításának javításán dolgozunk. November 7-én az Európai Bizottság, az Amerikai Értékpapír- és Tőzsdefelügyelet és a Japán Pénzügyi Szolgáltatások Hivatala közös nyilatkozatot adott ki, amelyben bejelentették, hogy megállapodtak a Nemzetközi Számviteli Standard Bizottság (IASC) Alapítvány intézményi keretének erősítését célzó bizonyos változtatásokról. Ezeknek a változtatásoknak az a célja, hogy növeljék az Alapítvány kurátorainak elszámoltathatóságát, elsősorban úgy, hogy a kurátorok kinevezésének jelenlegi önkinevezési eljárását olyan rendszerrel helyettesítik, amelyben a kurátorok kinevezését a helyi hatóságok hagyják jóvá.
A közös nyilatkozat elismerte annak fontosságát is, hogy tovább kell erősíteni az IASB megfelelő eljárását is, amelynek részét képezi a hatástanulmányok készítése. Ez a megállapodás szilárd alapot teremt a Parlament által felvetett problémák kezeléséhez. Egyben tükrözi azokat a kérdéseket is, amelyeket a Bizottság az ECOFIN-nek benyújtott két megfigyelési jelentésében az IASB irányításával kapcsolatban megfogalmazott. Az elkövetkezendő hónapokban az IASC Alapítvánnyal és a nemzetközi partnerekkel együttműködve részletesebb javaslatokat fogunk kidolgozni. Természetesen a folyamat további részében is intenzív párbeszédet folytatunk majd az Európai Parlamenttel. Meggyőződésem, hogy a folyamat eredménye biztosítani fogja, hogy a szabványok megfelelnek az európai igényeknek, és az összes érintett által könnyen elfogadhatók és alkalmazhatók lesznek, mind az EU-ban, mind pedig világszerte.
A záró gondolattal folytatnám. Az IFRS 8 gyors elfogadása két okból fontos. Javítja a pénzügyi információk minőségét, és az összes piaci szereplő számára biztonságot nyújt. Az elmúlt havi megbeszélések azt mutatták, hogy a jóváhagyási eljárásban szükség van az Európai Parlament nagyobb mértékű részvételére. A Bizottság az IASB-vel, az IASC Alapítvánnyal és nemzetközi partnereivel is tovább folytatja a munkát annak érdekében, hogy biztosítsa, a nemzetközi számviteli szabványok kidolgozásának folyamata teljes mértékben elszámoltatható, átlátható, és megfelel az európai érintettek igényeinek.
a PPE-DE képviselőcsoport nevében. - Elnök úr, biztos asszony! Az IFRS 8 folyamat jelzi, milyen szinten állunk ma az IFRS európai szintű végrehajtását és jóváhagyását illetően. Azok számára, akik talán eleve a Parlament ellenkezését feltételezik, már az elején tisztázni szeretném, hogy az Európai Parlament többsége támogatja az IFRS-t, a világszabványt, illetve azt, hogy ebben az esetben is ugyanazt, a helyes utat válasszuk.
Meg kell vizsgálnunk az IFRS folyamatot, különösen abban a tekintetben, hogy jelenleg minden elfogadható-e vele kapcsolatban: a Bizottság rövid határidővel benyújt az Európai Parlamentnek egy szabványt, a Bizottságnak és az ágazatnak viszonylag gyorsan végre kell azt hajtania, az adott ágazat részéről egyre erősebb a nyomás, azok pedig, akiknek az a feladata, hogy a helyszínen indokolják meg e szabvány létjogosultságát a polgárok számára, nem kapnak lehetőséget a véleményalkotásra.
A Bizottság megfelelő időszakot határozott meg, nyíltan kell azonban beszélnünk arról, ami jelenleg történik, hiszen a végrehajtási fázist visszamenőleg folyamatosan elhalasztjuk. Annak érdekében, hogy a jövőben erre ne kerüljön sor, elengedhetetlen, hogy az olyan jogalkotási intézmények, mint az Európai Parlament, időben értesüljenek a folyamatban lévő munkáról. Üdvözlöm a Bizottságnak a múlt héten az SSI-vel, a japánokkal és az IOSCO-val közösen tett bejelentését. Az IFRS szervezet akkori - saját irányításának biztosításával kapcsolatos - fellépése helyes, ám régóta időszerű lépés volt a megfelelő legitimizálás és irányítás felé. Mi, az Európai Parlament kiemelt figyelmet szentelünk majd annak, érvényesülnek-e a demokrácia játékszabályai.
Ez nem azt jelenti, hogy az Európai Parlament közvetlen bevonása szükséges, de csak akkor tudjuk garantálni, hogy a folyamat optimálisan működik majd a jövőben, az egyes szabványok végrehajtásakor, ha eleve helyesen működik - ezek után pedig minden szabvány esetén kifejtjük majd a véleményünket.
az ALDE képviselőcsoport nevében. - Elnök úr! Az IFRS 8 szabvány elfogadása lehetővé teszi majd vállalataink számára, hogy a jelenlegi pénzügyi évre is alkalmazzák azt, és véget vessenek a bizonytalanságnak.
Az irányítási megközelítés lehetővé teszi vállalataink számára a belső használatú rendszerrel azonos szerkezetű nyilvános beszámolók készítését, csökkentve ezáltal a jelentéstételi terheket. A felhasználók hozzájutnak majd a korábban belső körökben tartott információkhoz. Így az IFRS 8-cal mind a vállalatok, mind pedig a befektetők nyernek.
Ugyanakkor fenntartásaim vannak azzal a hatástanulmánnyal kapcsolatban, amely az általam már említett felépítést követi. Úgy tűnik, ez alkalommal a válaszadók többsége a szolgáltatók, és nem a felhasználók közül került ki, és a felhasználókat illetően nem volt az összehasonlíthatóságról szóló kérdés. A hatástanulmányoknál általában proaktívabb megközelítésre van szükség, ebben az esetben pedig biztosan nem sokat ért, ha egyszer a válaszadók egyik fontos csoportjának nem teszünk fel kulcskérdéseket.
Továbbá a jelentés néhány igazoló állítása igen keveset igazol. Számomra valójában inkább olyan dokumentumnak tűnik, amilyenek a megállapodás reményében íródnak a találkozók előtt.
A következő napirendi pont a Bizottság 2008. évi jogalkotási és munkaprogramjának vitája.
a Bizottság elnöke. - Tiszelt elnök úr! A következő 12 hónap Európa számára kulcsfontosságú lesz Európa jövőbeni hatékonysága és a világban elfoglalt helye szempontjából, illetve abból a szempontból, hogy a polgárok mennyire bíznak abban a képességünkben, hogy meg tudunk felelni elvárásaiknak. Minden okunk megvan arra, hogy magabiztosak legyünk. A lisszaboni szerződés fogadtatása nagyon jó volt, csakúgy mint annak, ahogy a megállapodás megszületett. A szerződés létrehozói nem tértek el attól az elsődleges céltól, hogy az Uniót a jövőben szükséges eszközökkel ruházzák fel. Valódi elkötelezettség volt tapasztalható azzal kapcsolatban, hogy hozzá kell látni a feladatok megoldásához.
A gazdasági menetrendünk eredményesnek bizonyult a gazdasági növekedés és a munkahelyteremtés tekintetében, ami segített ellensúlyozni az idei év nagyobb gazdasági zavarait. Foglalkozunk a fontos témákkal. Ide tartozik az energia, a migráció és a foglalkoztatás kérdése, továbbá Afrikához kapcsolódóan a fejlesztési támogatások. Néhány héten belül pedig Balin lehetőségünk lesz arra, hogy hangsúlyozzuk globális vezető szerepünket az éghajlatváltozás elleni küzdelemben.
Egyszóval az Európai Unió eredményes. Képes volt túllépni a 2005-ben tapasztalt nehéz helyzeten. A Bizottság által 2006-ban javasolt kettős megközelítés stratégiája kifizetődő, a polgárok számára kézzelfogható eredményekre összpontosít és emellett az intézményi rendezésre is próbál megoldást találni.
Meggyőződésem, hogy az Unió jó úton halad 2008 felé. Ezt a lehető legjobban ki kell használnunk, mégpedig úgy, hogy kötelezettségeinket végrehajtjuk, a már megszületett kulcsfontosságú javaslatokat továbbvisszük, új kezdeményezésekkel fenntartjuk a lendületet és a hosszú távú kihívásokat is szem előtt tartjuk. Emellett természetesen tiszteletben kell tartanunk és elő kell segítenünk a szerződés ratifikációját és a polgároknak meg kell mutatnunk mit is kínál az Európai Unió a 2009. évi európai parlamenti választásokat megelőző időszakban.
Ezért örülök ennek a lehetőségnek, hogy a 2008. évi jogalkotási és munkaprogram bemutatásával ismertethetem, hogyan járul hozzá a Bizottság ahhoz, hogy 2008 sikeres legyen. Mindenek előtt köszönetet kell mondanom azért, hogy az Európai Parlament aktívan részt vett a program kidolgozásában. Különösen pedig a Bizottsági Elnökök Értekezlete által készített és az Elnökök Konferenciája által támogatott átfogó összefoglaló jelentésért jár köszönet, amely segített programunk kialakításában. Több bizottsági javaslat teljes egészében illeszkedik az összefoglaló jelentésben megfogalmazott prioritásokhoz.
De először engedjék meg, hogy röviden szóljak a 2007. évi program végrehajtásáról.
Tavaly ilyenkor az idén megvalósítandó konkrét stratégiai kezdeményezéseket vitattuk meg. Hogy csak a legfeltűnőbb kezdeményezések közül említsek néhányat, ez egy sor olyan kulcsfontosságú cselekvést jelentett, mint például a stratégiai energia-felülvizsgálat, a munkaerő áramlására vonatkozó közelmúltbeli javaslatok, a rugalmas biztonság, a borpiac és a piacra jutás kérdései.
A következő hónap végére egy kivétellel az összes stratégiai kezdeményezést elfogadjuk. A kivétel a kibocsátáskereskedelemről szóló irányelv, amelyről úgy döntöttem, hogy egy hónappal későbbre, januárra halasztok. Ennek oka az, hogy semmi ne vonja el a figyelmet a kulcsfontosságú bali megbeszélésekről, ahol azt szeretném, hogy az Európai Unió egységesen lépjen fel. Ezenkívül időt is nyerünk, hogy lezárjuk a szükséges egyeztetéseket arról, hogyan valósítsa meg az Európai Unió az üvegházhatást okozó gázokkal és a megújuló energiaforrásokkal kapcsolatban megállapított célokat. Biztos vagyok benne, hogy egyetértenek abban, hogy ez így megalapozott, hogy így időt nyerünk, mert meggyőződésem, hogy felkészülten nagyobb lesz az esélye annak, hogy a tagállamok megegyeznek.
A stratégiai kezdeményezések mellett belefogtunk több elsőbbségi kezdeményezésbe is, amelyeket 18 hónap alatt szeretnénk megvalósítani. Ezek közül több is napirendre kerül. Az elkövetkező hetekben javaslatok születnek a jelzáloghitelről, a kereskedelmi védelmi eszközökről, valamint a gépkocsik szén-dioxid kibocsátásának csökkentéséről. Egy éven belül ezen kezdeményezések 70 %-ának, a 18 hónapos időszak végére, jövő júniusig pedig közel 100 %-ának kell megvalósulnia.
2007 a jövőre való felkészülés szempontjából is jelentős év. Jövő héten egy sor kulcsfontosságú javaslatot teszünk közzé az Unió gazdasági és szociális jövőjével kapcsolatban. Az egységes piac felülvizsgálata az egységes piacot erőssé, innovatívvá és versenyképessé teszi, ami a fogyasztók és a vállalkozók számára is közvetlen előnyökkel jár, és Európát olyan helyzetbe hozza, hogy a lehető legjobban saját hasznára fordítsa a globalizációt. Emellett tervet fogadunk el azzal kapcsolatban is, hogyan bővítsük a 21. századi Európában a lehetőségeket, a lehetőségekhez való hozzáférést és hogyan erősítsük a szolidaritást. Jövőre mindezt a modernizált szociális menetrendről szóló átfogó közlemény támasztja majd alá.
Különös figyelmet szentelünk annak, hogyan tudjuk a lisszaboni szerződést és jegyzőkönyveit arra használni, hogy előrelépjünk az általános érdeklődésre számot tartó szolgáltatások területén, az új lehetőségeket arra használva, hogy lássuk, hogyan valósítható meg az igazi hozzáadott érték, amely biztosítja, hogy ezek a szolgáltatások az összes európai ember életminőségének javításában szerepet játszanak.
Nagyon kíváncsian várom az Európai Parlament és a Tanács észrevételeit a belső piac felülvizsgálatával és a szociális elképzelésekkel kapcsolatban. Meggyőződésem, hogy mindent összevetve ez a két program biztosítja a gazdasági és szociális menetrend kulcsfontosságú területein történő előrelépéshez szükséges egyensúlyt. A két program megmutatja, hogy Európa rendelkezik a helyes eszközökkel, és polgárainak megfelelő terepet nyújt a globalizáció formálásához és a globalizációhoz való alkalmazkodáshoz.
Engedjék meg, hogy most rátérjek a Bizottság 2008. évi jogalkotási és munkaprogramjára. Ez a 2008. évi politikai programunk, amely felvázolja legfőbb kezdeményezéseinket és azon elkötelezettségünkre épül, hogy hozzáadott értéket nyújtsunk Európa polgárai számára. Arra törekedtünk, hogy a politikai tartalmat, és a folyamatot egyaránt megerősítsük.
Ami 2007-et illeti, a 2008. évi munkaprogram korlátozott számú új politikai kezdeményezésre összpontosít, amely 12 csomagba csoportosított 26 stratégiai kezdeményezést tartalmaz, amelyet a Bizottság szándéka szerint az év folyamán valósít meg. Ide tartozik még 49 csomagba csoportosított 61 elsőbbségi kezdeményezés, amelyet 12-18 hónap alatt kell megvalósítani.
Kezdeményezéseinket öt olyan területre összpontosítjuk, amelyek Európában mindenkit közvetlenül érintenek: gazdasági növekedés és munkahelyteremtés, fenntartható fejlődés Európában, a migráció kezelése, a polgárok előtérbe helyezése, valamint Európa mint globális partner megjelenése. Eltökéltek vagyunk abban is, hogy megerősítsük a jobb szabályozással kapcsolatos vállalásunkat, amely biztosítsa ígéreteink megvalósítását.
Külön elégedettséggel nyugtáztuk, hogy az Európai Parlament összefoglaló jelentése ugyanazokat a kiemelkedően fontos területeket említi, amelyeket mi is meghatároztunk 2008-ra. Az intézmények és a tagállamok közötti szoros együttműködés elengedhetetlen lesz céljaink megvalósításához. Az Önök jelentésében említett, számos területre vonatkozó konkrét kezdeményezéseket már vagy elfogadtuk, vagy a tervek szerint még 2007-ben elfogadjuk.
A következő évvel kapcsolatban örömmel állapítom meg, hogy a program számos olyan kezdeményezést tartalmaz, amely az Európai Parlament kiemelt érdeklődésére tart számot.
Hogy csak néhányat soroljak fel a kulcsfontosságú területek közül: a gazdasági növekedésre és munkahelyteremtésre vonatkozó lisszaboni stratégia, amelyről egyetértésben állapíthatjuk meg, hogy továbbra is központi szerepet játszik a virágzóbb, a környezetvédelmileg felelős és szociálisan befogadóbb Európai Unió megteremtésére vonatkozó céljainkban; éghajlatváltozás, amely idén az enyhülésre helyezte a hangsúlyt és amelyet az alkalmazkodás új módszere egészít ki; a közlekedési és fuvarozási ágazat környezetbarátabbá tétele; a kkv-k számára megalkotandó Európai Kisvállalkozói Törvény (valójában ez a kkv-k számára készült intézkedéscsomag); a szerződéses jogokat és egy új fogyasztói eredménytáblát illetően a fogyasztóvédelmet erősítő jogalkotás; jobb hozzáférés biztosítása az igazságszolgáltatáshoz a polgároknak; a szabályozási környezet javítása Európában a jobb szabályozás stratégiai felülvizsgálatával.
Menetrendünk jelentős részét illetően nagy az egyetértés a Bizottság és a Parlament között abban, hogy előremutatóan kell cselekedni.
Igaz, hogy az összefoglaló jelentésben szerepel néhány olyan javaslat, amellyel kapcsolatban ebben a szakaszban nem tudunk végleges választ adni. Például aktívan dolgozunk a szellemi tulajdonnal és a pénzügyi szolgáltatásokkap kapcsolatos kérdéseken, de úgy gondoljuk, hogy most még korai meghatározni a konkrét kezdeményezések kívánt formáját és szintjét.
A hulladékgazdálkodással kapcsolatban figyelembe vesszük azokat a témákat, amelyeket Önök említettek cselekvési tervben a hulladékról szóló jogszabályok jobb végrehajtásával kapcsoltaban és ebben a szakaszban nem állunk elő új kezdeményezéssel.
Engedjék meg, hogy egy dolgot világossá tegyek: attól, hogy valamilyen téma nem szerepel az új kezdeményezések listáján, nem jelenti azt, hogy el lenne hanyagolva. A Bizottság tovább folytatja lényeges feladatát, a közösségi jog végrehajtását, a programok megvalósítását, a nemzetközi egyezmények tárgyalását, és ez láthatóbb lesz a programszöveg más részein. Továbbá az "új politikák kidolgozásáról” szóló fejezet arra törekszik, hogy tükrözze a Bizottság legtöbb cselekvésének azon a jellegét, hogy azok több évre vonatkoznak.
A munkaprogramba a kommunikációra vonatkozó prioritásokat is beillesztettük, de ebben a tekintetben egy újdonság is található: ezen prioritások közül számosat más intézményeknek is javasoltunk, hogy együtt dolgozhassunk azok előmozdításán.
Ez azonban nem a centralizációról szól - épp ellenkezőleg. Meggyőződésünk, hogy a prioritásokra vonatkozó közös megegyezés ugródeszkául szolgál a "helyi szintek” eléréséhez, és a kommunikáció olyan módon történő testreszabásához, amely illeszkedik az Unió különböző részeinek eltérő igényeihez. Hisszük, hogy ezen a kommunikációs területen elengedhetetlen a partnerség, ha Európát valóban össze szeretnénk kapcsolni polgáraival.
A Bizottság élénk és eredményes vitát vár, amely tükrözi a Bizottság munkaprogramjának stratégiai dimenzióját és a polgárainknak küldött határozott politikai üzenetet. 2008 valóban döntő fontosságú Európa számára. Az Európai Bizottság és az Európai Parlament építhet a 2007-ben együttesen végzett kiváló munkára, képes a változások megvalósítására és 2008-at kiváló évvé teheti Európa számára.
Tisztelt elnök úr! Szeretném köszönteni a Bizottság többi tagját is, akik a mai vitán megjelentek.
a PPE-DE képviselőcsoport nevében. - Tiszelt Elnök úr, hölgyeim és uraim! Először a Bizottság elnökéhez fordulnék. Tavaly kritikusan szólt arról, hogy alacsony volt a részvételi arány a Parlamentben. Remélem most örömmel nyugtázza, hogy több a képviselő mint a biztos a teremben. A PPE-DE képviselőcsoport nevében arra bátorítanám Önt, hogy jövőre, az új szerződés ratifikációja szempontjából kulcsfontosságú évben használja a Bizottság legfőbb kompetenciáját, és javasoljon jogszabályokat. Tegye ezt úgy, hogy azok hatékonyan foglalkozzanak a polgárokat leginkább érdeklő problémákkal, és minden lehetőséget használjanak arra, hogy közelebb hozzák a polgárokat az Európai Unióhoz.
előadó. - Tisztelt elnök úr, hölgyeim és uraim! A televízió, a telekommunikáció és az internet összefonódásával a televízió interaktív médiummá vált és a tévénézők valódi "szereplőkké” léptek elő.
A tévénézők kereshetnek a tartalomban, kiválaszthatják a programokat, reagálhatnak a közvetítésekre. Ugyanakkor mindehhez egyre több készülékre van szükség. Annak érdekében, hogy elősegítsük ezeknek a készülékeknek a használatát és elkerüljük a fogyasztókat terhelő további költségeket, ezeknek a berendezéseknek tudniuk kell egymással kommunikálniuk és együtt működniük. Ezt nevezik együttműködési képességnek.
A ma bemutatott jelentés a berendezéseknek ezt az együttműködését próbálja meg elősegíteni az Európai Unióban. Továbbá az is a célja, hogy biztosítsa, hogy tiszteletben tartják a pluralista információt és a tartalom sokszínűségét az új technológiai időszakban, amely a közszolgálati szervektől nemzeti és európai szinten is aktív, határozott és éber politikát vár.
8. HUJelentés az eljárási szabályzatnak az Elnökök Értekezletének összetétele (23. cikk) tekintetében történő módosításáról (szavazás)
Tisztelt elnök úr, a független képvislők száma bármikor növekedhet előre nem látott események miatt. Ez összhangban van a jelenlegi képviselőcsoportok politikai kohéziójával és annak a lehetőségével, hogy a független képviselők konszenzusra jussanak egymással, ha nincsenek elegendően ahhoz, hogy frakciót alakítsanak.
Ami a jogszabályalkotást illeti, az eljárási szabályzatnak az Elnökök Konferenciájának összetételére vonatkozó részének nem csak olyan esetekre kell szorítkoznia, amikor kevés független képviselőről van szó.
Az Európai Parlament eljárási szabályzata elsősorban hoszú távra érvényes rendelkezéseket tartalmaz. Ezeknek a jogalkotás és a módosítások mellett a jövőben a változó körülmények esetében is hasznos eredményeket kell hozniuk.
Ebből az okból kifolyólag az ad hoc helyzeteknek, amelyek bármelyik pillanatban változhatnak és az előző status quo visszaállításához vezethetnek, nem kell minden esetben szabálymódosítást jelenteniük. Ez a téma kapcsolódik a parlamenti szolidaritáshoz, a parlamenti autonómiához és a Parlamentnek azon képességéhez, hogy megszervezze saját magát. Ezért azt szeretném ha a változtatás mellett szavaznának.
Tisztelt Sarkozy elnök úr, képviselőtársaim, hölgyeim és uraim! Az Európai Parlament köszönti Franciaország elnökét a mai strasbourgi plenáris ülésen. Látogatása nagy megtiszteltetés az intézmény számára és biztosíthatom arról elnök úr, hogy a képviselők már nagyon várták látogatását, amit az is igazol, hogy igen nagy számban jelentek meg ma itt. Az elnökválasztási kampány során és azt követően, hogy Önt május 6-án megválasztották elnöknek, folyamatosan hangsúlyozta, hogy Ön számára Európa ügye az egyik legfontosabb lesz, ezért a francia kormány is kiemelten foglalkozik majd vele.
(DE) Tisztelt enlök úr! 1849-ben a kiváló francia író Victor Hugo az európai államok uniójáért emelte fel a szavát. Az időközben eltelt több mint száz évben nagy előrelépés történt az európai integráció történetében, nem utolsósorban francia kezdeményezésre. Ezek közé a kezdeményezések közé tartozik a mai Európai Unió csírája, amely a Robert Schuman által 1950-ben bemutatott terv eredménye. Robert Schuman szoros együttműködésben dolgozott Jean Monnet-val.
Mivel ma Strasbourgban tartjuk az ülést, szeretnék megemlékezni Pierre Pflimlinről, Franciaország volt miniszterelnökéről, aki az Európai Parlament elnöke és Strasbourg polgármestere is volt. Különösen fájó, hogy Franciaország polgárai népszavazáson elutasították az alkotmányszerződést, amely Európa jövője szempontjából rengeteg fontos választ tartalmazott. Megválasztása előtt röviddel Ön azt nyilatkozta, hogy Franciaország elnökeként mindent megtesz annak érdekében, hogy Franciaországot visszavezesse Európa centrumába.
Kétségtelen, hogy ennek az elkötelezettségének gyorsan és határozottan hangot is adott, amikor hozzájárult a reformszerződés tető alá hozásában és támogatta az Európai Tanács akkori elnökének, a német Angela Merkelnek az erőfeszítéseit.
Tisztelt elnök úr! Végezetül arról szeretnék beszélni, hogy megválasztása után meghívott engem az Élysée-palotába és én voltam az első nem francia vendége. Szeretném megragadni az alkalmat, hogy az Európai Parlament nevében megköszönjem ezt a meghívást, mert ezzel nem csak Európa iránti elkötelezettségét bizonyította, de a meghívással az Európai Unió polgárait képviselő Európai Parlament elismerését is kifejezte.
Tisztelt elnök úr! Július 2-án, pár héttel megválasztása után a következőket mondta Strasbourg lakóinak: "Azt szeretném, hogy Franciaország saját maga vállalna felelősséget és azt szeretném, hogy minden európai tudatában legyen történelmi felelősségének. Vitákat szeretnék kezdeményezni, kérdéseket szeretnék feltenni és minde témával foglalkozni szeretnék.” Tisztelt elnök úr! Kíváncsian várjuk beszédét. Felkérem, hogy mondja el beszédét az Európai Parlament előtt.
a Francia Köztársaság elnöke - Köszöntöm az Európai Parlament elnökét, a tisztelt képviselőket, a Bizottság elnökét! Tisztelt hölgyeim és uraim! Köszönöm, hogy meghívtak, hogy szólaljak fel itt, a demokratikus Európa központját jelentő épületben.
Szeretném megköszönni, hogy olyankor adtak erre lehetőséget, amikor nyilvánvaló megtorpanást követően Európa összeszedi magát és továbblép.
Köszönöm, hogy lehetőséget kaptam arra, hogy megismételjem Franciaország Európa iránti elkötelezettségét és ismét elmondjam, hogy a francia "nem” szavazata az európai alkotmányra nem azt jelentette, hogy a franciák elfoldultak volna Európától. Épp ellenkezőleg: azt fejezte ki, hogy nagyobb dolgokat várnak Európától.
Az európai integrációt a kezdetektől fogva a remény vitte előre. Az emberek most azt várják Európától, és ez mindannyiunk felelőssége, hogy ez a remény valóra váljon. A béke, a testvériség és a haladás reménye mind a huszadik század nagy tragédiáiból született. Ez a remény több millió férfi, nő és gyermek véréből és könnyéből vétetett. Ez a remény a szenvedésből született. Ez a remény annak a reménye, hogy Európa népei soha többet nem harcolnak egymás ellen, hogy európai földön soha többet nem lesz megszállás, mások feletti uralom és nem kerül sor mások megsemmisítésére, amelyek kis híján nemzeteink materiális és morális megsemmisüléséhez vezetett.
Az európai eszme azért született, mert nagyszerű európaiak egy napon kezet nyújtottak egymásnak a határok fölött. Azon határok fölött, amelyekért korábban oly sokan életüket áldozták. Hamarosan pedig azok, akik rengeteget szenvedtek, belátták, hogy a gyűlölködés a múlté és most már barátságra van szükség.
Az európai integráció azért valósulhatott meg, mert az emberek elszörnyülködtek azon, ami történt. Nem akartak többet háborúzni, met szívük mélyén tudták, hogy egy újabb háború végzetes lenne. Ehelyett azt választották, hogy megbecsülésben, megértésben együtt dolgozva alakítják közösen a sorsukat.
Az európai integrációra úgy kell tekinteni, mint ami valójában: morális szükség, politikai szükség, szellemi szükség.
Az európai integráció az értékeket és civilizációt tiszteletben tartó és azokat megőrizni kívánó európai népek közös óhaja.
Európa nem lehet csupán egy gépezet. Európa nem lehet egy adminisztratív gépezet. Európa nem lehet egy olyan jogi gépezet, amely szabványokat, rendeleteket és irányelveket gyárt, nem lehet az eljárások és szabályok gépezete.
Európát nem lehet elválasztani a valódi élettől, az érzelmektől, az emberi szenvedélytől. Európa nem lehet valóság és nincs esélye a létezésre, ha meggyőződéstől függetlenül az emberek milliói nem tapasztalják meg, hogy Európa él, hozzájuk szól és a jobb élet és a jobb világ reményét adja nekik. Európa vagy egy nagyszerű eszme lesz, vagy pedig megszűnik létezni.
Amikor az emberek nemet mondanak, nem mondhatjuk, hogy tévednek. Fel kell tennünk a kérdést, hogy miért mondtak nemet.
Mindannyian tudjuk, hogy a francia és a holland "nem” - én igennel szavaztam egyébként - sajnos sokkal többről szólt mint az egyébként fontos szerződés elutasításáról.
Mindannyian tudjuk, hogy ez a "nem” egy mélyen gyökerező bizalmi válság kifejeződése volt. Ezt nem lehet figyelmen kívül hagyni, ezt a kérdést meg kell oldani.
Mindazoknak, akik szeretik Európát, komolyan kell venniük ezt a "nem” szavazatot két olyan alapító országtól, amely mindig is támogatta Európát.
Ez a "nem” szavazat mélyen gyökerező félelmek kifejezése volt: emberek milliói kezdték elveszteni Európába vetett hitüket. De miért? Azért, mert úgy érezték, hogy Európa már nem nyújt nekik megfelelő védelmet. Mert úgy érezték, hogy Európa közömbös mindazokkal a problémákkal kapcsolatban, amivel meg kell küzdeniük. Hogy ez az érzés megalapozott-e, az most nem számít. Meggyőződésem, hogy az összes országban emberek milliói osztoznak ebben az érzésben.
A "nem” szavazat katasztrófa volt, amely Európának története legsúlyosabb válságát okozta. De ez a válság, amely Európa végét is jelenthette volna, a hasznára is válhat, ha arra ösztönzi az Európa iránt elkötelezetteket, hogy átgondolják a válság okait.
Az Európai Szén- és Acélközösség megalakulása óta elért eredmények figyelemre méltók.
Mindannyian, akik itt vagyunk, olyan országokból jövünk, amelyek évszázadokon keresztül ki nem állhatták egymást, el akarták egymást pusztítani és háborúban álltak egymással.
A kezdetekkor Paul-Henri Spaak, a nagyszerű európai, az európai parlamenti közgyűlés első elnöke mondta a következő, örök érvényű szavakat: "Ne feledjünk el semmit, mert az szentségtörés lenne. Egy olyan vállalkozásba vágtuk a fejszénket, amely ha sikeres lesz, lehetővé teszi majd számunkra, hogy megőrizzük azt, ami közös és amely a legfontosabb számunkra.”
Fél évszázadon keresztül ez a nagyszerű vállalkozás a számtalan nehézség ellenére is folytatódott.
írásban. - (DE) Habár Bulgária és Románia felvételt nyert az Európai Gazdasági Térségbe, úgy tűnik, Brüsszelt meglepi, hogy nemigen van előrelépés a szervezett bűnözés és a korrupció elleni harc területén. Ezek széles körben jelentkező problémák, amik a volt szocialista országok szociopolitikai fejlődésében gyökereznek. A nagyközönséget zavarja a kapitalizmus arctalansága és közönye, így a jól ismert és bevált hálózatokhoz fordul helyette.
Ez is csak azt bizonyítja, hogy a társadalmi átalakulást nem lehet kívülről ráerőszakolni egy országra. Ezt az USA erőszakkal, háborúkkal próbálja elérni, az EU pedig a tagfelvétel lehetőségének ígéretével próbálkozik. Az a helyzet, hogy az utóbbi módszer az ország csatlakozásával elveszti minden hatását; pontosan ezért nem szabad ugyanezt a hibát Törökországgal is elkövetnünk.
(PL) Elnök úr, Kudryacka úr jelentéséről szeretnék beszélni, ami az Európai Közösség és Ukrajna közötti, a rövid távú tartózkodásra feljogosító vízumok kiadásának megkönnyítéséről szóló egyezménnyel kapcsolatos.
Ez különösen fontos Lengyelország és Ukrajna viszonyában, mivel a két ország és nép történelme az évszázadok során összefonódott. Ukrán barátaink vízumhoz jutásának megkönnyítését mihamarabb meg kell kezdeni, különösen a diákok, tudósok és idénymunkások esetében.
Hosszabb távon a vízummentességet kell célul kitűznünk. Ez különösen fontos Ukrajna jövőbeli EU-csatlakozásának megalapozásához. Az uniónak Ukrajnában segítenie kell a demokrácia megerősödését, hozzá kell járulnia a civil társadalom kialakulásához és meg kell könnyítenie polgáraink kapcsolattartását.
Az Európai Közösség és Ukrajna közötti, a rövid távú tartózkodásra feljogosító vízumok kiadásának megkönnyítéséről szóló megegyezés egyszerre kerül aláírásra a toloncegyezménnyel, ugyanis azok "kölcsönösen egymás feltételei".
Ahogy a szöveg is jelzi, ezek a megállapodások az EU illegális bevándorlás elleni küzdelmének részét képezik. A jelentés nyíltan elfogadja, hogy "az Európai Közösségnek és különösen az Európai Bizottságnak megfelelő technikai és pénzügyi támogatást kell nyújtania Ukrajna számára, hogy a visszafogadási megállapodás végrehajtása magas szinten valósuljon meg". De ebben a tekintetben nagyon sok fenntartásunk van.
Annak dacára, hogy a megállapodás szigorú eljárási határidőket szab meg, kedvezményes vízumdíjakat határoz meg, és "bizonyos személyek" (kik?) számára vízummentességet ad, bizonyos esetekben pedig egyszerűsített eljárást tesz lehetővé, ez a megállapodás kevesebb, mint amit Ukrajna kért, és amit sok ezer ukrán állampolgár elvár.
Az előadók nem jöttek rá, hogy hatékonyan kellene végrehajtani a vízumok kiadásának több ukrán számára történő megkönnyítését célzó intézkedéseket, vagy akár egy olyan nem diszkriminatív vízummentességi rendszer is jó lenne, mint amit Ukrajna több EU-tagország állampolgárainak nyújt.
írásban. - (DE) Az EU túl sokáig támogatott világszerte különböző országokat anélkül, hogy ezeket a pénzeket az illegális bevándorlók visszafogadásához kötötte volna. Emiatt tovább nőtt az olyan gazdasági menekültek száma, akik képzettség vagy bármiféle kilátások nélkül áradnak be különböző célországokba. Emellett több vízumbotrány is volt, amelyek során számtalan ember lépett be az EU-ba "turistaként", majd rögtön felszívódott és valamilyen rosszul fizetett munkát vállalt, hatalmas károkat okozva a munkaerőpiacnak. Rég ideje lenne, hogy a visszafogadási megállapodások a megállapodások kötelező elemét képezzék. Ezek kívül mindenképpen meg kell szüntetni annak a lehetőségét, hogy a bevándorlók nagyvárosaink anonimitásába burkolózva eltűnjenek a hatóságok szeme elől.
A központi vízumszervek létrehozásának egyre erősödő tendenciájával kapcsolatban is óvatosnak kell lennünk - ezeket gyakran aztán bezárják, mivel alig érkeznek hozzájuk kérelmek. Ez a gyakorlat semmilyen körülmények között nem vezethet ahhoz, hogy a vízumokat indokolatlanul adják ki egyszerűen azért, hogy az ilyen okból történő bezárást elkerüljék.
Az Európai Közösség és Moldova közötti, a rövid távú tartózkodásra feljogosító vízumok kiadásának megkönnyítéséről szóló egyezmény egyszerre kerül aláírásra a toloncegyezménnyel, ugyanis "kölcsönösen egymás feltételei", csakúgy, mint Oroszország és Ukrajna esetében.
Annak dacára, hogy a megállapodás szigorú eljárási határidőket szab meg, kedvezményes vízumdíjakat határoz meg, és "bizonyos személyek" (például a hivatalos delegációk tagjai, az üzletemberek, az újságírók, a tudományos-, kulturális- és sportesemények résztvevői, a diákok, a csereprogramok résztvevői, a közeli rokonok, a civil társadalom képviselői és az egészségi okokból beutazók) számára vízummentességet ad, bizonyos esetekben pedig egyszerűsített eljárást tesz lehetővé, ez a megállapodás mégis kevesebb, mint amit Moldova kért, és amit sok ezer moldáv állampolgár elvár. Hatékonyan kellene végrehajtani a vízumok kiadásának több moldáv állampolgár számára történő megkönnyítését célzó intézkedéseket, vagy akár egy olyan nem diszkriminatív vízummentességi rendszer is jó lenne, mint amit Moldova több EU-tagország állampolgárainak nyújt.
Ezen kívül az ilyen megállapodások a bevándorlásra és a schengeni területre vonatkozó közösségi politikák tárgykörébe tartoznak, ami azt jelenti, hogy a biometrikus adatok rögzítéséről szóló intézkedések is érvényesek rájuk.
írásban. - (RO) Az Európai Parlament román képviselői, a PSE tagjai a rövid távú vízumokról és visszafogadási egyezményről szóló EU-Moldova megállapodás szavazásánál tartózkodni fognak vagy nemmel fognak szavazni. Ez nem a szóban forgó dokumentumok tartalmával kapcsolatos ellenvetések miatt van, hanem azok miatt a pontatlan elemek miatt, amik belekerültek a szövegbe, és amiket a sztálinista szovjet rezsim kezdeményezett, hogy a romántól elkülönülő moldáv nyelv létezését próbálja hitelessé tenni. A moldáv nyelvre való hivatkozás az Európai Parlament említett képviselői szerint érvénytelen.
(PL) Elnök úr, én ezt már korábban javasoltam. A Weber képviselőtársam digitális interaktív televíziós szolgáltatásokról szóló dokumentumára adott szavazatomhoz fűzött indoklásról van szó. Szeretném megjegyezni, hogy az említett dokumentumban van egy nagyon érdekes rész, ami azt állítja, hogy az audiovizuális médiát meg kellene erősíteni, nem pedig gyengíteni. A jelentés mellett szavaztam, mert nemrégiben országom egyik miniszterelnökjelöltje kijelentette, hogy a televíziókat meg kell gyengíteni. Örülök, hogy az Európai Parlament határozott álláspontot fogalmaz meg ebben a kérdésben, nevezetesen kimondja, hogy a televíziót és általában az audiovizuális médiát támogatni kell.
A jelentés tárgyát fontosnak tartjuk, de őszintén szólva úgy érezzük, az Európai Unió jobban járt volna, ha ez a jelentés soha nem készül el. Az Európai Parlamentnek kisebb területre kellene korlátoznia a tevékenységét, és nem kellene minden létező kérdéshez hozzászólnia.
Az Európai Parlament Kulturális és Oktatási Bizottságát meg kéne szüntetni, mivel olyan kérdésekkel foglalkozik, amelyek nem képezik az EU keretei közt zajló együttműködés tárgyát. Ez a bizottság javarészt olyan jelentéseket állít össze, amelyek szerint az uniónak olyan területeket kellene szabályoznia, amelyek valójában nem tartoznak az EU hatáskörébe.
A jelenlegi EU-s együttműködési keretek között elfogadott tény, hogy az oktatás megszervezése a tagállamok kizárólagos feladata. A kulturális ügyek szintén a tagállamokra tartoznak, és az unió részvétele a különböző kulturális programokban jelenleg nagyon korlátozott.
Ezek miatt az okok miatt az Európai Parlament Kulturális és Oktatási Bizottságának nincs létjogosultsága.
írásban. -A jelentés mellett szavaztam. Támogatom az interaktív digitális TV-technológia alkalmazását annak érdekében, hogy ez az európai polgárok számára számos módon előnyös legyen. A jelentés hangsúlyozza az analógról való átállás jelentőségét, ami folyamatban van az Egyesült Királyságban, egyes további EU-tagállamokban azonban elmarad.
Szeretném a mai vita alkalmát arra felhasználni, hogy kifejezzem csalódásomat afelől, ahogyan a digitális televízió Máltán fejlődik.
Először is, a máltai fogyasztóknak joga van továbbra is térítésmentesen hozzáférni az országos csatornákhoz.
Minden digitális televíziószolgáltatónak ingyen kellene ezeket a csatornákat sugároznia. Ezen kívül, ezen adók műsorának azok számára is elérhetőnek kellene lennie akik nem vásároltak egyik szolgáltatótól sem digitális vevőegységet.
Második megjegyzésem a Máltán működő különböző rendszerek: a digitális rendszer, a földi sugárzás és a kábeltévé interoperabilitásához kapcsolódik. Máltán az interoperabilitás hiánya miatt kisebb a fogyasztók választási lehetősége, mert amikor egy másik szolgáltatóhoz kívánnak átmenni, új vevőt kell beszerezniük.
Remélem, hogy az ügyben illetékes hatóságok által bevezetendő új szabályozás megoldja majd ezeket a problémákat.
A schengeni vívmányok rendelkezéseinek alkalmazása - a schengeni vívmányok alkalmazása a Cseh Köztársaság, Észtország, Lettország, Litvánia, Magyarország, Málta, Lengyelország, Szlovénia és Szlovákia esetében (vita)
Carlos Coelho az Állampolgári jogi, Bel- és Igazságügyi Bizottság nevében készített jelentéséről a Tanács határozattervezetéről a schengeni vívmányok rendelkezéseinek a Cseh Köztársaságban, az Észt Köztársaságban, a Lett Köztársaságban, a Litván Köztársaságban, a Magyar Köztársaságban, a Máltai Köztársaságban, a Lengyel Köztársaságban, a Szlovén Köztársaságban és a Szlovák Köztársaságban történő teljes körű alkalmazásáról (11722/2007 - C6-0244/2007 -.
a Tanács hivatalban lévő elnöke. - (PT) Elnök úr, hölgyeim és uraim! Nagy örömömre szolgál, hogy itt lehetek ma az elnökség és a Portugál Köztársaság képviseletében a Parlamentben, és megvitathatom önökkel a schengeni övezet hamarosan végrehajtandó bővítését.
Mindössze egy évvel ezelőtt sötét felhők gyülekeztek Európa fölött: rendkívül súlyos politikai válság készülődött amiatt, hogy technikailag lehetetlen volt a Schengeni Információs Rendszer második generációját 2007-ben üzembe állítani. Az, ha nem sikerült volna időben kielégíteni a 2004-ben csatlakozott tagállamok jogos elvárását állampolgáraiknak szabad mozgásával kapcsolatban, az nem csak a technológiai cselekvésképtelenség megengedhetetlen példája lett volna, hanem az európai projekt szellemének megcsúfolása és az intézmények és a tagállamok inkompetenciájának és impotenciájának bizonyítéka is. Adhattunk volna ezeknek a polgároknak ezer különböző magyarázatot arra, hogy miért nem sikerült, de mind csak olcsó kifogásnak tűnt volna, és megkezdődött volna a bűnbakkeresés, ami megakadályozta volna a probléma hathatós megoldását.
Szerencsére nem ez történt, és példátlan gyorsasággal és egységgel sikerült megoldani a problémát. Először is Lisszabonban megtaláltuk a megfelelő technológiai megoldást.
A SISone4all projekt kb. 30 nap alatt született meg, és megvalósíthatósági tanulmányát a legfőbb európai szakértők hasonlóan rövid idő alatt vizsgálták meg. 2006 decemberében az IB tanácsa megadta az engedélyt a folyamat beindítására, olyan szűk időrenddel, ami a Mission Impossible című film európai verziójára emlékeztetett, ráadásul nagyon csekély, félmillió eurós költségvetéssel. Márciusban, az ígéreteknek megfelelően a szoftver - a portugál N.SIS (nemzeti SIS) egy változata - készen állt és megérkezett az új tagokhoz. A C.SIS (központi SIS) szintén nagyobb frissítésen esett át Franciaország elkötelezettségének köszönhetően, amiért nagyon hálásak vagyunk.
A német elnökség kifogástalan időzítéssel hajtotta végre a szükséges jogi változtatásokat. Augusztus 31-én sikerült befejezni az alkalmazások telepítését és az adatok áttöltését, ami igen összetett és nehéz folyamat. Másnap az új tagállamok biztonsági erői új eszközöket kaptak a kezükbe, amiket nagy sikerrel kezdtek használni. Már csak azt kellett ellenőrizni, hogy a schengeni övezetbe való felvételhez szükséges összes többi eszköz sikerrel átvételre került-e, például megtörténtek-e a szárazföldi és tengeri határok védelméhez, a rendőrségi együttműködéshez, az adatvédelemhez és a vízumokhoz kötődő lépések. Szerencsére minden rendben lezajlott. Múlt héten, november 8-án az IB Tanács tájékoztatást kapott arról, hogy a szóban forgó tagállamok megfelelő felkészültségről tettek tanúbizonyságot, így készen állnak mind a SIS, mind a schengeni acquis SIS-hez kapcsolódó rendelkezéseinek átvételére.
Szeretnék köszönetet mondani a Parlamentben mindenkinek, aki az elmúlt hónapokban részt vett a változtatások bevezetésében vagy az értékelési programban. Külön említést érdemel az a fontos munka, amit a látogatásokban résztvevő szakértők végeztek el, és ami lehetővé tette, hogy a röpke néhány hónap alatt bevezetett változtatások megfelelő végrehajtásáról minden kétséget kizáró megerősítést kapjunk.
Most az Európai Unió leendő külső határain a legmodernebb, legkifinomultabb felszerelések állnak rendelkezésre, olyan szervezeti megoldásokkal, amelyek innovációs díjat érdemelnének, és a bűnüldözés igen magas szintjét lehetővé tevő eljárásrenddel. Ezeket különleges ellenőrzési intézkedések egészítik majd ki - ezekről már megszülettek a bilaterális és multilaterális egyezmények - hogy a határellenőrzések megszüntetése után nagyobb szabadságot élvezhessenek a polgárok, de a biztonság se szenvedjen csorbát.
Azt is ki szeretném emelni, hogy a portugál elnökség átláthatóságra törekvésének köszönhetően nagyon sikeres lépéseket tettünk afelé, hogy az Európai Parlament hozzáférhessen a hatalmas elvégzett munka eredményeként született adatokhoz és információkhoz. A Parlament így betekintést nyert abba, hogy milyen aprólékos szigorral készült el a hatástanulmány összefoglalója, amit külön dokumentumként kívántunk elérhetővé tenni. Szeretnék gratulálni az előadónak, Coelho úrnak ahhoz, hogy ilyen nagy elkötelezettséggel tartotta be a megadott határidőket és ilyen kiváló színvonalú jelentést állított össze.
Hölgyeim és uraim, így kell majd megoldani a SIS II, a VIS (Vízuminformációs Rendszer) és a Frattini alelnök úr által nemrégiben bejelentett, az utazókkal kapcsolatos új információs rendszerek bevezetésének és integrált irányításának problémáit is. Senkinek ne legyen kétsége afelől, hogy az ilyen gigantikus projektek lehetnek átütően sikeresek is, és torkollhatnak csúnya kudarcba is. A sikert csak erős irányítási rendszerrel, elszánt vezetéssel és nagyon szoros ütemtervvel lehet elérni.
Nem egy technológiai kiskirályra van szükség, hanem, ahogy ebben a példa értékű projektben is zajlott, rengeteg munkára, amit a Bizottság, a tagállamok és az Európai Parlament egy demokratikus rendszerben végez el. Szeretnék hivatalosan köszönetet mondani mindazoknak, akik hozzájárultak ehhez a sikerhez. Ez a SISone4all sikerének titka, és csakis így lehet erőforrásokat spórolni, szinergiát létrehozni a projektek között és különösképpen határidőre befejezni a munkát.
Csak egyvalamire van még szükség, mielőtt a Tanács határozatot hozhat, a tervek szerint 2007 decemberében, a schengeni acquis rendelkezéseinek az új tagállamokban történő teljes körű alkalmazásáról. Ez pedig az önök jóváhagyása, az Európai Parlament szavazása. Remélem, hogy számíthatok a Parlament támogatására, és efelől nyugodt lehetek, hiszen oly pozitív a már most napirenden lévő állásfoglalási indítvány tartalma is.
Végezetül, engedjék meg, hogy hálás köszönetet mondjak azokért a dicsérő szavakért, amiket az Európai Parlament ebben az állásfoglalási indítványban megfogalmaz az elnökség és a Portugál Köztársaság felé. Azon férfiak és nők nevében is szólok, akik az elmúlt hónapokban ennek a történelmi, a vasfüggönyt végleg eltörlő döntésnek az előkészítésén dolgoztak, amikor azt mondom, hogy nem csak a siker vágya és a komoly válság elkerülése motivált minket. A legjobb európai know-how alkalmazásával, az új digitális Európa eszközeivel gyors ütemben tudtuk megvitatni a terveket és a nehézségeket, és a problémák megoldása érdekében létrehoztunk egy fantasztikus szakértői hálózatot és egy 24 órás helpdesket. Mindezt a szakértők és a politikusok példátlanul szoros együttműködése egészítette ki, az érintett minisztereké, akik rendszeresen különleges találkozókon vettek részt, és a Bizottság teljes támogatásával irányították a folyamatot. Külön ki kell emelnem Frattini alelnök úr szerepét.
Azt sem szabad elfelejtenünk, hölgyeim és uraim, hogy Európa Parlamentjének is meg kell hallgatni a szavát. Az önök javaslatait figyelembe vettük, és számítunk rá, hogy képviseltetni fogják magukat a november 21-22-i ünnepi ceremóniákon is, amelyek során az európai szabad mozgási területének kibővítését fogjuk együtt megünnepelni. Köszönöm az önök hozzájárulását ehhez a történelmi eredményhez.
a Bizottság alelnöke. - Tisztelt elnök úr! Először is szeretnék gratulálni az összes tagállamnak azért az eredményért, amely lehetővé teszi Lengyelország, Észtország, Litvánia, Lettország, Csehország, Szlovénia, Magyarország, Szlovákia, Málta, valamint a már schengeni övezethez tartozó országok polgárainak, hogy teljes mértékben élvezzék az Európai Unió egyik pillérének, a személyek szabad áramlásának előnyét.
Ez valódi előnyt jelent azon országok polgárai számára, amelyek 2004-ben csatlakoztak az Európai Unióhoz. Az Európai Unió összes tagállamának pedig ez megmutatja, melyek az európai keretben megvalósuló közös cselekvés előnyei. Egy belső határellenőrzés nélküli térség hatalmas teljesítmény, példaértékű a történelemben. December 21-étől határellenőrzés nélkül utazhatunk az Ibériai-félszigettől a balti államokig, Görögországtól Finnországig. Ez valóban az egységes Európa és az összes európai polgár alapvető jogának szimbóluma.
Mint ahogy azzal Önök mind tisztában vannak, ez a történelmi eredmény nem kevés előkészület után valósult meg. A schengeni térséghez történő csatlakozás nem kis vállalkozás. Ez egy kihívás, és meg kell találni az egyensúlyt a szabadság és a biztonság között. A belső határellenőrzések megszűntetése a tagállamok közti bizalom kérdése is. Ez egy szakértői értékelési folyamat, a schengeni értékelés során bizonyosodnak meg a tagállamok egymás azon képességéről, hogy képesek a külső határokat a többiek nevében is őrizni, és képesek az egesz schengeni térségre érvényes vízum kiállítására.
A tágabb schengeni térségben a tagállamok továbbfejlesztik a rendőrségi együttműködést és a biztonsági ellenőrzéseket, hogy megakadályozzák a bűnözők szabad mozgását, hogy azoknak ne legyen több lehetősége a bűnelkövetésre. Mindez nem lett volna lehetséges pénzügyi szolidaritás nélkül. A közel 1 milliárd eurót nyújtó schengeni támogatás lehetővé tette az új tagállamok számára, hogy megteremtsék a hatékony határellenőrzést és a schengeni térség teljes jogú partnereivé váljanak.
Szeretném megköszönni az előadónak, Coelho úrnak és az Európai Parlamentnek azt a támogatást, amelyet ennek a fontos célnak az eléréséhez nyújtottak, és végül de nem utolsó sorban szeretnék gratulálni a portugál elnökségnek. Szeretnék személyesen köszönetet mondani Costa és Pereira belügyminiszter uraknak a stratégiai együttműködésért és a "SIS I. mindekiért” néven ismert Schengeni Információs Rendszer megvalósításának egyértelmű céljáért. Keményen dolgoztunk a megelőző német valamint a portugál elnökséget követő szlovén elnökséggel, hogy támogassák portugál kollégáinkat. Sikerrel jártunk. Ez mutatja, hogy mennyi mindent el lehet érni, ha egy összetett projekt iránt mindenki teljes mértékben elkötelezett. Hölgyeim és uraim, még mindig van tennivalónk. Végső célunk, hogy 2008 decemberéig teljes mértékben működjön a II. Schengeni Információs Rendszer. Ismételten keményen kell majd együtt dolgoznunk.
Köszöntöm az elnököt, a Bizottság alelnökét, és a Tanács hivatalban lévő elnökét! Hölgyeim és uraim, a schengeni övezet az európai integráció történelmének egyik legnagyobb sikere. A belső határok eltörlése és a kompenzációs intézkedések végrehajtása, azaz a külső határokon az ellenőrzés megerősítése, a rendőrségi és igazságügyi együttműködés és a Schengeni Információs Rendszer létrehozása a mozgás szabadságának biztosításának legjobb módja.
Az Európai Unióval együtt Schengen is nőtt. Az 5 alapító tag helyett ma már 15 tagállam van, köztük két, a közösségen kívüli ország, Izland és Norvégia, illetve részlegesen tag Írország és az Egyesült Királyság. Történelmi pillanat előtt állunk. Ez lesz Schengen történetének legnagyobb bővítése, amikor is kilenc tagállamban törlik el egyszerre a belső határokat. Belép a Cseh Köztársaság, Észtország, Magyarország, Lettország, Lengyelország, Litvánia, Szlovénia, Szlovákia és Málta. Ez Európa számára hatalmas jelentőséggel bír, nagy lépés a szabad mozgás területén és igazi áttörés az új tagállamok és polgáraik számára.
Először is nekik szeretnék gratulálni. Nem csak ahhoz gratulálok, hogy belépnek a schengeni övezetbe, hanem ahhoz is, hogy ilyen szervezetten és elkötelezetten dolgoztak a szigorú schengeni szabályokban leírt követelmények teljesítéséért. A 2006 decemberi jelentések, amiket Magalhães miniszter úr már említett, több, azóta nagyrészt megoldott problémát is említettek. Az értékelő csoportok az összes tagállam szakértőiből álltak össze. Elmentek a határokra és a konzulátusokra és kimerítő jelentéseket állítottak össze tényleírásokkal, értékelésekkel és javaslatokkal, amelyek közül sok további intézkedéseket és további látogatásokat tett szükségessé a tagállamok többségében továbbra is fennálló problémák miatt.
Szeretnék gratulálni a Dr. Carlos Moreira által vezetett értékelő csoportnak, nem csak a rövid idő alatt elvégzett igen nehéz munkája sikeréhez, hanem ahhoz is, hogy nem csak hogy ellenőrző szerepét töltötte be kiválóan, hanem gyakran olyan intézkedéseket és megoldásokat is javasolt, amik lehetővé tették a megtalált problémák megoldását.
Elnök úr, a belső határok eltörlése nem csak a külső határokon zajló jobb ellenőrzést és a Schengeni Információs Rendszeren (SIS) keresztül zajló információcserét teszi szükségessé, hanem egyben a kölcsönös bizalom nagy próbája is, ugyanis minden félnek szigorúan be kell tartania az elfogadott szabályokat. A gondos határellenőrzés biztosítása teszi lehetővé az európai polgárok biztonságának szavatolását. Valójában a schengeni övezet biztonsága attól függ, hogy az egyes tagállamok milyen szigorral és milyen hatékonysággal dolgoznak a külső határokon, és attól is, mennyire jó és mennyire gyors a SIS-en keresztül zajló információátadás. Ezeknek a rendszereknek az esetleges gyengeségei, hiányosságai veszélybe sodorhatják az unió biztonságát.
Ezért fontos megoldani a még fennálló kisebb problémákat. Habár ezek nem akadályozzák a belső határok eltörlését, mindenképpen meg kell őket oldani. Ezért kéri az Európai Parlament az öt képviselőcsoport által támogatott állásfoglalásában és jogalkotási állásfoglalásában, hogy hat hónapon belül részletes tájékoztatást kapjon minden függőben lévő problémáról. Ezért kérjük azt is, hogy két éven belül történjen meg a schengeni övezet működésének általános értékelése, mind a régi, mind az új tagállamokra vonatkozóan.
Végezetül, szeretnék köszönetet mondani a portugál elnökségnek elkötelezettségéért és együttműködő hozzáállásáért, és különösen a portugál kormánynak és a portugál államtitkárnak, José Magalhãesnek, aki ma is itt van körünkben, illetve a Frattini alelnök úr által is említett SISone4all rendszer kidolgozóinak is. Ez a megoldás tette lehetővé, hogy az új tagállamok csatlakozzanak a Schengeni Információs Rendszerhez. Ha erre nem kerül sor, akkor a SIS II késése miatt nem lett volna lehetséges a schengeni övezet idei kibővítése. Magalhães miniszter úr, nagyon jól tudom, ön személyesen milyen mélyen elkötelezett az ügyben, és szeretnék külön köszönetet mondani Dr. Eduarda Peixeirónak is, aki sokat tett a megoldás érdekében.
Két záró megjegyzést szeretnék még tenni. Először az Európai Bizottsághoz szólnék. Szeretném újra emlékeztetni arra, hogy a SIS II létrehozása továbbra is az Európai Parlament prioritása, nem feltétlenül azért, hogy az új tagállamok hozzáférhessenek a rendszerhez, hiszen ezt a SISone4all megoldotta, hanem főleg azért, mert a közösségen belül lehetővé teszi majd az adatok hatékonyabb felhasználását, ezáltal javítva a biztonságot a biometrikus adatok felhasználásával és a riasztások összekapcsolásával. Második megjegyzésem a Tanácsnak szól. Sajnálkozásomnak kell hangot adnom amiatt, hogy a konzultációs folyamat kezdetén a Tanács nem tartotta tiszteletben a Parlamenttel való elvárható együttműködés elvét, és biztonsági okokra hivatkozva nem adta ki a Parlamentnek a szakértők által elkészített értékelő jelentéseket. Bár sikerült a problémát átmenetileg megoldani egy kompromisszummal, hosszú távú megoldásra van szükség. Abszurd dolog megtagadni a Parlamenttől azokat az anyagokat, amelyekre törvényhozó munkájához szüksége van.
Nagy örömmel köszöntjük az EFTA delegációt a karzaton. A delegáció vezetője Katrín Júlíusdóttir, tagjai pedig Izland, Norvégia és Liechtenstein képviselői, illetve svájci megfigyelők.
A delegáció az Európai Gazdasági Térség parlamenti vegyes bizottsága itt, Strasbourgban november 14-15-n tartandó 29. ülésének alkalmából látogatja meg a Parlamentet.
Nagyon sok sikert kívánok kollégáinknak az EGT megállapodáshoz, és az EGT jövőjéhez az energiaügy és az éghajlatváltozás terén, csakúgy, mint a Borg biztos úrral folytatandó EU-s tengerpolitikai egyeztetésekhez.
Annak is nagyon örülök, hogy éppen ezt az ülést látogatják meg.
A schengeni vívmányok rendelkezéseinek alkalmazása - a schengeni vívmányok alkalmazása a Cseh Köztársaság, Észtország, Lettország, Litvánia, Magyarország, Málta, Lengyelország, Szlovénia és Szlovákia esetében (a vita folytatása)
A következő napirendi pont a Tanács a schengeni acquis rendelkezéseinek alkalmazásáról szóló nyilatkozatával kapcsolatos vita, és Carlos Coelho, a schengeni vívmányok a Cseh Köztársaságban, Észtországban, Lettországban, Litvániában, Magyarországon, Máltán, Lengyelországban, Szlovéniában és Szlovákiában történő alkalmazásáról szóló jelentésének vitája.
(PL) Elnök úr, először is szeretnék köszönetet mondani a portugál kormánynak az általa javasolt technikai megoldásért, ami megoldást jelent az átmeneti időszakra. Ez lehetővé teszi, hogy az új tagállamok ez év vége előtt csatlakozzanak a Schengeni Információs Rendszerhez, azelőtt tehát, hogy a bizottsági elfogadás és bevezetés alatt álló új rendszer életbe lépne.
Nagy örömömre szolgál, hogy annak a rengeteg honfitársamnak, aki karácsonyra hazamegy Lengyelországba, ezúttal már nem kell majd hosszú órákat sorban állnia a határon.
Ezt az tette lehetővé, hogy a kezdeti nehézségek után az összes érintett ország nekilátott a SIS rendszer bevezetésével kapcsolatosan felmerült problémák megoldásának, és saját nemzeti körülményeihez igazította azt.
(SK) Én is szeretném nagyrabecsülésemet kifejezni a portugál elnökség iránt, amiért átvették a kezdeményező szerepét és megoldást találtak a problémára a SISone4all ötletével, ami lehetővé tette, hogy a kilenc új tagállam belépjen a schengeni övezetbe.
Elvitathatatlan a lépés történelmi jelentősége az érintett országok állampolgárai számára. Nem csak a személyek szabad mozgása vált valóra, hanem történelmi lépést is tettünk Európa újraegyesítése felé.
Köszönetet szeretnék mondani az előadónak, Carlos Coelhónak is nagyszerű munkájáért és azért, hogy ilyen tisztán átlátta a fontos kérdéseket. Köszönet jár Frattini biztos úrnak is elkötelezettségéért és azért a sok segítségért, amit a schengeni kritériumok teljesítéséhez adott.
A jelentés több helyen is kihangsúlyozta, hogy a schengeni övezethez való csatlakozás kölcsönös bizalom kérdése és úgy gondolom, a bizalom a mai vita egyik fő motívuma is. Elég nyilvánvaló, hogy a határellenőrzés nem csak technikai kérdés, hanem kölcsönös bizalom kérdése is. De a dolog mindkét eleme fontos. A fejlettebb technológiai rendszerek használata kétségtelenül növelné az egyes tagállamok bizalmát az EU külső határait védő országok iránt. Meg kell tehát kérdeznem, hogy miért és mennyit kell még várnunk a SIS II-re, ami megnöveli majd a biztonságot és megkönnyíti a tagállamok igazságügyi és rendőrségi együttműködését ezen a területen. Az átmeneti megoldások használatának kitolása drága is, és nem is pótolja megfelelően a SIS II-t.
Támogatom a schengeni kritériumok teljesítéséről szóló módosítási javaslatot, ami kimondja, hogy a Parlamentet hat hónapon belül tájékoztatni kell a tagállamokban fennálló helyzet értékeléséről. Nem szabad megismétlődnie annak, az esetnek, amikor a Bizottság nem akarta kiadni a Parlamentnek a határozathozatalhoz nélkülözhetetlen információkat.
Tisztelt elnök úr! Érthető a 21. századi új európai polgárainak öröme a varázslatos karácsonyi ajándék felett. A schengeni térség bővítése, ez a speciális portugál hangulat, nagy pszichológiai és szimbolikus jelentőséggel bíró történelmi esemény, amely nem csak az európai határokat és a megosztottságot szünteti meg.
Ugyanakkor, amíg nekünk most már lehetőségünk van Vilniustól, a balti térségből Lisszabonig, az Atlanti-óceánig utazni, a régi vasfüggöny helyett egy új európai pénzügyi és bürokratikus függöny húzódik Ukrajna, Oroszország, Moldova és Fehéroroszország előtt. Nem is olyan régen szomszédaink vízummentesen utazhattak több új schengeni térségbe tartozó országba, most azonban 35 és 60 euró közötti összeget kell ezért fizetniük. Ez az összeg ezekben az országokban a havi keresetek negyede, van ahol harmada. Nincs szükség európai erődre, míg bizonyos fejlesztésekkel a schengeni vívmányok jelentik a kulcsot az erősebb és befogadóbb Európához.
(LT) Csatlakozom azokhoz, akik nagy örömmel üdvözlik a schengeni övezet ez év végén történő kibővítését. Schengen és a szabad mozgás az EU azon elemei, amiket a polgárok a legjobban ismernek. A gyakorlatban is látják a működésüket, és valamilyen módon mindenkinek az életében jelen vannak. A legtöbb európai szemében szorosan összekapcsolódnak Európa egységének gondolatával.
A kilenc új tagállam csatlakozása történelmi esemény, nem csak Litvánia, hanem egész Európa számára is. Litvánia életében ez újabb lépés a még mélyebb európai integráció felé. A felkészülés sok munkát és erőfeszítést igényelt. Örülök, hogy a szakértők ezeket az erőfeszítéseket megfelelőnek találták, és mind a kilenc ország átment a "vizsgán" és csatlakozhat. Szeretnék köszönetet mondani az elnökséget betöltő Portugáliának, amiért megoldást talált a Schengeni Információs Rendszer bevezetésére, amivel sikerült megakadályozni, hogy országaink több évet veszítsenek.
(PL) Elnök úr, Coelho úr jelentése szerint a kilenc új tagállam megfelelően felkészült arra, hogy szárazföldi határaikat ez év december 21-én, légi határaikat pedig 2008 március 30-án megnyissák.
A korábbi aggodalmak dacára mindezen országoknak sikerült időben létrehozniuk egy olyan információs rendszert, ami lehetővé teszi az Unió külső határainak védelméért felelős szervek információcseréjét.
Ezáltal körülbelül három évvel az országok uniós csatlakozása után a személyek szabad mozgásának elve valósággá válhat. Szeretném emlékeztetni képviselőtársaimat arra, hogy ez az Európai Unió működésének négy alapelve közé tartozik.
Az is jó hír, hogy az Európai Unió Tanácsa az Európai Parlament reményeinek megfelelően hivatalosan is úgy döntött, hogy a határokat idén december 20-ról 21-re virradó éjszaka nyitják majd meg. Különleges karácsonyi ajándék lesz ez annak a sok ezer európainak, akik az ünnepek alatt a régi és az új tagállamok között utaznak majd.
(MT) Először is szeretnék csatlakozni képviselőtársaimhoz, és köszönetet mondani Coelho úrnak hasznos munkájáért.
Elnök úr, a schengeni övezet bővítése nem csak újabb történelmi lépés Európa fejlődésében, hanem több annál: nagy siker az európai polgárok számára, akik ezzel új jogokat szereznek. Hajlamosak vagyunk elfelejteni, hogy volt olyan idő, amikor a határőrök lepecsételték az útlevelünket, ha Európában utaztunk. Ki- és beutazási adatlapokat kellett kitölteni az ország elhagyásáról és a visszatérésről, hogy a hatóságok tudják, hova megyünk és meddig maradunk. Érkezéskor újra sorban kellett állni az ellenőrzéshez, ahol megkérdezték, mi az utazás célja és meddig maradunk majd az országban. Majdhogynem gyanús elemnek számított az ember, ami sokakat zavart.
Saját hazánkba való visszatéréskor ugyanez volt a menetrend: mindkét határon ellenőrzés. Azt sem szabad elfelejtenünk, hogy a közelmúltig a vámosok ellenőrizték az utazók csomagját, megkérdezték, mit vásárolt, mennyit költött, és van-e nála vámköteles áru.
Ez még csak nem is 50 éve volt, hanem a közelmúltban. Most végre az ellenőrzéseknek egyszer és mindenkorra vége. Ezt jelenti az, ha egy ország belép a schengeni övezetbe. Olyan szabadságot ad, mintha az ember saját hazáján belül utazna: el lehet hagyni az országot, vissza lehet jönni és nincs ellenőrzés, nincs pecsét, nincs határ, nincsenek kérdések. A mozgás szabadsága olyan szabadságérzetet ad, ami nagy kincs, és amit mindannyian az Európai Unió legnagyobb sikerei közé sorolunk. Schengen egyre inkább összeköt minket, szigetlakókat; hidat épít a periféria és a központ között. Nekünk Schengen a szabadság, a felszabadulás érzését adja.
- (SK) A belső határellenőrzést megszüntető, és így a személyek az EU-n belüli szabad mozgását valóra váltó schengeni övezet létrehozása joggal tekinthető az EU egyik legnagyobb eredményének.
A Schengenhez decemberben csatlakozó országok polgárai döntésünket az emberek érdekeit szolgáló lépésként fogják értékelni, ami a gyakorlatban is megadja nekik a szabad mozgás jogát. De a schengeni övezet bővítéséhez kompenzációs intézkedések is szükségesek, köztük a külső határok hatásos ellenőrzése, az adminisztrációs, rendőri, vám- és igazságügyi hatóságok jobb együttműködése, közös vízumpolitika és a Schengeni Információs Rendszer létrehozása. A szlovák kormány minden értékelés szerint nagyon sikeresen teljesítette az előkészítő szakaszt, és megtiszteltetés, hogy kimondhatom az Európai Parlamentben: a Szlovák Köztársaság mára teljes mértékben készen áll a schengeni övezetbe való belépésre.
(LT) Ma fejeződik be a schengeni vívmányoknak az új tagállamokban történő alkalmazásáról szóló egyeztetés. Örömmel látom, hogy a most csatlakozó országok - és a korábbi tagországok, illetve a Bizottság - kemény munkája sikeres volt.
A schengeni övezet létrehozása az EU egyik legnagyobb vállalkozása. A 2004-es bővítés utáni alkalmazásának megkönnyítése érdekében, amikor a SIS II bevezetésével gondok adódtak, a tagállamok igaz szolidaritást mutattak; Portugália előállt a SISone4all javaslatával, lehetővé téve, hogy a határok még karácsony előtt megnyíljanak a 15 meglévő tagállam és a kilenc új csatlakozó ország között.
Ez nagyobb mozgásszabadságot hoz Európában, és nagyon is logikus döntés, ami megakadályozza, hogy az új tagállamok veszteséget szenvedjenek a SIS II bevezetésének késedelme miatt. A SISone4all, ami a tervek szerint majdnem egy évig fog működni, meg fogja könnyíteni a személyek mozgását, és jótékony hatása lesz az érintett országok gazdasági növekedésére is.
(ET) hölgyeim és uraim, a schengeni bővítés olyan esemény, amire mind az 500 millió európai, sőt, az egész világ is felfigyel. A belső határok ellenőrzésének megszüntetésével az Európai Unió véget vet a kelet és a nyugat közötti megosztottság, szembenállás korszakának.
Én a Szovjetunióban nőttem fel. Emlékszem, milyen aggodalmat keltett, hogy a határt a földön és a levegőben lezárták, hogy a megszálló hadsereg katonái őrizték a vasfüggönyt. A schengeni csatlakozással végleg megszabadulunk ettől a múlttól. A határok eltörlése 75 millió európai számára fontos szimbólum.
A kilenc, Schengenhez csatlakozó ország készen áll az információcsere átalakítására, ami a szabad mozgás előfeltétele. Hazám, Észtország az EU egyik külső határát őrzi. Mindezzel együtt csalódottá tesz, hogy ezt a történelmi eseményt különösebb ok nélkül két részre bontották, ugyanis a légi határok csak jövő év márciusában fognak eltűnni.
A következő napirendi pont a Tanács és a Bizottság nyilatkozata a migrációról szóló Euromed miniszteri konferencia előkészítéséről.
Mielőtt átadnám a szót a Tanácsnak, majd a Bizottságnak, szeretnék mindenkit megkérni, hogy tartsa magát szigorúan a felszólalási idejéhez, mert azt a kevés időtartalékot, ami volt, már elhasználtuk. Tény, hogy az előző vita nagyon fontos témáról szólt, ezért alakult így. Ha mindenki betartja az időkeretét, akkor elvben bele kell férnünk az időbe.
Köszöntöm az elnököt és a Bizottság alelnökét! Hölgyeim és uraim, az első Euromed migrációs miniszteriális konferenciára Portugália Algarve régiójában, Santa Euláliában kerül sor november 18-19-én. Ez így teljesen banális bejelentésnek hangzik, de higgyék el, nem az. Az állam- és kormányfők 2005 novemberében tették meg prioritásnak a kérdést, és azóta sikerült megszervezni ezt a magas szintű miniszteri konferenciát. Ez majdnem két évvel ezelőtt volt, a barcelonai folyamat csúcstalálkozójának 10. évfordulóján, amikor felismerték a migrációs kérdések euro-mediterrán partnerségen belüli növekvő jelentőségét. Ezután, mint bizonyára sokan emlékeznek, Rabatban és Tripoliban alkalmunk volt megerősíteni a közös politikai szándékunkat.
Ezt Tanács véleménye szerint a realitás talaján maradva és átgondoltan tettük meg. Ma a földközi-tengeri régió mindkét partján számottevő méretű migráns közösségek vannak, amelyek nagyon fontos társadalmi szerepet játszanak. Kötelességünk új lendületet adni a partnerségnek, ami hasznát veheti ezeknek az aktív közösségeknek. A migrációs kérdések összetettsége és jelentősége miatt mindenkinek foglalkoznia kell velük: a származási országoknak és a tranzit- és célországoknak is. Az első algarve-i konferencián a Tanács véleménye szerint a vitának kizárólag a legsürgősebb problémák körül kell forognia, és lépésről lépésre ki kell dolgozni a megoldást.
A konferencia fő, kiemelt témáiról a tamperei miniszteri találkozón született megegyezés; ezek a következők lesznek: migráció és fejlesztés, legális migráció és az illegális migráció elleni harc. Ezek a témák olyan fontos ügyeket foglalnak magukban, mint a jövedelem hazaküldése, a mikrohitelekkel kapcsolatos új kihívások, az Európai Unióban és a földközi-tenger mindkét partján teremtendő legális bevándorlási lehetőségek, az okmánybiztonság fontos kérdése, amit más összefüggésben Frattini alelnök úr ma már megemlített - hiszen az útiokmányok biztonsága nélkülözhetetlen a migráció biztonságos kezeléséhez - és a visszatoloncolás feltételei, ahol erre lehetőség van.
Úgy vélem, hogy az elmúlt hetekben végzett előkészítő munka eredményes volt, ami jó előjel az algarve-i vitára nézve. Mindkét fél egyértelműen a pozitív megoldásokat és a konkrét intézkedések lehetőségét keresi; meg akarunk egyezni és cselekedni akarunk. Ezzel kapcsolatban a Tanács szeretné tájékoztatni az Európai Parlamentet arról a meggyőződéséről, hogy a konferencián megegyezés fog születni azokról a konkrét intézkedésekről, amelyek segítenek majd ezt a partnerséget új szintre emelni.
Reméljük, hogy ezek az erőfeszítések olyan záró nyilatkozat kiadásához vezetnek majd, ami, az alapos előkészítésnek hála, algarve-ban megkapja a miniszterek jóváhagyását. Ennek a nyilatkozatnak mindenképpen egyértelműen meg kell határoznia a fő prioritásokat, és a rövid távon végrehajtandó projekteket is meg kell neveznie. Ezért úgy látjuk, ez a kezdeményezés kedvezően halad, és fontos, produktív lépés az euro-mediterrán partnerség történetében. Ez a Tanács kötelessége és akarata, ami most reálisan elérhető is.
a Bizottság alelnöke. - Elnök úr, a mediterrán régióban a migrációs mozgalmak fejlesztése egyértelműen az EU és Euromed-partnerei egyik prioritása lesz. Túl sokan fuldokolnak, és nem használjuk ki eléggé a jól kezelt migráció jelentette potenciált.
A 2005. évi csúcstalálkozón, melyet most említettek, az Euromed állam- és kormányfők olyan munkaprogramot fogadtak el, mely a migráció, a szociális integráció, az igazság és a biztonság terén állapít meg együttműködési célkitűzéseket. Most a portugál elnökség kiváló kezdeményezésének köszönhetően a migrációért felelős miniszterek lehetőséget kapnak a konkrétabb együttműködés mellett történő további intézkedésekre. Mindez komoly mérföldkőnek ígérkezik. Üdvözlöm, hogy az elnökség hangsúlyt fektet a konkrét műveleti eredményekre a konferenciát illetően, mivel polgáraink nagyon is konkrét eredményeket várnak.
A találkozó három témája jól kiegyensúlyozott, és teljes mértékben megfelel a globális megközelítésnek. Először is a törvényes migráció: világunk egyre mobilisabb, és a jól kezelt migráció valamennyi partnernek érdeke. Az Európai Unió esetében a migrációt a törvény teljes tiszteletben tartása mellett kell biztosítani. Máris nyilvánvaló, hogy számos EU-tagállamban munkaerőhiány van, pl. a mezőgazdaságban, az egészségügyben és az idegenforgalomban. Az Európai Unió azonban képes kell, hogy legyen a migránsok irányítására és kezelésére. Jobban meg kell feleltetnünk egymásnak a készségeket, és elő kell készítenünk a migránsokat az EU-ban folytatott életükre, illetve esetleges hazatérésükre, ha migrációjuk ideiglenes vagy kör jellegű. Migrációs stratégia nem képzelhető el olyan európai politika nélkül, mely az EU-ban élő és dolgozó migránsokat kívánja integrálni, a törvény teljes tiszteletben tartása mellett.
Megvitatjuk, hogyan használható fel az első alkalommal elérhető európai integrációs alap, a Bizottság által másfél éve tett és a Tanács és a Parlament által támogatott javaslatnak. Európát vonzóbbá kell tennünk a törvényes bevándorlók előtt. Egy magasan képzett munkaerő számára adható európai "kék kártyára" vonatkozó nemrégi javaslatunk az első ilyen példa és az Euromed kontextusában is fontos.
A következő évben jogalkotási javaslatok következnek a szakképzetlen és szezonális migránsok és fizetett gyakornokok terén. Az említett ügyekben az Euromed-partnereinkkel folytatott viták megindítására vonatkozó javaslatok logikusnak és időszerűnek tűnnek.
A második pont a migráció és a fejlesztés. A migrációkezelés sikerességéhez foglalkoznunk kell a migráció főbb gyökereivel, a gazdasági egyenlőtlenséggel, a karrierlehetőségek hiányával, az instabilitással, az elégtelen kormányzással stb. A partnerországokkal való jó együttműködés és a helyzet részletes ismerete a munkaerőigény, a képzett munkaerő hiánya és a kapacitás építésére vonatkozó követelmények tekintetében ezen erőfeszítések szempontjából elengedhetetlenek. A miniszterek ezért vitatják meg a Bizottsággal a migránsok utalásaira vonatkozó konkrét javaslatokat, illetve azt, hogy ezek a fejlesztés szempontjából hogy lehetnek produktívabbak - mely vita üdvözlendő.
A vita harmadik területe az illegális migráció, mivel az átfogó jelleg érdekében kezelnünk kell az illegális migrációt és meg kell védenünk az európai külső határokat.
Euromed-partnereink célországok, tranzitországok és származási országok. Célunk kell, hogy legyen az együttműködés megteremtése annak érdekében, hogy megakadályozzuk az emberek tengerbe fúlását. Az Euromed-konferencián a miniszterekkel az együttműködésről és a Frontex lehetséges új szerepéről beszélünk a keresési és mentési tevékenységekben, nemcsak őrködésről és az illegális bevándorlók visszatéréséről. Ezzel kapcsolatban biztosítanunk kell, hogy kötelezettségeinket tiszteletben tartjuk a nemzetközi védelem és az emberi jogok terén. Támogatnánk egy olyan fejlesztést, melynek révén a Frontex támogatási eszközzé lesz harmadik országoknak a migráció jobb kezelésére, illetve határaik ellenőrzésére tett erőfeszítéseikben, teljes mértékben tiszteletben tartva a nemzetközi kötelezettségeket.
Várjuk ezt a miniszteri találkozót. A migráció valamennyiünket elsődlegesen érdekel, és ez komoly szenvedélyekre ad okot úgy tagállami, mint közösségi szinten. Partnerországainkban sem más a helyzet. Az együttműködés azonban az egyetlen módja az előrelépésnek. Azt mondanám, hogy az együttműködés önmagában elégtelen. Szükségünk van a közös célokra és valamennyi partner egyenlőségére alapuló partnerségre. Politikai csomagok kellenek, ideértve az őszinte emberek mozgásának fejlesztését célzó intézkedéseket, illetve a nemzeti és az európai jogszabályok tiszteletben tartását, továbbá a helyi növekedési ráták növelését a származási országokban.
Végül úgy vélem, hogy a miniszterek sikeresen állapítanak meg konkrét együttműködési területeket. A Bizottság készen áll a végrehajtási folyamat támogatására, a pénzügyi feltételeket is ideértve. Elkötelezettek vagyunk ilyen fellépéseknek a MEDA programon, továbbá az európai szomszédsági és partnerségi eszközön és új tematikus programokon keresztül való támogatására.
a PPE-DE képviselőcsoport nevében. - (ES) Elnök úr, én nagyon örülök, hogy találkozót szervezünk földközi-tengeri partnereinkkel. Jobban örültem volna azonban, ha a találkozón a külügyminiszterek vesznek részt, mint a rabati Európa-Afrika találkozón. Hogy miért? Azért lenne jó, ha ott lennének, hogy kihangsúlyozzák, hogy a bevándorlásnak a földközi-tenger déli partján fekvő országokhoz kötődő kapcsolataink egyik fő témánjának kell lennie.
Szomszédos országokról van szó, hatalmas jövedelembeli különbségekkel. A Földközi-tenger déli partján fekvő államok sok polgára az EU-ban dolgozik, és, ahogy már elhangzott, a jelenség a fejlődés szempontjából is nagy jelentőséggel bír. Ezekben az országokban nagy ütemben nő a lakosságszám, és sokan jönnek Európába a jobb élet reményében. Mi ennek következtében az illegális bevándorlás káros következményeivel szembesülünk - a bevándorlók részben ezen országok állampolgárai, részben a szubszaharai régióból érkeznek, az említett országokat tranzitországnak használva.
A lakosok integrációja, a bevándorlás, a fejlesztés és az illegális bevándorlás kapcsolata ezért hatalmas jelentőséggel bír. Bőven van tehát feladata az algarve-i miniszteri találkozó résztvevőinek.
Ebben a házban is nemrég vitattuk meg a bevándorlás kérdését, a Klich- és a Moreno-jelentés kapcsán. Bízom benne, hogy ezeket a jelentéseket megfelelően figyelembe veszik majd a konferencián.
A legfontosabb az, hogy a déli országokat rávegyük a migráció ellenőrzésében való együttműködésre, és egy olyan megközelítésre, amit én "pozitív feltételesség"nek nevezek. A bevándorlást könnyebb megfékezni, ha megvan erre a politikai akarat. Akkor lehet eredményt elérni, ha az érintett szomszédos országok valóban készek az együttműködésre.
Az illegális bevándorlás még mindig nagyon aktuális kérdés. Meg kell akadályoznunk a tengeri úton történő bevándorlást, ami során az emberek életüket kockáztatják. Még gyerekek is vannak a lelkiismeretlen embercsempészek áldozatai között. A földközi-tengeri országokat fel kell kérni arra is, hogy ratifikálják a nemzetközi szervezett bűnözés elleni ENSZ-egyezmény két, embercsempészetről szóló jegyzőkönyvét.
Végül, ismételten felhívnám a figyelmet a visszafogadási egyezményekre. Született ilyen egyezmény Oroszországgal, Ukrajnával és Moldovával, akkor Marokkóval annyi év elteltével miért nem? És Algériával?
Az Euromed konferenciának a lehető legnagyobb sikert kívánom, elnök úr. Remélem, a résztvevők konkrét vállalásokat tesznek és komoly megállapodások születnek, amiket majd alkalmaznak is, és nem csak a kölcsönös vágyak, álmok kifejezései lesznek, amiket a gyakorlatban aztán nem valósítanak meg.
a PSE képviselőcsoport nevében. - (ES) Köszöntöm a Bizottság alelnökét, és a Tanács hivatalban lévő elnökét! Monsieur le Président, hölgyeim és uraim! A tudósok szerint csaknem kétmillió éve egy éghajlatváltozás vezetett az első nagy Afrikából Európába tartó migrációs hullámhoz. Ma, habár lehet, hogy van benne része az éghajlatváltozásnak is, az emberek főleg a szabadság és a lehetőségek hiánya és a szegénység miatt jönnek hatalmas számban a mi kontinensünkre egy jobb élet reményében, akár életüket is kockáztatva.
Európa előtt nagy kihívás áll: a bevándorlást mind a származási, mind a célországok fejlődésének eszközévé kell tenni, és el kell érni, hogy aztán a fejlődés hozzájáruljon az illegális bevándorlás csökkentéséhez. Ehhez együtt kell működnünk a származási országokkal és a tranzitországokkal: valódi mobilitással, jogokkal és kötelességekkel rendelkező dolgozókra van szükség, nem rabszolgákra.
Ezért szeretném megismételni, hogy párbeszédre, együttműködésre és szolidaritásra van szükség, a Földközi-tenger két partjának békés, harmonikus együttélésére. Ezért teljes mértékben támogatjuk az Euromed konferenciát, a rabati és tripoli miniszteri konferenciák eredményének megfelelően. A származási- és tranzitországok és az európai célországok párbeszédét intézményesíteni kell, hogy az a valódi, a fejlesztésre épülő kapcsolat alapja lehessen.
A következő napirendi pont Leinen úr jelentése az Alkotmányos Ügyek Bizottsága nevében az európai szintű politikai pártokra vonatkozó rendelkezésekről és finanszírozásukról - C6-0202/2007 -.
Elnök asszony, biztos úr, hölgyeim és uraim! Mint bizonyára tudják, ez év június 27-én a Bizottság előállt egy az EK-Szerződés 191. cikkén alapuló javaslattal, ami az európai szintű politikai pártok finanszírozásáról szóló 2004/2003/EK rendeletet kívánja javítani, módosítani.
Ezt a javaslatot egy, a rendelet alkalmazásáról szóló jelentés követte. Az Európai Parlament az erről szóló állásfoglalást 2006. március 23-án fogadta el. A Bizottság javaslata egy új elemet hoz be: az európai politikai alapítványok finanszírozásának lehetőségét, annak szem előtt tartásával, hogy azok európai szinten nagyon fontos szerepet játszanak a politikai pártok tevékenységének és céljainak támogatásában.
Mivel a politikai alapítványok szorosan kötődnek az európai politikai pártokhoz, a javaslat szerint támogatási kérelmüket azon az európai szintű politikai párton keresztül kellene benyújtaniuk, amelyhez kötődnek, ugyanolyan jogalapon, ami a párt finanszírozására vonatkozik, tehát az EK-Szerződés 191. cikke alapján.
Tudom, hogy az ebben a Házban jelen lévő politikai pártok épp most alapítanak európai szintű alapítványokat - ha ugyan még nem rendelkeznek ilyennel. A Tanács hasznosnak találja annak lehetőségét, hogy közösségi pénzügyi támogatást nyújthat ezen alapítványok tevékenységéhez. Ennek nagyon átlátható szabályok szerint kell történnie, amik például lehetővé teszik, hogy egyértelmű különbséget tegyünk a felek tevékenységi körei között, amelyeknek ki kell egymást egészíteniük, és nem lehetnek átfedések.
A Bizottság javaslatának másik fő célja az európai szintű politikai pártok finanszírozását irányító rendelkezések felülvizsgálata az időközben szerzett tapasztalatok alapján. Ezért a Bizottság egyebek mellett a pénzügyi szabályzat 109. cikkének két rendelkezésének enyhítését javasolja. Az első változtatás arról szól, hogy az éves összbevétel akár 25%-át át lehessen vinni a következő év első negyedébe, hogy a pártok jobban alkalmazkodhassanak a változó politikai körülményekhez és prioritásokhoz. A második azt kívánja lehetővé tenni, hogy az európai szintű politikai pártok a saját maguk által termelt bevételből, az új, lecsökkentett 15%-os társfinanszírozási minimum arány fölötti pénzügyi tartalékokat képezzenek.
Azt is ki kell emelnem, hogy a javaslat azt is tartalmazta, hogy az EU-költségvetésből kapott előirányzatok legyenek felhasználhatók az európai szintű politikai pártok európai parlamenti választási kampányainak finanszírozására is, ha ez nem jelenti a nemzeti politikai pártok vagy jelöltjeik közvetlen vagy közvetett finanszírozását.
A Tanácsban a javaslatot idén szeptemberben és októberben háromszor értékelte az általános ügyek csoportja, és általában jól fogadták a delegációk. Voltak azonban delegációk, amelyek aggodalmukat fejezték ki a javasolt jogalappal és a költségvetési fegyelem lazításával kapcsolatban.
Ezekről a kérdésekről véleményezést kértünk a Tanács jogi szolgálatától. Az ő véleményük szerint az 1605/2002 tanácsi rendelet 109 (2) cikkében leírt no-profit szabály enyhítését csak egy, az EK-Szerződés 279. cikkén alapuló külön rendeletben lehet megtenni, ami ezeket a változtatásokat a költségvetési rendelet módosításával annak részévé teszi. Emiatt a vélemény miatt lett két részre vágva a javaslat, és emiatt kezdődött meg a konzultáció az Európai Parlamenttel és a Számvevőszékkel.
2007. október 17-én, tehát nemrégiben a COREPER II első ízben vitatta meg a portugál elnökség által benyújtott kompromisszumos szöveget és a Tanács jogi szolgálatának véleményét. Egy héttel később, 2007. október 24-én a COREPER II két kérdésről is megállapodott: először is arról, hogy a javaslatot két jogi aktusra bontja; egy, az EK-Szerződés 279. cikkén alapuló rendeletre, ami a költségvetési rendelet módosításait tartalmazza, és egy, az EK-Szerződés 191. cikkén alapuló rendelkezéseket tartalmazó másik rendeletre, illetve döntés született az Európai Parlamenttel és a Számvevőszékkel az 1605/2002 rendelet 109. cikkének az EK-Szerződés 279. cikke alapján történő módosításáról szóló konzultációról. Ez a konzultáció késlekedés nélkül lezajlott.
A két kompromisszumos szöveget az általános ügyek csoportja 2007. november 9-én, tehát a közelmúltban értékelte. Ennek eredményeként nagy örömmel jelentem be, hogy az általános ügyek csoportja múlt pénteki ülésén megerősítette a nemzeti delegációk széles körű egyetértését a szétbontott dokumentum tartalmának támogatásáról
Szeretném megismételni tehát: gyakorlatilag nincs komoly eltérés a három intézmény álláspontja között. A Bizottság, a Parlament és a Tanács mind egyetért a fő kérdésekben az európai politikai alapítványokkal és az európai politikai pártok működésének szabályozásának módosításával kapcsolatban. A jogi keretek kérdése mindig is szigorúan csak jogi kérdés volt, és nem a Tanács arra irányuló kísérlete, hogy megakadályozza az intézmények egyetértésre jutását.
A Tanács nevében megerősíthetem, hogy azt szeretnénk, ha a két rendelet még idén elfogadásra kerülne, hogy 2008 január 1-én hatályba léphessenek. Ennek érdekében azt javaslom, hogy a Parlament halassza el a parlamenti véleményről erre a hétre tervezett szavazást, hogy az együttdöntési eljárásban a megfelelő kapcsolattartók révén már az első olvasat során egyetértésre juthassunk az EK-Szerződés 191. cikkén alapuló rendelettel kapcsolatban.
Ebben az esetben a Parlamentnek a költségvetési rendelet módosításáról szóló véleményét a lehető leghamarabb el kellene fogadni. Felkértük a Számvevőszéket, hogy sürgősen intézkedjen. Nincs sok időnk, de véleményem szerint elég idő van arra, hogy a Parlament, a Bizottság és a Tanács által megszabott feltételek teljesítésével meghozzuk a két rendeletet.
a Bizottság alelnöke. - Tisztelt elnök asszony! A reflekciós időszakból az derült ki számunkra, hogy egyértelmű igény és lehetőség mutatkozik olyan intézkedésekre, amelyek megerősítik és kiszélesítik a politikai párbeszédet. Mindig is azt mondtam, hogy ha szeretnénk megteremteni egy európai közszférát, európai politikai kultúrát is meg kell teremtenünk, ennek a megvalósítása mindenféleképpen elengedhetetlen.
Minden bizonnyal nincs egyetlen bűvös megoldás arra, hogy áthidaljuk az európai politika és a polgárok közötti szakadékot, és nem egyszerű megfelelni a polgárok demokratikus vágyainak és azon kívánságuknak, hogy aktívabb szerepet játszanak. Ezeket a törekvéseket rendkívül széles körű kezdeményezésekkel kell támogatni, amelyek közös célja, hogy a lehető legszélesebb módon biztosítsa a polgárok, nem utolsó sorban pedig a fiatalok és a nők részvételét az Unió demokratikus életében.
Az európai politikai pártok cselekvései, együtt az európai politikai alapítványok megalapításával szerves részét képezik az európai közszféra megteremtésének, ahol a különböző vélemények egymásnak feszülhetnek és a polgárok jobban megérthetik az aktuális kihívásokat és megalapozott döntéseket hozhatnak. A politikai vita és a politikai ellentmondás a demokrácia részét képezik és reméljük, hogy ez is hozzájárul majd ahhoz hogy az európai parlamenti választásokon nőjön a részvételi arányához.
Örömmel mondhatom, hogy a Bizottság és Parlament mindig is egyetértett ezzel kapcsolatban. A Bizottság képes volt gyorsan válaszolni a Parlament kérésére és javaslatunkat a Parlament Alkotmányügyi Bizottsága is határozottan támogatta.
Október 25-én a Tisztelt Ház előtt fejtettem ki azzal kapcsolatos aggodalmamat, hogy a Coreper úgy döntött, hogy a Bizottság és a Parlament által válaszott úttól eltérő utat követ, és ezen aggodalmaimban európai parlamenti képviselők, köztük Pöttering elnök úr és Leinen úr is osztoztak. De hangot adtam azon reményemnek is, hogy a Tanács, a Parlament és a Bizottság kulcsfontosságú célkitűzése továbbra sem változik: javaslatunk lényegének elfogadása még az év vége előtt.
Három héttel később, ismerve, hogy mit állított az elnökség, csak üdvözölhetem a mostani fejleményeket és elégedettségemnek adhatok hangot, hogy ismét közös úton járunk. A Tanács figyelt és múlt pénteken a munkacsoport egyhangúlag megerősítette javaslatunk egészét. Ez azt jelenti, hogy most már továbbléphetünk. Annak ellenére, hogy a Tanácsban született megállapodás fontos lépés előre és nagyon jó hír, még nem jelenti a folyamat végét. Véglegesítenünk kell még a részleteket annak érdekében, hogy ezt a rendeletet gyorsan el lehessen fogadni és az hatályba léphessen.
Még ha javaslatunk kettéválasztása nem is érinti annak lényegét, az egy különálló, bonyolultabb jogalkotási eljárást és a Számvevőszék véleményét tartalmazza, amely reményeim szerint időben megérkezik. A menetrend igen szoros és nem lesz könnyű betartani.
Szeretném megköszönni Leinen úr és az összes érintett képviselő elkötelezett munkáját a témával kacsolatban. Szeretnék köszönetet mondani Pöttering elnök úrnak, az Elnökök Konferenciájának és a képviselőcsoportoknak, akik fontos szerepet játszottak abban, hogy megteremtsék a témával kapcsolatos megegyezéshez a feltételeket. Elnök asszony, a Tanács elnöke, Leinen úr,
előadó. - (DE) Elnök asszony, a Bizottság alelnöke, soros elnök úr, kollégáim, hölgyeim és uraim, az új Lisszaboni Szerződés az EU szintű parlamenti demokrácia irányadó jövőképe. A parlamenti demokráciához politikai pártok szükségeltetnek. A társadalom érdekeinek képviseletéhez és ahhoz, hogy a polgárok a választások során több jelöltből és programból válasszanak, politikai pártok szükségeltetnek. Mind a 27 tagállamunkban vannak pártok, amelyek megállják a helyüket a nemzeti választások során; most lehetővé kell tennünk ezen európai pártoknak, hogy demokratikus munkájukat európai szinten is végezzék.
Biztosítani szeretnénk, hogy az európai választások előtt is meglegyen az aktív politikai családok választéka, ahonnan a polgáraink választhatnak, amelyek képesek mozgósítani a választókat és elmondják a szavazóknak, terveik szerint hová viszik őket. Azt akarjuk, hogy a polgárok el tudják dönteni, milyen Európára szavaznak, és valódi választási lehetőséget adjunk nekik. Az európai politikai pártok alapszabályáról és finanszírozásáról szóló első rendelet, amit még 2004-ben fogadtunk el, messzehangzó siker volt. Most tíz regisztrált politikai családunk van, és ez mutatja az Európai Unió politikai spektrumának szélességét. A rendelet felülvizsgálatának célja, hogy némi rugalmasságot fecskendezzünk ezekbe a demokratikus struktúrákba, ugyanakkor kitágítsuk őket.
A legtöbb országunkban nemcsak politikai pártok, hanem politikai alapítványok is találhatók. Ezek a társadalmi trendek mélyebb elemzésének eszközei, valamint ezen alapítványok sok országban bizonyították értékeiket. Jó szolgálatot tesznek és így egyre szükségesebb, hogy európai szinten is, az országhatárok fölött megtartsuk ezt a vitát, megbeszélést Európáról. Ezért üdvözlöm a tényt, hogy ezen okmány is, ami adalék magukhoz a politikai pártokhoz, megkapta a Tanács áldását.
Hölgyeim és uraim, egyetlen politikai párt sem a pénzügyi év köré építette a napirendjét. Politikai eseményekre reagál, így a politikai pártokat másképp kell kezelni, mint a többi szervezetet. Ez a célja ennek az új rendeletnek: némi rugalmasság fecskendezése a pénzügyi vezetésbe. Itt három célkitűzésünk van: először, szeretnénk a lehetőséget, hogy a pénzügyi évet a kiadási oldalon három hónappal meghosszabbítsuk, lehetővé téve, hogy a pártok reagáljanak a politikai eseményekre. Másodszor, nem akarjuk, hogy a pártok minden pénzüket elköltsék az év végén. Szeretnénk, ha saját erőforrásaikat, tagdíjaikat és adományaikat használhatnák tartalékok felhalmozására, amit aztán a politika fő eseményeire adott válaszul, és természetesen az európai választásokon költhetnek el.
Végezetül, annak érdekében, hogy különösen a kisebb politikai családokat támogassuk, de azért is, hogy működni tudjanak az európai politikai alapítványok, különböző megállapodásokra van szükség az adományok és a saját erőforrások arányáról. Az új rendelet 15% saját erőforrást és 85% támogatást körvonalaz.
Hölgyeim és uraim, a Tanács úgy határozott, hogy megosztja a jogalapot. Mi azt mondtuk, hogy erre nincs szükség. Sajnos ennek eredménye a kisebb átláthatóság lesz, mert a polgároknak most már két helyen kell keresni ezen új rendelet jogalapját. Azonban nem szeretnénk a jogi kérdések fölötti nézeteltérést sokáig húzni. Ez egyszerűen eltérítene minket a folyamattól és elvonná a figyelmet a rendelet valódi célkitűzésétől. Az európai politikai pártok és a 2009. évi európai választási kampányra való felkészülésük érdekében a lényegi kérdésekre kell koncentrálnunk, és az év vége előtt le kell zárnunk ezt az ügyet. Nagy örömömre szolgál, hogy úgy hallottam, e rendelet lényegét széles körű egyetértésben fogadták. Úgy vélem, most minden tőlünk telhetőt meg kell tennünk, hogy a portugál elnökség alatt tető alá hozzuk ezt a fontos jogszabályt, hogy meglegyen a jogalapunk a politikai alapítványokhoz és az alap a 2008-as költségvetési év rugalmasabb pénzügyi vezetéséhez. Ehhez a Tanács átmeneti szabályaira lesz szükség, ahogy az Alkotmányügyi Bizottságban eredetileg javasoltuk.
Késéssel kezdünk, ezért arra szeretném kérni a kollégákat, hogy ne lépjék túl az időkeretet és szeretném megkérni Önöket, hogy a múltkori alkalomhoz hasonlóan fáradjanak az ülésterem elülső részéhez. Kérem fáradjanak előre. Senki nem fogja megszólni Önöket azért, mert mások helyén ülnek. Sokkal barátságosabb és interaktívabb lesz a kérdések órája, ha mindannyian előre fáradnak.
Figyelembe véve, hogy a felértékelődött euró az európai turisztikai ágazat versenyképességének visszaeséséhez vezetett, milyen intézkedéseket tervez a Bizottság annak érdekében, hogy megerősítse az ágazatot hogy Európa továbbra is turisztikai célpont maradjon?
a Bizottság alelnöke. - (DE) Elnök asszony, hölgyeim és uraim, az euró árfolyamainak trendjei természetesen hatással vannak az európai turizmus termékeinek áraira a harmadik országokból érkező turisták számára. Bár az euró árfolyama nem politikai eszköz, hanem szabadon alakul a devizapiacon, az euró-dollár árfolyam közelmúltbéli emelkedésének turizmusra kifejtett következményeit megkülönböztetett alapokon kell vizsgálni.
Először, az euróárfolyam ingadozásának vajmi kevés hatása van az Európai Unió turizmus áramlására. A rendelkezésre álló adatok szerint a bevételek 70%-a a határon átnyúló turizmusból származik az Európai Unióban, azaz az EU más tagállamaiból érkező turistáktól.
Másodszor, nem szabad kizárólag az euró-dollár árfolyamra koncentrálnunk. A jelenlegi euróárfolyam számításai szerint az átlagos trend ennél sokkal kevésbé drámai. Az euró kínai jüanhoz vett emelkedését például sokkal kevésbé hangsúlyozták idén, mégis, a nem-EU országokból érkező turistáktól származó bevételek alig nőttek a kétszeresére 1995. és 2005. között, míg a kínai turistáknak tulajdonítható bevételek tizenkétszeresükre nőttek ugyanebben az időszakban.
A Bizottság tisztában van vele, hogy az ár fontos tényezője a versenynek. Mindazonáltal a Bizottság európai turizmusról alkotott és a közelmúltban elfogadott közleményben bemutatott jövőképe a kiváló minőségen és nem az alacsony költségeken alapul.
Meggyőződésünk, hogy az erős euró mellett is Európa lesz a világ első számú úti célja, ha a lehető legjobban kihasználja az előnyeit: a gyönyörű természeti környezetét, a vonzó látványosságok földrajzi koncentrációját és a kiváló szolgáltatásról szóló hírnevét.
(ES) Elnök asszony, a Biztos úr utolsó állításai messze állnak a valóságtól. Jelenleg is az európai zónán kívülre - a karibi térségre, a fejlődő világba, a Távol-Keletre, Afrikába - terelődik az európai turizmus egy nagy szelete, főként az európai valutánk értéke emelkedésének köszönhetően.
Mi több, tervek születtek olyan intézkedések bevezetésére, amelyek szintén az európai turizmus ellen dolgoznak, például, hogy a CO2-kibocsátásból eredő vállalkozások kompenzációban részesülnek. Más szóval úgy tűnik, sok tényező veszélyezteti az európai turizmust, és jelenleg semmilyen jel nem utal a turizmust érintő európai politikára. Ez nyilvánvalóan még mindig gondot okoz a nemzeti tagállamoknak, és szeretném megkérdezni a biztos urat, hogy szerinte a Bizottság ösztönözheti-e valamilyen európai politika létrejöttét, az európai turizmus versenyképességének csökkentésében mutatkozó nyilvánvaló trend ellensúlyozására.
a Bizottság alelnöke. - (DE) Attól tartok, hogy nem tudok egyetérteni a tisztelt képviselővel. Mint tudja, mindössze néhány napja tartottak egy nagyszabású konferenciát az európai turizmusról Portugáliában, ahol mindezeket a kérdéseket részletesen megvitattuk. A konferencia Európa 500 vezető specialistáját hozta össze, és nem az volt a benyomásom arról a konferenciáról, hogy az európai turizmus, vagy akár maguk a tagállamok aggódnának, hogy Európa elveszíti régi fényét a turisták úti céljai között.
A rendelkezésre álló számadatok nem támogatják a tisztelt képviselő állítását, nevezetesen, hogy különösen súlyos helyzettel állunk szemben. Hadd mondjam el ismét: az árfolyam-ingadozások természetesen hatással vannak az árakra, de elsődlegesen nem az árak határozzák meg, amit Európa a külföldről érkező látogatóinak nyújtani tud. A döntést, hogy valaki Európába utazzon, főként nem az ár határozza meg, hanem az, amit Európa nyújtani tud.
Mindazonáltal egyetértek a tisztelt képviselővel, hogy nagyon alaposan oda kell figyelnünk az európai turizmusra rakott terhekre, és gondoskodnunk kell a keretfeltételek létrehozásáról, amelyek lehetővé teszik, hogy az iparág valóban tőkésítse az óriási fejlődést és a benne rejlő munkaadói lehetőségeket, amit nyújtani tud.
A szerzők távollétében a 37., a 38. és a 39. kérdés hatályát veszti.
A november 7-9. között megrendezésre kerülő Európai Fejlesztési Napok (EFN) megnyitójakor jelen lesz Maumoon Abdul Gayoom, a Maldív Köztársaság elnöke. Erre az ad okot, hogy a Maldív-szigeteket komolyan fenyegeti az éghajlatváltozás, az EFN fő témája pedig az "Éghajlatváltozás és a fejlesztés”. Másrészről ez azt is jelenti, hogy az EU legitimizálja az elnököt és rezsimjét. Autokrata rezsimje és az emberi jogok rendőrség és biztonsági szervek általi súlyos megsértése miatt nemzetközi emberi jogi szervezetek keményen kritizálják Gayoom elnököt.
Miért hívta meg a Bizottság Maumoon Abdul Gayoom urat (végső soron vannak más olyan országok is, amelyeket fenyeget az éghajlatváltozás és amelyekben demokratikus kormányok vannak hatalmon), és hogyan viszonyul a Bizottság a Gayoom Maldív-szigeti rezsimjéhez?
a Bizottság tagja. - (FR) Nagyon szépen köszönöm a kérdését, ami lehetőséget ad, hogy rávilágítsak a Maldív-szigetek helyzetére.
Mint Maumoon Abdul Gayoom elnök a legutóbbi ENSZ-csúcstalálkozón hangsúlyozta, a Maldív-szigeteket, nem több mint 1,5 méterrel a tengerszint fölött, az éghajlatváltozás eredményeképp az óceánok szintjének folyamatos emelkedése fenyegeti. Ez több mint 300 000 menekültet kényszerített a szigetek elhagyására. Ezért, ahogy a tisztelt képviselő oly helyesen rámutatott, a Maldív-szigetek elnökének meghívása lehetőséget nyújt számunkra, hogy rávilágítsunk a veszélyre, ami a szigetek polgárait fenyegeti.
Mi több, a Maldív-szigetek mindig aktív szerepet játszott a kevésbé fejlett országokról és a kis szigeteken elterülő fejlődő országokról szóló konferenciákon. Ezt az igyekezetét erősítette meg, hogy a Maldív-szigetek részt vett a harmadik ENSZ konferencián a kevésbé fejlett országokról, aminek az Európai Parlament 2001-ben adott otthont, és a Maldív-szigetek elvállalta az ENSZ Éghajlatváltozási Keretegyezménye szakértői csoportjának vezetését.
Ami a maldív politikai helyzetet illeti, és az Európai Tanács elnöksége nyilatkozatával összhangban a Bizottság üdvözli a Maldív-szigeteken a közelmúltban lezajlott politikai fejleményeket, és elégedett az eddig bevezetett reformokkal. A reformprogam útitervének közzététele 2006-ban igen jó hír volt. A következő évben, 2008-ban tartandó választások fontos lépést jelentenek a nagyobb demokrácia felé vezető úton. A Bizottság készen áll a reformfolyamat támogatására, ideértve a speciális segítségnyújtást a 2008. évi választásokhoz.
Természetesen éberek maradunk, ami az emberi jogok kérdését illeti. A Bizottság elégedett volt a közelmúltban történt fejlődéssel, ideértve a két fontos aktivista, Jennifer Latheef és Mohammed Nasheed szabadon bocsátását az elmúlt évben.
Az Európai Fejlesztési Napokon résztvevő civil szervezetektől hallottam, hogy nagyon elégedettek voltak a kezdeményezéssel és az azt követő állásfoglalásokkal, ezért ezekhez gratulálok. Azonban én még mindig nem vagyok teljesen elégedett.
Ön szerint a maldív politikai helyzetben javulás mutatkozik, és erre van ütemtervük is, másrészről viszont nem túl korai, hogy egy ilyen fórumon, egy ilyen fontos találkozón helyet kap az elnök - végül is, nevezhetjük legalább féldiktátornak. Úgy vélem, nagyon óvatosnak kell lennünk e tekintetben, és nem adhatunk neki teret, csak akkor, ha elengedhetetlen.
A Boeing (USA) panasza az Airbus (EU) ellen a WTO keretében (vita)
A következő napirendi pont a Bizottság nyilatkozata a Boeing (USA) panaszáról az Airbus (EU) ellen a WTO keretében.
a Bizottság tagja. - (FR) Elnök asszony, hölgyeim és uraim, fontos, hogy azért hívták ma ide a Bizottságot, hogy megvitassuk az Egyesült Államok és az Európai Unió közötti vitát az érintett kormányok által az Airbusnak és a Boeingnek nyújtott támogatásról.
Rengeteget foglalkoztunk ezekkel a kérdésekkel, kezdjük tehát a főbb tények felisézésével. Mi a kérdés? Az Egyesült Államok kormánya azt állítja, hogy a pénz, amit az EU kormányai az Airbusba fektettek, megszegi a WTO támogatási szabályait. 2004 októberében az Egyesült Államok egyoldalúan és előzetes értesítés nélkül visszavonult az Európai Unióval 1992-ben aláírt kétoldalú megállapodásból, amely kifejezetten jóváhagyta ezt a fajta befektetést, és az USA úgy döntött, hogy az eset a WTO-ra tartozik.
Az Európai Unió megjegyezte, hogy az Egyesült Államok a tárgyalás helyett a pereskedést választotta, és részéről kérte a WTO-t, hogy a Boeing számára az USA által nyújtott támogatást nyilvánítsa illegálisnak. Hol tartunk most, három évvel később? Az utóbbi évek kísérletei ellenére, hogy barátságosan oldjuk meg a vitát, a felek nézeteltérései megakadályozták, hogy így legyen.
Az Egyesült Államok tagadja, hogy támogatást nyújtott volna a Boeingnek, és azt mondta, hogy bárminemű tárgyalás előfeltételeként az Európai Uniónak abba kell hagynia az Airbusnak korábban a visszatérítendő kölcsön rendszerében nyújtott támogatást.
Tisztán fogják látni, hogy lehetetlen tisztességes és kiegyensúlyozott alapot létrehozni a tárgyalásos rendezéshez. Néhány héttel ezelőtt a Boeing nyilvánosan visszautasította az Airbus által felajánlott olajágat, ha hívhatom így. Ez október 18-án történt.
Ezért szkeptikusak vagyunk, hogy a tárgyalóasztalnál meg lehet-e oldani ezt a vitát a közeljövőben. Ez azt jelenti, hogy a WTO keretében továbbra is védeni fogjuk az Airbus európai támogatását, amely lehetővé tette, hogy a repülőágazat innovatívabbá váljon, és javuljon a légi közlekedés biztonsága és hatékonysága.
Fontos megjegyezni, hogy az Airbus 40%-kal többet fizetett vissza, mint amit az európai kormányoktól 1992 óta kapott, azaz, 7 milliárd euróval többet térített vissza. Ezért reméljük, hogy a bizottság majd bebizonyítja, hogy az elég szerény összegek, amelyeket Európa kutatási és fejlesztési támogatás valamint visszatérítendő kölcsönök formájában nyújtott semmilyen hatással nem voltak a Boeing versenyképességére.
Úgy gondolom, valószínűleg maguk is eldönthetik: a Boeing most jelentette be, hogy az új B757 "Dreamliner” bevezetése óta kereskedelmi szempontból a legsikeresebb repülőgép lett a történelemben. Lehet, hogy ez a legsikeresebb, de talán a leginkább támogatott is.
A WTO szeptemberi meghallgatása előtt úgy vélem, szilárd bizonyítékokkal szolgáltunk a támogatásokra nézve, amelyeket az Egyesült Államok a Boeingnek ezen repülőgépre adott. Külön megmutattuk, hogy ez a pénzügyi segély összesen 24 milliárd dollárra rúgott a szövetségi hatóságok és egyes tagállamok részéről, ideértve a NASA-tól és a Védelmi Minisztériumtól a repülési szektor kutatási és fejlesztési támogatása formájában kapott 16 milliárd dollárt, amely lehetővé tette, hogy a Boeing költség nélkül fejlessze ki a legmodernebb repülési technológiákat és know-howt. Emellett illegálisan állami támogatást nyújtottak a Boeing kizárólagos hasznára, nevezetesen Washington államban, ahol a Boeing által kapott támogatások elérik a 4 milliárd dollárt, de Kansasban is, a "Boeing-kötvényekkel”, és Illioisban is. A harmadik elem az illegális exporttámogatás, amiben a Boeing továbbra is részesül az FSC/ETI (Foreign Sales Corporation and Extraterritorial Income Exclusion) rendelet értelmében, holott a WTO több alkalommal is törvényellenesnek nyilvánította őket.
Mihelyt a WTO meghozza a határozatot, valószínűleg 2008-ban, nagyon valószínű, hogy nem ez lesz az ügy vége. Mindkét félnek lehetősége lesz fellebbezni, ami akár 2009-ig is eltarthat. Azon a véleményen vagyunk, hogy miután a WTO meghozta döntését a két esetben, logikus lenne az Egyesült Államokkal megvitatni, hogy miként kezeljük az ebből eredő hatásokat, de abban természetesen nem lehetünk biztosak, hogy mindez rendes tárgyalásokat eredményez.
Végezetül, ami a Bizottságot illeti, a tárgyalásos megoldás meghozná a szükséges hosszú távú megoldást, amire a piacnak szüksége van a repülési szektor jövőbeli békés és tisztességes versenyének biztosítása érdekében. Ha ez nem sikerül, a Bizottság továbbra is határozottan és élénken védelmezni fogja Európa érdekeit a WTO-ban.
Végeredményben nem csupán az Airbus, hanem a beszállítók, a légitársaságok és ügyfeleik érdeke is a tisztességes verseny, akiknek előnyére válik a nagy civil repülőgépgyártók egészséges versenye.
Az Airbus és a Boeing közötti versenynek a piacon kell történnie: várhatóan kemény, de tisztességes és ésszerű verseny lesz. Azonban nem ez a helyzet, ha az amerikai versenytárs, idézem, "megbízhatatlan légügyi üzleti partner és az Egyesült Államok katonai készültségére nézve kockázat” képében igyekszik feltüntetni némely tagállamunkat, vagy arra irányuló jogszabályokra uszítja az amerikai Kongresszust, hogy gátolják meg az amerikai repülőterek fejlesztését az A380 befogadására. Az efféle kampányolás károsítja a transzatlanti kapcsolatokat, és helytelen egy olyan vállalat számára, amely globális (sőt, néha európai) játékosnak állítja be magát, ha úgy hozza a szükség.
Azonban szeretnénk, ha azzal az üzenettel térnének haza, hogy hivatalos szinten az EU és az USA is tett erőkifejtéseket - és úgy gondolom, sikerrel - gondoskodott arról, hogy ez a vita ne ártson a szélesebb értelemben vett EU-USA partnerségnek.
Szeretnénk, ha ez így maradna, és bízunk benne, hogy az Egyesült Államok kormánya ugyanezt teszi, és gondoskodik arról, hogy az Airbus-Boeing viták ne lehessenek hatással egyik vállalat tisztességes versenyképességére sem a közbeszerzési eljárások során. Nevezetesen, nem lehetnek versenyellenes intézkedések a jogszabályokban vagy a vezetői politikában, amelyek korlátoznák az európai uniós vállalatok versenyképességét a jelenlegi amerikai légi utántöltő repülőgépek rekapitalizációs programja során.
Szeretnénk hangsúlyozni az Európai Parlament és az illetékes országok nemzeti parlamentjeinek fontos szerepét, amit a helyzet nyomon követésében játszhatnak. A parlamentközi kapcsolataik igen értékesek lesznek az üzenet közvetítése során az EU-ban és akár az Atlanti-óceán túlpartján.
a PPE-DE képviselőcsoport nevében. - (FR) Elnök asszony, biztos úr, hölgyeim és uraim, Tokia Saïfi asszony nevében is szólok, aki a Nemzetközi Kereskedelmi Bizottság tagja.
A Boeinget az Airbus elleni panasza a WTO keretében rossz vesztes színében tünteti fel. Ez az ipari csoport évtizedekig uralta a piacot, most, az évtized eleje, 2003. és 2004. óta az Airbus megelőzte a Boeinget. Ki képzelte volna 20 évvel ezelőtt? Majd pontosan ugyanakkor megjelenik a Boeing panasza a WTO keretében. A panasz nonszensz, mivel az amerikai gyártónak mindig előnye származott a Pentagon vagy a NASA jelentős katonai kutatási és fejlesztési programjaiból. Számos technológiát először a katonai repülőgépekben használtak, és a Boeing előnyére válik a technológia ingyenes átadása a katonai szektorból a civil szektorba, ahogy előnyére válnak az USA kormányától kapott adókedvezmények.
Mit kap az Airbus, az európai gyártó? A támogatások helyett visszatérítendő kölcsönöket kap, amelyeket, mint nevük is mutatja, vissza kell fizetni. Nemcsak, hogy visszatérítendők, hanem, ahogy ön is mondta, biztos úr, a visszafizetett összegek jóval többek mint az eredeti kölcsön, mivel az eladott repülőgépek számától függenek, és gyakorlatilag az Airbus minden gépe sikeres volt. Biztosan ez lesz a jövőben is, mostanában egyre több rendelés érkezik az A380 és az A350 gépekre. Emellett a rendszer nyíltan és nyilvánosan üzemel, teljes átláthatósággal. Az Airbusnak semmilyen rejtett támogatásból nem származik előnye.
Biztos úr, saját magam és az Európai Parlament repüléstechnikai frakcióközi csoportja nevében el kell mondanom önnek, hogy alaposan, sőt, nagyon alaposan vizsgálni fogjuk a kérdést. Elvárjuk, hogy élénken védelmezze az európai gyártó gazdasági érdekeit - és erre biztosítékokat adott, biztos úr. Az Európai Unió szerepe az Egyesült Államokéhoz hasonlóan nem az, hogy bevágódjon a WTO-nál, hanem, hogy kétoldali tárgyalásokban összehozza a partnereket a nézeteltéréseik megoldására.
a PSE képviselőcsoport nevében. - Mint azt tudják, az Európai Unió megvédi az Airbust abban a WTO elé került ügyben, amelyet a Boeing nevében az Egyesült Államok kezdeményezett. Úgy gondolom, hogy a vitának ebben a szakaszában fontos ennek az intézménynek, hogy megerősítse az Európai Unió álláspontjának támogatását az Egyesült Államok álláspontjával szemben.
Az elején le kell szögeznem, hogy az egész vita abból fakadt, hogy a Boeing nem kívánt tovább részt venni abban a nemzetközi megállapodásban, amely közös megegyezés alapján az Egyesült Államok és az Európai Unió között született, és amely megállapodás lehetővé tette, hogy a Boeing és az Airbus is, a világ két polgári légijármű gyártója bizonyos formájú kormányzati támogatást kapjon. Mint ahogy azt kollégáim tudják, az ilyen megállapodások a legjobb alapjai annak, amelyen az országok közötti kapcsolatok nyugszanak. Az országoknak kötelező teljesíteni ezen szerződésekbe foglalt kötelezettségeiket. Az Európai Unió így tett. Az Egyesült Államok sajnos nem.
Az Airbust és az Európai Uniót folyamatosan köti az 1992. évi, légi járművekről szóló kétoldalú megállapodás. 11 éven keresztül élénk verseny zajlott az Airbus és a Boeing között, amely fontos áttöréseket eredményezett a kereskedelmi repülési technikában és a tervezésben, amelyek eredményeként a légiközlekedés biztonságosabb, hatékonyabb és környezetbarátabb lett. A Boeing azonban úgy határozott, hogy ezentúl nem akarja teljesíteni a megállapodásban foglalt kötelezettségeket. Ehelyett az Egyesült Államok segítségével megtámadták az Airbust, mondván, hogy az úgynevezett "illegális támogatásokat” kapott, pontosan olyan kormányzati segítséget, amelybe az 1992. évi megállapodásban a Boeing beleegyezett.
Mint ahogy azt több kollégám is tudja, az Airbus kormányzati hitelfinanszírozása egy kormány korlátozott kutatási forrásainak célzott és kereskedelmet nem torzító felhasználása. Ez a kormányoknak méltányos hasznot jelent, a piacra pedig innovatív termékeket hoz, amely mindenki hasznát szolgálja. Egyszerűen szólva az európai kormányzati kutatási és fejlesztési finanszírozás korlátozott, visszafizetendő és nem befolyásolja a Boeing versenyképességét.
Ugyanakkor, mivel a Boeing polgári és katonai repülőgépeket is gyárt az Egyesült Államok számára, a kereskedelmi repülőgépekben jelenleg használt technológia nagy mértékben azoknak a Boeing katonai kutatásoknak és fejlesztési szerződéseknek köszönhető, amelyeket az Egyesült Államok kormánya adott. Például a Boeing új 787 Dreamliner gépében felhasznált sok alkatrész saját bevallása szerint a V-22-es, F-22-es, B-2-es valamint a Joint Striker Fighter fejlesztéseiből származik.
Ezt a központi segítséget kiegészíti az Egyesült Államok állami és helyi kormányainak a Boeingnek adókedvezmények, valamint kedvező ingatlan- és helyi infrastruktúra-fejlesztések formájában nyújtott segítség, amelynek célja az volt, hogy kiválasztott egyesült államokbeli városokban megerősítse a vállalat jelenlétét és munkahelyeket biztosítson. Míg a Boeing ellenzi az Airbus visszafizetendő segítségi programját, nincs kifogása azokkal a megegyező programokkal kapcsolatban, amelyek a Boeing hasznát szolgálják Japánban. Nem azért emelem ki ezeket a pontokat, hogy azt sugalljam, hogy a Boeingnek nyújtott támogatás (amely Japánban visszafizetendő, az Egyesült Államokban azonban nem) valamilyen formában rosszabb lenne mint az Airbusnak nyújtott visszafizetendő európai hitelek. Azért említem ezt a támogatást, amelyet a Boeing kap, hogy érzékeltessem a valóságot, azaz hogy mindkét fél részesül valamilyen formájú kormányzati támogatásból azon országokból, amelyek a repülés terén szeretnék megtartani globális vezetőszerepüket. Míg a Boeing részesült kormányzati támogatásban, arra törekszik, hogy Európától megtagadja a hasonló hasznokat.
Úgy gondolom, hogy arra kell ösztönöznünk a Bizottságot, hogy az Airbust és a Boeinget olyan előremutató megállapodás kidolgozására irányítsa, amely mindkét fél számára stabil környezetet biztosít a versenyhez és a jövő legfejlettebb repülőgépeinek kifejlesztéséhez. Talán egy hat hónapos moratórium a WTO üggyel kapcsolatban lehetővé tenné a két vállalatnak, hogy új szabályokat dolgozzanak ki. Ez az előttünk álló lehetőség. Merenghetünk a múlton, vagy előre tekinthetünk a jövőbe.
az ALDE képviselőcsoport nevében. - (DE) Elnök asszony, biztos úr, sok szemlélő számára az Airbus és a Boeing közötti WTO-vita olybá tűnhet, mint egy véget nem érő teleregény. Örömömre szolgál, hogy legalább megmutatta a fényt az alagút végén. Véleményem szerint ahhoz, hogy értékelni tudjuk a jelenlegi helyzetet és politika ajánlást tudjunk készíteni a továbbiakról, érdemes ismét megvizsgálni a vita hátterét e két repülési óriás gazdasági fejlődésével egyetemben.
A következő napirendi pont Carlos José Iturgaiz Angulo a Petíciós Bizottság nevében készített jelentése a Petíciós Bizottság 2006. évi tanácskozásairól.
Elnök asszony, hölgyeim és uraim, a Petíciós Bizottság munkája csodálatra méltó forrás, ami lehetővé teszi, hogy mélységében megismerjük a polgárok problémáit és panaszait az európai ügyeket illetően.
Míg politikai területek széles körét ölelik fel, gyakran érintik a várostervezés és a környezetvédelem kérdéseit. Alapvetően minden tagállamot érintenek és a civil társadalom széles körét ölelik fel, az egyéni állampolgároktól a multinacionális non-profit szervezetekig.
Az előadó azt hiszem, jogosan hangsúlyozza az évente kapott 1000 vagy több petícióval járó munka fontosságát. A jelentésnek és az állásfoglalásnak három aspektusát szeretném megemlíteni.
Az első a közelmúlt fejlődése: a Bizottság látogatásai azokon a helyeken, ahol egy adott probléma lépett fel. Ezeknek a látogatásoknak jelentős média-hatása van, és kétségtelenül nagyobb figyelmet kap a munkájuk. Amellett, hogy a sajtó és általánosságban a média foglalkozik ezen küldetésekkel, nagyon részletes jelentéseket tartalmaznak, amelyek véleményem szerint kiváló minőséggel bírnak. Úgy vélem, ezek a tevékenységeikről szóló fontos beszámolók, és mindenképpen megérdemlik a széles körben vett publicitást. Akiknek múlt héten sikerült meghallgatnia a rádióban a Petíciós Bizottság tevékenységéről szóló műsort, megértették, milyen fontos, hogy a petíciók benyújtóit személyesen is meghallgassuk a szükséges szakértők jelenlétében. Ez nagy idő- és erőforrás ráfordítás, de biztos vagyok benne, hogy megéri.
A második pont, amit hangsúlyozni szeretnék mindig is e viták kedvence volt: a petíciók és panaszok egyidejű fennállása, sőt, a párhuzamos munkavégzés, ami esetlegesen jogsértési eljáráshoz vezethet. A jelentés jelzi, hogy legalábbis 2006-ban, a Bizottság ismét nem tájékoztatta úgy a Parlamentet, ahogy ez utóbbi kívánta volna. Bizonyára már tudják, hogy erre a legutóbbi, a közösségi jog végrehajtásáról szóló közleményünket hoznám válaszul, ami "Az eredmények Európája” címet viseli. Ez a közlemény kötelezettségvállalásokat tartalmaz az átláthatóságra, a prioritások kidolgozására, a modernizációra, a nemzeti hatóságokkal való jobb együttműködésre és mindenre, amit csak kívánhatunk a párhuzamos munkavégzés esetére. Ez azonban nem minden. Már elkezdtünk dolgozni a politikát körvonalazó dokumentumon. Ez a dokumentum mindezt használatba teszi a környezetvédelmi szektorban, ami, ha a jelentéséből jól látom, az önöket egyik leginkább foglalkoztató szektor.
A harmadik és egyben utolsó kérdés, amit meg szeretnék említeni, inkább a jövőre vonatkozik. Hadd biztosítsam ismét, hogy szeretnénk, hogy az együttműködés a lehető legjobb legyen a Bizottság és a Parlament között. Az ilyen együttműködés kölcsönösen előnyös. A rendszeres együttműködés jobb információcseréhez, és így az állampolgárainknak nyújtott jobb kiszolgáláshoz vezet minden ágazatban. Ezt akarjuk mindannyian, ezért igyekezzünk biztosítani a petíciók mintaszerű kivizsgálását.
előadó. - (ES) Elnök asszony, először szeretnék köszönetet mondani Dimas biztos úr megjegyzéseiért és észrevételeiért, és természetesen szeretnék köszönetet mondani mindazoknak, akik lehetővé tették ezt a jelentést, köztük a titkárság dolgozóinak, minden kollégámnak, aki részt vett a bizottság vitáiban és azoknak, akik a jelentést a fejlesztésre benyújtott módosításaikkal jobbá tették. Köszönöm mindannyiuknak.
Hölgyeim és uraim, az eljárási szabályzat 192. cikke értelmében nyújtom be ezt a jelentést a Petíciós Bizottság 2006. parlamenti évi tanácskozásairól. A jelenlegi jelentés áttekinti azokat a főbb elemeket, amelyek a Petíciós Bizottság múlt évi tevékenységét jellemzik. Rámutat az eredményeire és jelzi azokat a területeket, ahol további fejlődésre van szükség, mivel természetesen muszáj tovább fejlődnünk.
A Parlament összes bizottsága közül a Petíciós Bizottság van legközelebb az állampolgárokhoz. Az állampolgárok egyénileg vagy csoportosan is felkereshetik, és a bizottság igyekszik a lehető legjobb megoldásokkal ellátni őket, biztosítva, hogy a petíciókat átlátható és hatékony módon kezelik, és az állampolgárok átfogó válaszokat kaphatnak az általuk felvetett kérdésekre.
Az EK Szerződés 21. és 194. cikkében foglalt petíciós jog az európai polgárság jelentős jellemzője, mivel lehetővé teszi, hogy bármely európai uniós állampolgár és bármely, az egyik tagállamban tartózkodó vagy székhellyel rendelkező természetes vagy jogi személy megszólítsa az Európai Parlamentet az EU megbízásába tartozó kérdésekben.
Ezért szeretnék némi lelkesedéssel rámutatni, hogy a statisztikák ismét a petíciók egyenletes áramlását mutatják. Például, 1 032 petíciót nyújtottak be 2005-ben, 2006-ban pedig 1 016-ot. Körülbelül egyharmadukat nyilvánították nem elfogadhatónak. Hangsúlyozni kell, hogy a petíciót benyújtók fő érdeklődési területei közé általában továbbra is a környezetvédelem, és az áruk, a személyek és a tőke szabad mozgása tartozik.
A petíciók az európai jogszabályok alkalmazásáról és annak egyénekre kifejtett hatásáról fontos képet tükröznek. Az európai polgárok a petícióikon keresztül rávilágítanak a átültetési és az alkalmazási folyamat hiányosságaira és nehézségeire: ideális helyzetben vannak az EU jogszabályok végrehajtásának nemzeti szinten történő vizsgálatához.
A nem elfogadható petíciók aránya jelzi, hogy folyamatosan szükség van a figyelemfelhívásra és az európai polgárok sikeresebb tájékoztatására az EU jogszabályokról és politikákról, és a törvény adta jogukról, hogy petíciót nyújtsanak be az Európai Parlamenthez.
Ennek megvalósítása érdekében összehangolt erőkifejtésre van szükség ezen európai intézmény részéről, de ezt az egyes tagállamokban található különböző nemzeti intézmények erőkifejtéseinek kell kísérnie.
Az Európai Bizottsággal kapcsolatban szeretném leszögezni, hogy a Petíciós Bizottság a Bizottság szakértelmére támaszkodik a közösségi joganyag esetleges megsértéseinek vizsgálata során, amelyekre a petíciók derítettek fényt.
A Bizottság ajánlásai továbbra is fontos szerepet játszanak a petíció benyújtójának problémáira adott legmegfelelőbb válasz meghatározásában. Mindazonáltal a bizottság arra ösztönözte, és továbbra is ösztönzi az Európai Bizottságot, hogy kerülje a szabványos, esetenként igen általános válaszokat, amelyek a kompetenciái és a tagállamok által nyújtott tájékoztatás szigorú értelmezésén alapulnak.
A Petíciós Bizottság továbbra is hangsúlyozza annak fontosságát, hogy biztosítani kell, hogy a petíciók értékelése nagyobb hangsúlyt fektessen a polgárok valódi problémáira, és független vizsgálatok elvégzésére kell felkérni az Európai Bizottságot, amelyek az egyes kérdések következetesebb megközelítését teszik lehetővé.
Arra is szeretnék rámutatni, hogy az Európai Bizottsággal folytatott párbeszéd során a bizottság folyamatosan hangsúlyozta a petíciók fontos szerepét közös célunk elérésében, hogy Európát közelebb hozzuk a polgárokhoz.
Azt is el kell mondanom, hogy a bizottság és az európai ombudsman állandó párbeszéden és egymás hatáskörének és előjogainak kölcsönös tiszteletben tartásán alapuló konstruktív kapcsolatot ápolt, és két jelentést mutattak be.
a PPE-DE képviselőcsoport nevében. - (DE) Elnök asszony, először szeretnék ismét panaszt tenni, amiért különösen ezt a jelentést a közvélemény visszhangja szempontjából ilyen alkalmatlan időben tárgyaljuk. Összesen öt megjegyzést szeretnék tenni.
A második észrevételem, hogy határozatokra van szükségünk a Bizottság Szerződés-sértési eljárásairól. Nem elég, biztos úr, hogy kidolgozunk egy dokumentumot, amelynek egyszerűen célja a saját elhatározásaink rögzítése, amit az értelmezés mondott; hanem elengedhetetlen, hogy valódi fejlődést idézzünk elő. A feladata, hogy megkönnyítse a Szerződés-sértési eljárásokról szóló határozatokat, amelyeket szükség szerint az azt követő bírósági döntésekkel vagy jogi szabályozással nyilvánosságra hoz.
Harmadszor, a Tanács egyre politikusabb lesz. A több minőségi többségi szavazással a Tanács több általános felelősséget vállal társ-jogalkotóként a jogszabályokért és így ezen törvények végrehajtásáért. Ismét szeretnénk hangsúlyozni, hogy ezért nagyon üdvözölnénk a Tanács nagyobb részvételét a Petíciós Bizottság tevékenységeiben és, például, egy főtisztviselő kijelölését a petícióhoz kapcsolódó ügyek koordinálására.
Ötödik és végső észrevételem a következő: nem csak kritizálni akarunk másokat. Ezzel a jelentéssel azt az üzenetet akarjuk közvetíteni, hogy nekünk, az Európai Parlamentnek is fejlődni kell. Erről a 25. és a 26. bekezdésben olvashatnak. Jobb folyamatra van szükségünk az Európai Parlamentben. Megfelelő humánerőforrásra van szükségünk, megfelelő válaszadási határidőkre van szükségünk, jobb munkaterhelésre van szükségünk, a polgárok számára átláthatóbb eljárásra van szükségünk, és jobb módszerre van szükségünk a nem fontos és nem elfogadható petíciók idejekorán történő kiszűréséhez, hogy az elfogadható és fontos petíciókra összpontosíthassunk. A Parlament jelentős lépést tett előre a vizsgálóbizottság felállításával, tehát jó úton járunk.
a PSE képviselőcsoport nevében. - Tisztelt elnök asszony! Nem támogatom a 15. bekezdés 1. módosítását és meglep, hogy Atkins úr nevét adta ahhoz. Úgy gondolom, hogy ez aláássa a Petíciós Bizottság és az ombudsman munkáját, ezért arra ösztönözném a képviselőket, hogy ne fogadják el.
A bizottság fontos szerepet játszik abban, hogy az Uniót közelebb hozza a polgárokhoz. Valóban, több alkalommal is sikeresen kaptunk kompenzációt és méltányos elbánást egyéni panasztevők és egész közösségek esetén. A polgárok egyre inkább fontos színtérnek tartják az Európai Parlamentet, amely segít a környezet, az ívóvíz-minőség és a régészeti örökség megóvásában.
Vannak ugyanakkor gyengeségek, amelyekkel a bizottság és a Bizottság számára elérhető eszközökkel foglalkozni kell a jogorvoslati kérelemmel, illetve a határozatok kormányok és helyi hatóságok általi végrehajtásával kapcsolatban, amikor hanyagságból vagy néhány esetben szándékosan nem hajtják végre az európai jogszabályokat.
Erre vannak példák is: az M30-as autópálya-projekt Madridban, amelyet a bizottság nevében én is meglátogattam, és ahol a hatóságok még mindig nem hajtják végre azokat az intézkedéseket, amelyekről az EU jogának megsértését orvosolandó megegyeztek. Hasonló a helyzet Olaszországban, a lettorival kapcsolatban, akik már 20 éve sikertelenül próbálják elérni a méltányos játékszabályokat, illetve a nem megfelelő jogszabályok és eljárások Írországban az ívóvíz és régészeti örökség védelme érdekében. Úgy gondolom, mint a Petíciós Bizottság és mint az Unió, legalább azzal tartozunk a petíciót benyújtóknak, hogy végrehajtjuk a kormányok és helyi hatóságok ellen hozott döntéseket.
A következő napirendi pont Nikolaos Vakalis a Regionális Fejlesztési Bizottság nevében készített a földrengések regionális hatásáról szóló jelentése..
Elnök asszony, biztos úr, hölgyeim és uraim, a következő felfedezésem után kértem a jelentést: bár a 20. századi földrengések 1,5 millió emberéletet követeltek világszerte, és ennél is többet sebesítettek meg; bár a földrengés a második leghalálosabb természeti csapás a világon; és bár 2002-2007 között a földrengés volt a negyedik leggyakoribb természeti csapás a tagállamokban és a tagjelölt országokban, az EU csak esetenként és felületesen reagált a problémára, és csak a többi természeti katasztrófával összefüggésben.
Igazolva látom magam, és elégedett vagyok, hogy a jelentést jóváhagyta a Regionális Fejlesztési Bizottság, és az összes politikai képviselőcsoport támogatását élvezi. Az Európai Parlament üzenete egyértelmű: a jövőben nekünk, az EU-nak nem szabad, és nem is tudunk időszakosan és felületesen foglalkozni a földrengések problémájával; határozott, különálló problémaként kell kezelnünk és meg kell vizsgálnunk minden egyes aspektusát és összetevőjét.
A jelentés különösen kéri a Bizottságot, hogy ne vesztegessen több időt a földrengések kockázatértékelését és a megelőzést, a kezelést, a következmények elhárítását és a helyreállítást szolgáló intézkedéseket tartalmazó közlemény elkészítésével. Más szóval, a közleménynek egyenértékűnek kell lennie az árvizekről szólóval. Az Európai Parlament elvárja, hogy a Bizottság legalább az ilyen közlemény keretében megvizsgálja a jelentésben tartalmazott néhány javaslatot.
Először, a földrengésvédelmi intézkedések elfogadása a jövőben elengedhetetlen követelménye legyen az infrastruktúra Strukturális Alapokból történő finanszírozásának, különösen tekintettel arra, hogy a földrengések az érintett régiók általános gazdasági és társadalmi kohézióját veszélyeztetik. A földrengések mindenekfölött az életet és az egészséget, az infrastruktúrát, a foglalkoztatást, a környezetet, a kulturális örökséget és a turizmust veszélyeztetik.
Másodszor, elő kell segítenünk az új épületek építését, valamint a régi épületek és szerkezetek megőrzését és felújítását, ideértve az emlékműveket, amelyek nem felelnek meg a földrengési előírásoknak.
Harmadszor, az Európai Bizottságnak biztosítania kell, hogy több alap kerül kiutalásra közvélemény tájékoztatására és a földrengésekkel foglalkozó szakemberek képzésére.
Negyedszer, a földrengések kutatására ki kell dolgozni egy európai stratégiát. A társadalmi előnyök mellett az ilyen intézkedésekkel járó gazdasági előnyöket is figyelembe kell venni.
Ötödször, technikai jegyzőkönyvet kell kidolgozni az EU együttes intézkedésével súlyos szeizmikus katasztrófák esetére, különös hangsúllyal a közlekedés, az energia, a telekommunikáció és az egészségügy létfontosságú infrastruktúrájára.
Végezetül, a Barnier-javaslatot felül kell vizsgálni. A Bizottság jogalkotási - hangsúlyozom, jogalkotási - javaslatával ellenőrizni kell az európai polgári védelmi erőre irányuló Sarkozy-Karamanlis-javaslatot.
Elnök asszony, biztos úr, a Parlament holnapi elfogadására váró jelentés konkrét javaslatokat tesz. Mi - a Bizottság és a tagállamok egyaránt - azonnal reagálni kívánunk rájuk, és intézkedéseket teszünk az egyes felek felelősségeivel összhangban.
Végezetül hadd mondjak köszönetet az árnyékelőadók kiváló együttműködéséért, és képviselőtársaimnak az összes politikai képviselőcsoportban, akik felszólalásaikkal és módosításaikkal jobbá tették eredeti javaslatomat.
Elnök asszony, hölgyeim és uraim, a Bizottság és én személy szerint szeretnék köszönetet mondani az előadónak, Vakalis úrnak a kiemelkedően informatív és értékes jelentéséért.
A földrengésekkel nem könnyű foglalkozni. Megfelelő előkészületekre van szükség és elegendő intézkedéseket kell tenni előre, hogy a legsúlyosabb hatásaival meg tudjunk birkózni.
2007 fontos esztendő volt a természeti katasztrófák EU-szintű kezelési módszereinek kidolgozása szempontjából. Nemcsak, hogy az EU polgári védelmi mechanizmusának legnagyobb mértékű mozgósítását valósítottuk meg a görög erdőtüzek elleni küzdelemben, hanem a polgári védelemről szóló új jogszabályi intézkedések kerültek elfogadásra: a polgári védelem pénzügyi eszköze és a felülvizsgált európai polgári védelmi mechanizmus. Továbbá, ahogy szeptemberben bejelentésre került, és az Európai Parlament erdőtüzekről és árvizekről szóló állásfoglalását követően a Bizottság egy különleges kezdeményezést kíván bevezetni, amely erősíti az EU katasztrófák kezelésére irányuló képességét.
A vészhelyzetekre adott gyors és hatékony reakció természetesen létfontosságú, különösen a földrengésekhez hasonló kockázatok esetében, amelyeket gyakorlatilag nem lehet előre látni. Azonban még előre nem látható események bekövetkezte esetén is megfelelő megelőzési intézkedések, például korai figyelmeztetés egészítheti ki, és kell is, hogy kiegészítse a hatékony választ, hogy korlátozzuk az esetleges károkat és lehetővé tegyük a helyzet irányítását.
Ezen okok miatt 2008-ban a Bizottság egy teljes kezdeményezést dolgoz ki az általában vett katasztrófa-megelőzés fejlesztéséért.
A reakció és a megelőzés után a katasztrófák, például a földrengések kezelésének harmadik szakasza az újjáépítés. Ebben az összefüggésben üdvözlöm a Parlament kérését a Tanács felé, hogy segítse elő a Szolidaritási Alapról szóló javaslatot.
A polgári védelem pénzügyi instrumentuma hosszú távú finanszírozási keretet nyújt a polgári védelemhez, például a földrengésre adott válaszműveletekhez. Az új rendelet majdnem megduplázta a rendelkezésre álló alapokat. A Bizottságnak is vannak a földrengésekhez kapcsolódó kérdésekkel foglalkozó különleges tervei, és az Európai Parlament által az EU költségvetésébe 2006-ban kiutalt tőkének köszönhetően a Bizottság már támogatja a STEP projektet. Ezt a projektet Olaszország, Portugália és Németország partnerségében hajtják végre, és célja a földrengések kezeléséhez egy mobil értékelési és adminisztrációs egység felállítása. A Bizottság jóváhagyja az előadó, Vakalis úr jobb koordináció iránti fellebbezését. Az elmúlt nyár eseményei megmutatták, hogy bár az EU polgári védelmi reakciója lenyűgöző volt, még van hova fejlődni. A Barnier-jelentés ajánlásai alapján a Bizottság most azonnal mozgósítható katasztrófavédelmi szakértőkből álló kész polgári védelmi egységek kialakításán dolgozik.
Végezetül az előadó, Vakalis úr hangsúlyozza a harmadik országokkal történő együttműködés fontosságát. A polgári védelmi mechanizmus lehetővé teszi a harmadik országokkal való együttműködést, és az Euromed természeti és mesterséges katasztrófák megelőzési, enyhítési és kezelési programjával az ágazati együttműködés újabb ékes példája.
a PPE-DE képviselőcsoport nevében. - (NL) Elnök asszony, biztos úr, először is szeretnék gratulálni Vakalis úrnak a jelentéséhez. Görög lévén a saját régióját és polgárait érintő témával foglalkozott. Nagyon rövid idő alatt elkészítette a saját kezdeményezésű jelentését, amit teljes mértékben támogatok.
Nagyon szeretném szélesebb kontextusban, nevezetesen az éghajlatváltozással összefüggésben vizsgálni a katasztrófa-elhárítást és -megelőzést. Egyre gyakoribbak lesznek az esőzések, a súlyos esőzések, az árvizek, az emelkedő tengerszint, stb.
E tekintetben az emberek természetesen az Európai Uniót figyelik. Október 31. és november 1. között sok kontinens és régió képviselőjével együtt részt vettem az ENSZ egyik New York-i vitáján. Ők is Európára tekintenek, és azt kérik, tegyünk meg mindent a megelőzést, a megelőzési programokat és a katasztrófa-megelőzést illetően, és azt szeretnék, hogy bevessük a szakértelmünket.
Úgy vélem, ezt valóban meg kell tennünk, a világméretű innovációval és a szolidaritással egyetemben. Hazám, Hollandia szintén részben a tengerszint alatt fekszik, és különleges szakértelemmel rendelkezik, amelyet ezen a területen használni tudunk. Ezért örömömre szolgál, hogy jó példát állíthatunk az Európai Unió különböző alapjaival.
Szeretném újfent hangsúlyozni a támogatásom amellett, ami ma délelőtt a Bizottsággal folytatott vita során elhangzott: a Szolidaritási Alapunknak rugalmasabbnak kell lennie. Nagyon jó Alapunk van, nagyon jó példa, de az Európai Tanácsnak még mindig vannak fenntartásai ezzel kapcsolatban.
Végezetül, elnök asszony, Vakalis úr jelentésének van egy sajátosan európai dimenziója. A katasztrófák gyakran több nemzetet érintenek, nem állnak meg az országhatároknál, és ezért felkérem a Bizottságot, hogy polgáraink védelme és támogatása céljából terjesszen elő kezdeményezéseket.
a PSE képviselőcsoport nevében. - (RO) Elnök asszony, előadó úr, kedves kollégáim, a földrengések regionális hatásairól szóló jelentés nem volt könnyű vállalkozás, különösen, mivel úgy jött, ahogy a földrengések szoktak: gyorsan és váratlanul. Ezért szeretnék gratulálni kollégánknak, Vakalis úrnak ahhoz, ahogy e hajó kapitánya lett.
Mivel a földrengéseknek nincs ideológiai vonatkozása, nem volt véleményütközés a képviselőcsoportjaink között. Egyetlen feladatunk volt a pragmatikus formulák megtalálása, amelyekkel kitölthetjük a joghézagokat, és hatékony válaszmechanizmusokat hozhatunk létre európai szinten.
Szeretném elmondani, hogy Vakalis úr kezdeti megérzése szerint a jelentés kutatási időszakában felfedeztük, hogy az Európai Unió szintjén komoly hézagaink vannak a földrengésvédelmet illetően.
A konszenzus kinyilvánítása a humanitárius segítségnyújtással kapcsolatban - Az Európai Unió és a humanitárius segítségnyújtás (vita)
a Tanács nyilatkozata a konszenzus kinyilvánításáról a humanitárius segítségnyújtással kapcsolatban, és
Cornillet úr a Fejlesztési Bizottság nevében készített az Európai Unióról és a humanitárius segítségnyújtásról szóló jelentése.
a Bizottság tagja. - (FR) Elnök úr, előadó úr, hölgyeim és uraim, először is szeretnék köszönetet mondani Cornillet úrnak és gratulálok a jelentéséhez, ami tökéletesen tárja fel a humanitárius erőkifejtések előtt álló kihívásokat, és különösen ahhoz, hogy tökéletesen feltárja, milyen megközelítést kell aklamazni az európai humanitárius tevékenységgel kapcsolatosan. Ez a jelentés létfontosságú hozzájárulás a Parlament, a Tanács és a Bizottság együttes munkájához, ami az európai konszenzus jövőbeli létrehozását érinti a humanitárius segítségnyújtással kapcsolatban. Közös célkitűzésünk a jövőképünk és a humanitárius segítségnyújtási politika közös megközelítésének rögzítése a három intézmény által kiadott együttes nyilatkozatban. Úgy gondolom, kétség nem fér hozzá, hogy az Európai Parlament aktív részvétele elengedhetetlen a nyilatkozat elfogadási folyamatának sikeréhez.
Engedjék meg, hogy nagyon röviden megismételjem e politikai kezdeményezés okát: gyakorlatilag a humanitárius összefüggés megváltozott az utóbbi időben, és alkalmazkodnunk kell hozzá, ha azt szeretnénk, hogy a humanitárius tevékenységünk továbbra is következetes és hatékony legyen.
Melyek a fő változások, és mik a fő kihívások? Véleményem szerint a következőképp foglalhatók össze. Először, egyre több a konfliktus és a természeti csapás, és egyre több halálos áldozatot követelnek. Különösen az éghajlatváltozás okozza gyakran a természeti csapásokat: a közelmúlt mexikói árvizei a valóságot és ezen aggasztó trend mértékét tükrözik.
Másodszor, egyre több összetett válságnak és a konfliktusok természetében végbemenő jelentős változásnak vagyunk tanúi. A fegyveres konfliktusok során alkalmazott módszerek például egyre bonyolultabbá teszik a humanitárius szervezetek munkáját. A támadások kockázata és a segélyszállítmányok kifosztása sajnos mindennapos dolog, legyen az Darfurban vagy Szomáliában, Srí Lankán vagy Mianmarban, Kolumbiában vagy a Kongói Köztársaság keleti részén. Egyre többször vagyunk tanúi a nemzetközi humanitárius törvények megszegésének, és következésképp a humanitárius értékek korlátozásának.
Állandóan fennáll a veszély, hogy összekeverik a politikai és a humanitárius napirendet. Meggyőződésem, hogy az Európai Uniónak, mivel a legnagyobb adományozó világszinten - úgy vélem, fontos hangsúlyozni, hogy együttesen a nemzetközi humanitárius segítségnyújtás 40%-át tesszük ki - és mivel a nemzetközi jog és a többoldalúság egyik politikai pillérje, szerintem különös felelősséggel bír, hogy gondoskodjon a hatékony és megfelelő humanitárius segítségnyújtásról. Politikai katalizátorként léphetünk fel és lehetünk politikai irányadók, szolgálhatunk példával, és ezt kell tennünk. Ebben az összefüggésben közel egy esztendővel ezelőtt úgy határoztunk, hogy elindítjuk a kezdeményezést, hogy kifejezett konszenzusra jussunk az EU-szintű humanitárius segítségnyújtásról.
Cornillet úr jelentése híven tükrözi ezeket az aggályokat, és én természetesen támogatom a fő elemeket, amiket az Európai Parlament hangsúlyozni és védelmezni kíván az európai humanitárius konszenzus előkészítése során. Ez a konszenzus és a mind a 27 EU tagállamot és a közösséget felölelő megfelelő ellenőrzés először hoz létre közös politika alapértékeket, célkitűzéseket és alapelveket, a tagállamok és a Bizottság támogatásával, amelyek elősegítik a tagállamok és a Bizottság munkája kiegészítő jellegének és koordinációjának fejlesztését.
Melyek a konszenzustervezet főbb elemei? Az első a humanitárius elvek tiszteletben tartása: emberség, pártatlanság, semlegesség, függetlenség. Önök természetesen tisztában vannak ezek jelentésével.
A második, hogy nemzetközi szinten erősíteni kell a nemzetközi humanitárius segítségnyújtásról szóló törvények tiszteletben tartását és alkalmazását. Hadd mondjak el egy rövid anekdotát e tekintetben. Nem árulom el az ország nevét, de emlékszem, nem is olyan régen egy humanitárius szempontból különösen drámai műveleti területen voltam. Az ország egyik vezető alakját kérdezgettem, aki felelős volt a történtekért, és a következőt mondtam neki: "Ön nem tartja be a nemzetközi humanitárius törvényeket”. Szörnyű választ adott: "Valóban, de most háborús időket élünk”. Nyilvánvaló, hogy a nemzetközi humanitárius törvények pontosan a háborús időkre készültek. Ezért képzelhetik, hogy egyre távolabb és távolabb kerülünk tőlük, gyakorlatilag bármilyen reakció nélkül, vagy hogy egyre távolabb és távolabb kerülünk a legalapvetőbb előírásoktól e tekintetben.
Harmadszor, fejlesztenünk kell az adományozók gyakorlatát és módszereit, valamint a humanitárius szervezetekkel folytatott partnerkapcsolatot annak érdekében, hogy a segítségnyújtás hatékonyabb legyen.
Negyedszer, a tagállamok önkéntes kötelezettségvállalására van szükség a humanitárius tevékenységeink kiegészítő jellegének és koordinációjának erősítésére, és természetesen ez annál is inkább szükséges, mivel a bővítéssel már 27 tagállamunk van. A jövőbeli konszenzusnak általános keretet kell biztosítania a humanitárius segítségnyújtás és az EU egyéb külpolitikái közötti kapcsolat meghatározásához. A végső cél, hogy következetesebb és hatékonyabb legyen az EU humanitárius tevékenysége. Mindezek jelentősen hozzájárulnak a nemzetközi rendszer megerősítéséhez az ENSZ égisze alatt, és ezt a dolgot szeretném hangsúlyozni. Az európai megközelítés elősegítésére irányuló lépés célja természetesen nem az ENSZ központi szerepének gyengítése, vagy az azzal való versengés. Épp ellenkezőleg: megerősíti ezt a központi szerepet, és szomorúan tapasztaljuk az európai konszenzussal kapcsolatos zárkózottságot azon az alapon, hogy az ENSZ-szel versenyezne. Egyáltalán nem így van. Az ellenkezője igaz: a célja az európai pillér megerősítése az ENSZ keretén belül, és ezt mondanom sem kell.
A konszenzus kinyilvánításának tervezett szövege egyértelműen utal a konszenzus azon elemeire, amelyek a jövőben bizonyos mértékig alkotni fogják az Európai Unió humanitárius elméletét. Szeretnék köszönetet mondani a Parlamentnek és a portugál elnökségnek a szöveg tárgyalása során végzett munkájukért. Most e háromoldalú eljárás utolsó szakaszába lépünk, ami lehetővé teszi, hogy teljesítsük a tervünket, miszerint december 18-án mindhárom intézmény aláírja az együttes nyilatkozatot.
A konszenzus kinyilvánítása még csak a folyamat eleje. Nem maga a vég, hanem egy folyamat eleje. Tudjuk, hogy ez a megközelítés jelentős erőkifejtéseket igényel, hogy biztosíthassuk, szavainkat tettek is követik. E célból a következő év elején egy cselekvési tervet mutatunk be a jövőbeli humanitárius konszenzus végrehajtásához. A konszenzus előkészítéséhez szükséges több hónapnyi vita során az Európai Parlament néhány nagyon konkrét javaslattal állt elő, és úgy érezzük, teljesen megfelelő ezeket is a cselekvés tervbe foglalni, például a humanitárius segítségnyújtási atlasz létrehozására irányuló javaslatukat, a fejlesztési atlasz mintájára.
Engedjék meg, hogy néhány megjegyzést fűzzek két témához, ami számot tart a Ház képviselőinek különös érdeklődésére. Ezek a humanitárius segítségnyújtás kvázi filozófiai elemeihez kapcsolódnak, amelyek egyes viták középpontjában állnak, mi több, a humanitárius segítségnyújtás céljának elemei.
Az első a "védelmi felelősség” kérdése. A Parlament javaslatát követően a konszenzus szövegtervezetében hangsúlyoztuk az országok e tekintetben tett kötelezettségvállalásait az ENSZ és a nemzetközi közösség keretein belül. Szeretném hangsúlyozni, hogy a humanitárius tevékenység és a védelmi felelősség két külön megközelítésen alapul, bár egy fontos dolog közös bennük, nevezetesen az, hogy véget vetnek az emberi szenvedésnek. El kell kerülnünk, hogy e két megközelítést összekeverjék, mert az károsíthatná a humanitárius tevékenységet végzők semlegességéről és függetlenségéről alkotott képet, pedig ez elengedhetetlen ahhoz, hogy segíthessünk a humanitárius válsággal sújtott polgárokon.
A védelmi felelősség elve még mindig viszonylag zavaros. Ez a fogalom régen és még ma is szorosan összefügg a szélsőséges körülmények között, humanitárius okokból, például a népirtás megakadályozására történő közbelépéshez és katonai beavatkozáshoz való jog elgondolásával Azonban pontosan emiatt az értelmezés miatt utasítja el néhány rendszer a védelmi felelősség elgondolását: a nyugatiak politikai álcájának gondolják, amellyel az imperializmusukat igazolhatják, amellyel nem a humanitárius érdekeken, hanem a hatalomvágyukon alapuló beavatkozásokat igazolhatják. Időnként összekeverik a védelmi felelősség és a védelmi humanitárius tevékenység tanát, ami többek között hagyományosan a Vöröskereszt Nemzetközi Bizottságának megbízása. Humanitárius segítségnyújtásunkkal teljes mértékben támogatjuk ez utóbbi tevékenységet.
Cornillet úr jelentése egy nagyon aktuális kérdést is felvet a humanitárius politika megvitatásának intézményi keretével kapcsolatban. A Parlament kinevezett egy humanitárius segítségnyújtással foglalkozó állandó előadót, és ehhez gratulálunk neki. A jelentés jogosan veti fel a Tanács ilyen képviselőinek kérdését. A Bizottság nevében méltatjuk a portugál elnökség jelentős erőkifejtéseit, hogy a konszenzus fejlesztési munkacsoportban történő előkészítéséhez kellő időt biztosítsanak a Tanácsnak. A humanitárius politikával foglalkozó tanácsi csoport létrehozásáról szóló intézményi határozat természetesen a tagállamokon múlik, de teljes mértékben egyetértek Cornillet úrral abban, hogy létfontosságú egy megfelelő testület létrehozása, amely rendszeresen, az Unió egyéb külpolitikáival egyenlő félként kezelni tudja a humanitárius kérdéseket.
A humanitárius segítségnyújtás semleges és mindenféle politikai vagy egyéb célkitűzéstől független, de ez nem jelenti azt, hogy a politika teljesen ki van zárva. Épp ellenkezőleg: a humanitárius értékeket fenyegető elemek és szereplők politikai természetűek. A Lisszaboni Szerződés egyértelműen elismeri, hogy a humanitárius segítségnyújtás a nemzetközi tevékenységünk külön fejezetét képezi, és úgy érzem, ezt egy intézményi struktúrának is tükröznie kell.
E tekintetben el kell mondanom, hogy úgy érzem, egyre nagyobb trend - amit nem ítélek el, mert egyelőre nincs okom elítélni, mert semmi gyanús nem történik - azt hinni, például, hogy katonai logisztikai képességeit bizonyos fokig elég könnyen lehetne szorosabban bevonni a humanitárius területen.
Nem utasítok el semmit azonnal, azt azonban elmondom, hogy el kell utasítanunk egy olyan ágazat beavatkozását, amely nem rendelkezik humanitárius céllal. Megértem, hogy bizonyos konkrét esetekben katonai logisztikával segítik a humanitárius tevékenységeket. Azonban nem fogom tagadni, hogy én személy szerint jobban szeretném, ha az ilyen tevékenységek bizonyos országokhoz hasonlóan a külügyminiszterek politikai feladatai közé tartoznának, ahelyett, hogy egy vagy több védelmi miniszter szárnya alatt hajtanák végre őket.
Ez a vita folytatódik, de úgy érzem, egyre több közös dolgot találni a humanitárius terület ágazataiban vagy a logisztikában - a korpuszban -, amelyek vitathatatlanul zűrzavart okozhatnak.
Végezetül, elnök úr, Cornillet úr, hölgyeim és uraim, örömömre szolgál az Európai Közösség jelentős közreműködése a humanitárius erőkifejtésekben, és különösen tisztelgek minden férfi és nő előtt, aki terepen, nagyon nehéz körülmények között dolgozik, hogy humanitárius segítséget nyújtson azoknak, akiknek szüksége van rá.
Meggyőződésem, hogy ez a konszenzus rendszeresebb, koordinált tevékenységet tesz lehetővé. Bizonyos fokig a tan, az alapelvek alapja és valódi keretet biztosít az európai szintű állandó koordináció számára. E jövőbeli konszenzus alapján sokkal hatékonyabbak lehetünk, és végeredményben ez a célkitűzés.
előadó. - (FR) Elnök úr, biztos úr, hölgyeim és uraim, próbálom nem ismételni a biztos úr imént elhangzott kiváló érvelését.
Egy teljesen új környezetben fejlődünk. Olyannyira, hogy az erre szánt Alkotmány és az egyszerűsített Szerződés is magában foglalja, egy teljes uniós politikát állítunk össze, és, ahogy a biztos úr nyilatkozta, mi vagyunk a támogatás legnagyobb forrása a világon.
Ebben a környezetben kell vizsgálni ezt a jelentést. Ez nem csak a Bizottság közleményére adott válasz, hanem a kollégáimmal elért konszenzus munkadokumentuma. A három intézmény most fog először együttes dokumentumot kiadni. Először, a humanitárius segítségnyújtásról szóló rendelet 1996. évi elfogadása óta. Itt volt az ideje egy jól átgondolt szövegnek, ami a három intézményünk számára általános politikai nyilatkozatot tartalmaz a humanitárius segítségnyújtásról.
Szeretném hangsúlyozni a megbeszélés során tanúsított kiváló együttműködést, mind a Fejlesztési Bizottságban, ahol a jelentésem egyhangúlag elfogadásra került, mind az Európai Bizottsággal és a portugál elnökséggel.
Hölgyeim és Uraim, örömmel látom, hogy a képviselőcsoportok vezetői közül legalább ketten jelen vannak. Egyikük majdnem elkerülte a figyelmemet, de már ott is van, nagy léptekkel siet a széke felé.
A következő napirendi pont a Tanács és a Bizottság nyilatkozatainak ismertetése "az európai érdek: siker a globalizáció korában” témában.
a Tanács hivatalban lévő elnöke. - (PT) Elnök úr, bizottsági Elnök úr, Hölgyeim és Uraim, a globalizáció nem pusztán olyan jelenség, amelyet gazdasági következményei és technológiai vonzatai szempontjából kell figyelembe venni. Az Önök számára, Hölgyeim és Uraim, az Európai Unió Tanácsának tagjai számára és tulajdonképpen mindannyiunk számára ez alapvetően politikai kérdés. A globalizáció azzal jár, hogy emberek veszítik el munkahelyüket, régiók kerülnek válságba, gazdasági ágazatok tűnnek el, és új biztonsági és környezeti fenyegetések jelennek meg, de új munkalehetőségekkel, új termelési ágazatokkal és számos termék árcsökkenésével is jár, lehetővé téve a pénzügyi erőforrások jobb elosztását, valamint az áruk és szolgáltatások kereskedelmének növelését.
A globalizáció az emberek között soha nem látott ötletcserét és kapcsolatfelvételt mozdított elő. Mind a gazdasági, mind pedig a kulturális gazdagodás kilátásai óriásiak, ugyanakkor az új globális egyenlőtlenségek különböző fajtáinak kockázatai is magasak. Az előttünk álló kihívás az, hogy ezt az új és egyre kevésbé kialakult kölcsönös függőséget egy egyre kisebb világban alakítsuk. A globalizációval való kiegyezés és annak szabályozása demokráciáink és mindenekelőtt a hatékony demokrácia fogalma szempontjából kulcsfontosságú kérdés: képesek leszünk-e arra, hogy a gazdasági irányításban és életünk sok más vonatkozásában az alapvető választási lehetőségek politikai ellenőrzését népünk és választott képviselőink kezében tartsuk?
Meggyőződésem, hogy különböző kulcsfontosságú területeken mi, európaiak csak akkor leszünk hatékonyak, ha képesek leszünk új kollektív politikai megoldásokat biztosítani korunk legsúlyosabb problémáira, például a gazdasági növekedésre és a munkahelyteremtésre, a környezetvédelemre, az energiaügyre, a migrációra és a terrorizmus elleni küzdelemre.
Az Európai Unió a versenyképesség, valamint a tisztességes és fenntartható fejlődés biztosítása érdekében naprakésszé tette belső politikáit. A gazdasági reformokat a társadalmi kohézió erősítésének és a környezet tiszteletének kell irányítania. A növekedést és a foglalkoztatást a kutatásba, az innovációba és az oktatásba való befektetésnek kell vezérelnie. Nem vagyunk azonban egyedül, és felelőtlenség lenne befelé tekintenünk azzal a meggyőződéssel, hogy az önérdek hatékony lehet. Ennek az új világnak nincsenek tényleges falai vagy erődítményei. Együtt kell működnünk más országokkal és régiókkal annak érdekében, hogy mindenki számára kedvező eredményeket érjünk el.
A stabilitás, a szabadság, a biztonság és a jólét csak akkor lesz egyenletes és tartós, ha osztozunk benne. Ez Európa hivatása. A globalizációt alapelveinknek és értékeinknek megfelelően kell irányítanunk és alakítanunk, univerzális hozzáállással kifelé tekintve, ahogyan azt közös történelmünk legjobb időszakaiban tettük.
Együttműködésük során az EU és a tagállamok bebizonyították, hogy a közös problémákat és a közös kihívásokat 50 éves integrációs tapasztalatukkal képesek kezelni. Az új Lisszaboni Szerződés hatékonyabb és átláthatóbb intézményi feltételeket biztosít az EU számára a világban betöltött szerepének felvállalásához. A kihívást az jelenti, hogy megőrizzük és megszilárdítsuk azt, amit ez alatt elértünk, és megtaláljuk érdekeink védelmezésének és közös értékeink határainkon kívülre vetítésének módját.
Európa számára a megújult lisszaboni stratégia biztosítja a keretet ahhoz, hogy válaszoljon erre a kihívásra. Az új irányítási ciklus elindítása lehetőséget teremt arra, hogy átgondoljuk, milyen utat szándékozunk követni. A mai vita tárgyát képező bizottsági közlemény, amely az állam- és kormányfők október 19-i nem hivatalos lisszaboni ülésén folytatott megbeszélések alapját képezte, tökéletes kiindulópont a vitához. A Tanácson belüli munkánk ezen a dokumentumon alapul, és az a célja, hogy olyan jogszabálycsomagot határozzon meg, amely hozzájárul a lisszaboni stratégia következő ciklusának előkészítéséhez.
Az ECOFIN Tanács e heti ülésén következtetéseket fogadott el, a november 22-i Versenyképességi Tanács is jóvá fog hagyni néhány jogszabályszöveget, a december 5-én és 6-án ülésező Foglalkoztatási Tanács pedig a lisszaboni stratégia új ciklusával összefüggésben az európai foglalkoztatási stratégia jövőjére vonatkozó következtetések elfogadását tervezi. A Tanács egyéb testületei az új ciklus előkészítésével kapcsolatos kérdésekkel foglalkoztak. Megerősíthetem, hogy alapvetően egyetértünk a Bizottsággal: továbbra is a megújult lisszaboni stratégia kell legyen a megfelelő keret ahhoz az európai válaszhoz, amelyet az előttünk álló kihívásokra - különösen a globalizáció kihívására - adunk. Európa jelentős előrelépést tesz. A 2006-ban kiválasztott négy prioritási területen - a foglalkoztatás, a tudás és az innováció, az üzleti környezet, valamint az energiaügy és az éghajlatváltozás területén - kitűzött célok még mindig helytállóak.
Az új ciklus legfőbb irányvonalainak meg kell őrizniük az eredmények megszilárdításához szükséges stabilitást. Ugyanakkor fontos, hogy kiigazításokat és javításokat tegyünk annak érdekében, hogy a megújult lisszaboni stratégiában rejlő valamennyi lehetőséget megvalósítsuk. A már megvalósított előrehaladás kiváltotta lendületet kihasználva, gazdaságaink megszilárdításához a reformok ütemének fokozását kell prioritásnak tekintenünk.
Az EU-nak globális kötelezettségei vannak, és egy globális szintű, stratégiai, következetes és határozott megközelítéssel jobban fel kell készülnie a globalizációval való szembenézésre. Továbbra is határozottan kötelezettséget kell vállalnunk az intézkedések nemzeti szintű végrehajtására, többek között olyanokéra, amelyek lehetővé teszik számunkra, hogy hatékonyabban foglalkozzunk a demográfiai változással, az államháztartás minőségével és hosszú távú fenntarthatóságával, a munkaerőpiaccal, a foglalkoztatással, a társadalmi kohézióval, a belső piaccal, a versenyképességgel, a kutatással és az innovációval, az energiaüggyel, az éghajlatváltozással, valamint az oktatással és képzéssel kapcsolatban felmerülő problémákkal.
A Közösség lisszaboni stratégiájának ugyanakkor fontos szerepet kell betöltenie az új ciklusban, hatékonyabb garanciákat kínálva a reformok szükséges egységességére. Meg kell erősíteni a Parlament és a Tanács részesedését, és fejleszteni kell a helyes gyakorlatok tagállamok közötti cseréjét. A globalizációval összefüggésben a migrációnak alapvető szerepet kell játszania, elősegítve a növekedési potenciál növelését és az alkalmazkodás megkönnyítését. Ennek a helyzetnek a munkaerő mobilitására gyakorolt hatására vonatkozóan a Tanácshoz ezen a héten benyújtott legújabb jelentés szerint az EU demográfiai növekedését egyre jobban támogatják a migrációs hullámok, és figyelembe kell venni azt, hogy milyen döntő mértékben járulnak hozzá a válságokkal való szembenézéshez, valamint a régiókon belüli alacsony mobilitási szint ellensúlyozásához szükséges rugalmasság megerősítéséhez.
Ebben a globalizált összefüggésben a lisszaboni stratégia külső dimenzióját fokozni és fejleszteni kell az EU politikai és gazdasági célkitűzéseinek, valamint a szociális és környezetvédelmi előírásainak a határain túlra való kivetítésével. Mint ismeretes, ezzel a kérdéssel foglalkoztunk az állam- és kormányfők nem hivatalos lisszaboni ülésén, ahol a pénzügyi piacok instabilitására és különösen az éghajlatváltozásra vonatkozó témaköröket dolgoztunk ki. Ez az érdekes és ösztönző politikai vita, amelyben e Ház elnöke is részt vett, megerősítette a jövőbe vetett hitünket.
Amint arra José Sócrates portugál miniszterelnök már itt rámutatott, Európa feladata a globalizációs folyamat irányítása, és erre alkalmas helyzetben is van, kihasználva a megteremtett új lehetőségeket, többek között az ötletcsere és a kulturális csere területén. A népek közötti kapcsolatok és a nemzetek közötti kölcsönös függőség erősítésével az EU döntően hozzájárul a békéhez és a globális stabilitáshoz. Európának megvannak a politikai és intézményi feltételei ahhoz, hogy következetesen reagáljon azokra a kihívásokra, amelyeket a globalizáció jelent a gazdaság, a társadalom és a környezet területén, és ezáltal befolyásolhatja a globalizációt. Partnereinkkel szorosabb stratégiai együttműködésre van szükségünk egy olyan globális menetrend kidolgozása érdekében, amely ötvözi a piacok kölcsönös megnyitását, a továbbfejlesztett környezetvédelmi, társadalmi, pénzügyi és szellemi tulajdonjogi előírásokat, valamint a fejlődő országok intézményi kapacitása támogatásának szükségességét.
A portugál miniszterelnök a lisszaboni nem hivatalos ülés végén azt is bejelentette, hogy a december 13-án és 14-én tartandó európai csúcstalálkozón jóváhagyásra kerül az EU globalizációról szóló nyilatkozata. Ez a polgárok és a világ számára egyértelmű jele lesz annak, hogy az európai vezetők határozottságot és elkötelezettséget tanúsítanak annak ösztönzése iránt, hogy az EU képes legyen befolyásolni a globalizációs menetrendet, és megtalálja a helyes válaszokat.
Az előttünk álló kihívások egyaránt nehezek és ösztönző erejűek, és a portugál elnökség továbbra is elkötelezett mellettük. Mint mindig, most is számítunk az Európai Parlament támogatására a globális szinten elfogadott uniós és nemzeti fellépés előmozdításához és fejlesztéséhez, amely lehetővé teszi Európa számára, hogy a globális keretek között eleget tegyen kötelezettségeinek, és sikeresen kezelje a jövőbeli kihívásokat.
Néha hajlamosak vagyunk elfelejteni, hogy mit jelent sokak számára Európa ebben a globalizált világban. A partjainkon ájultan elterülő bevándorlók képe kegyetlenül emlékeztet erre a valóságra, továbbá arra, hogy milyen kiváltságos helyzetben vagyunk itt Európában, ami a remény bástyája lett; azé a reményé, amellyel lehetséges a szabadságot, a gazdasági növekedést, a társadalmi igazságosságot és a környezetvédelmet ötvöző, partnerségen, együttműködésen és megosztott felelősségen alapuló modellt építeni.
Nem kizárólag az európaiként elért sikerünk a tét. Elnökségünk mottója, mint azt Önök is tudják: "Erősebb Unió egy jobb világért”, és őszintén gondoljuk, hogy Európának kulcsszerepet kell betöltenie egy igazságosabb és kiegyensúlyozottabb világ kiépítésében.
a Bizottság elnöke. - (PT) Elnök úr, a Tanács elnökségét képviselő, európai ügyekért felelős államtitkár úr, Hölgyeim és Uraim, a globalizáció az európaiak mai generációja számára központi téma. Valamilyen módon minden polgárunk életét érinti, tehát helyénvaló, hogy az európai menetrend kiemelkedő kérdésévé vált.
Amint azt tudják, személyes meggyőződésem, hogy a XXI. századi európai menetrendet elsősorban a globalizáció témája köré kell szervezni, közben természetesen fenntartva az európai projektet mindig is átható értékeket és alapelveket. A globalizációt azonban Európa számára lehetőségként is kell tekinteni ahhoz, hogy ebben az egyre inkább kölcsönös függőségre épülő világban megvédje és kinyilvánítsa érdekeit. Ezért nagyon örülök annak, hogy részt vehetek az Európai Parlament által az e kérdéssel kapcsolatban szervezett vitában.
Amint azt az államtitkár úr az imént megjegyezte, az európai érdekről szóló, múlt hónapban szövegezett bizottsági dokumentum nagyszerű vitát váltott ki az Európai Tanács nem hivatalos lisszaboni ülésén. Engem különösen felbátorított a globalizációra adott válaszadási módokat érintő ötleteinkkel kapcsolatban elért ösztönző erejű konszenzus. Szeretnék köszönetet mondani a portugál elnökségnek is azért, hogy folyamatosan támogatta ezt a globális európai menetrendet, valamint annak szükségességét, hogy a lisszaboni stratégia olyan dimenziót kapjon, amely választ tud adni a globalizáció kihívásaira.
Támogatjuk a decemberi Európai Tanács ülésén a globalizációra vonatkozóan megteendő nyilatkozattal kapcsolatos elképzelést is. Így tökéletesen megszilárdulna ez a konszenzus, amit itt, az Európai Parlamentben is elő kellene segíteni egy ilyen jelentős kérdésre vonatkozó közös állásfoglalási indítvány megszövegezésével.
Az Európai Unió tulajdonképpen fokozatos és valóban európai választ dolgozott ki a globalizációra, amely arra ösztönözte az európaiakat, hogy a legjobbat hozzák ki a jelenségből. Ez a válasz elismeri mindazoknak a jogos aggodalmait, akik változásokkal néznek szembe, azonban nem szabad elfelejteni, hogy lehetnek olyanok, akiket ez hátrányosan érint, és az ő számukra is kell, hogy legyen válaszunk.
Véleményem szerint az európai érdek a megfelelő egyensúly megtalálása, de semmi esetre sem lehet ijesztő vagy kishitű válasz; önbizalmon kell alapulnia. Az elmúlt néhány hónapban tulajdonképpen új érdek jelent meg: a pénzügyi piacok zavara rámutatott arra, hogy az európai gazdaság egészsége hogyan kapcsolódik össze a globális fejleményekkel, míg a szélsőséges éghajlati viszonyok bebizonyították azt, hogy milyen súlyosak az éghajlatváltozás potenciális következményei, és azt, hogy egyre sürgősebben kellene reagálni erre a problémára. Minden nap érzékeljük, hogy az európai munkahelyeket, az energiaügyet és az emberek egészségét és életminőségét Európa-szerte befolyásolja a globális dimenzió.
a Bizottság elnöke-. Elnök úr, meggyőződésem, hogy az önbizalom kérdéséből kell kiindulnunk. Azt tapasztaljuk, hogy a miénk a világ legnagyobb gazdasága és világviszonylatban mi vagyunk a legjelentősebb exportőrök. Élen járunk az újonnan felmerülő problémák újszerű kezelésében - nézze csak meg a kibocsátás-kereskedelmet - és van néhány olyan egyértelmű alapszabályunk, amely a javunkat szolgálta.
Először is az a feladatunk, hogy polgárainkat védelmezzük - anélkül, hogy protekcionisták lennénk. Politikáinknak arra kell irányulniuk, hogy mások is a miénkhez hasonló utat kövessenek, nyitnunk kell. Nem zárhatjuk be a kapukat, inkább arra kell rávennünk másokat, hogy kaput nyissanak előttünk. Európa számára, amely a világ legjelentősebb exportőre, a protekcionizmus egy önmagát megsemmisítő doktrína lenne.
Másodszor, nyitottak vagyunk, de nem vagyunk naivak. Ez azt jelenti, hogy nem foglalkozunk azzal, hogy potyautasként felvegyünk olyanokat, akik nem tartanak tiszteletben bizonyos kulcsfontosságú alapelveket. Ez a szellemiség állt közelmúltbeli javaslataink hátterében, amelyekkel azt kívántuk biztosítani, hogy az energiaügyi beruházások szabályai harmadik országbeli társaságokra is vonatkozzanak.
Harmadszor, sokat lehet profitálni egy szabályokra épülő rendszerből, az Európai Unió tapasztalata pedig egyedülállóan jó pozíciót teremt számára ahhoz, hogy megfelelő alapot szolgáltasson a globális szintű szabályozáshoz: konkrétan így kell formálni a globalizációt. Legyünk őszinték: ahhoz, hogy gazdaságaink nyitottak legyenek, szükségünk van bizonyos szabályokra. A piacok nem működhetnek intézmények nélkül, és az Európai Unióban bárki másnál több tapasztalatunk van arról, hogy hogyan kell különböző szabályokat, különböző nemzeti tapasztalatokat összehangolni. Ezért határozottan az a meggyőződésem, hogy a világon bármely más szerveződésnél jobb eszközeink vannak a globalizáció alakítására; mintánkat nem előírni, hanem javasolni kívánjuk a globalizáció most kezdődő szakaszához.
14. A géntechnológiával módosított szervezetek környezetbe történő szándékos kibocsátása (a Bizottságra ruházott végrehajtási hatáskörök) (szavazás)
előadó. - Elnök úr, nem szeretném képviselőtársaim idejét rabolni, de mivel nem volt plenáris vita és mivel eljutottunk az első olvasatot érintő vitához, szeretném Önöket tájékoztatni a GMO-kra vonatkozó új jogszabályok alapvető elemeiről.
A teljes csomag a Parlamentre ruházza a GMO-k szándékos kibocsátásának ellenőrzési jogát. A Parlament általi ellenőrzés átláthatóságot jelent ezzel az érzékeny témával kapcsolatban. Az Eurobarometer közvélemény-kutatása szerint a GMO-kkal kapcsolatban polgáraink 94%-a a választás jogával szeretne élni, 86%-uk többet szeretne tudni a GMO-król azok fogyasztása előtt, 71%-uk pedig egészen egyszerűen nem kér GMO-tartalmú élelmiszert. Ezért a legnagyobb eredmény, amit elértünk, az az, hogy a Tanács és a Bizottság megállapodott abban, hogy a GMO-k címkézési követelményeinek végrehajtását a Parlament ellenőrizze.
Szeretném kifejezni köszönetemet az árnyék-előadóknak, a Bizottságnak és a portugál elnökségnek. A géntechnológiával módosított szervezetekkel kapcsolatos nyitottabb hozzáállás Európát demokratikusabbbá teszi.
(PL) Elnök úr, szeretném felhívni a figyelmét arra, hogy ennek az állásfoglalásnak a kompromisszumos változatáról folytatott vitát követően pontosan 16 perc állt rendelkezésünkre a módosítások benyújtására és a munkánk eredményeinek felülvizsgálatára. Véleményem szerint ez a Ház valamennyi képviselőjének és valamennyi képviselőcsoportjának aláássa azon jogait, hogy szabadon, akár módosítások benyújtásával befolyásolhassák állásfoglalásaink szövegét.
Azt kérném, hogy ne hagyjuk, hogy ez a helyzet a jövőben ismét előforduljon.
a PPE-DE képviselőcsoport nevében. - (NL) Elnök úr, a 6. ponthoz a következő módosítást szeretném javasolni. Ez részenkénti szavazást tesz szükségessé. Az első mondatot a következőképpen kellene megváltoztatni:
- "hangsúlyozza, hogy a csecsenföldi helyzet továbbra is nézeteltérést jelent az EU és Oroszország közötti kapcsolatokban.”
a PPE-DE képviselőcsoport nevében. - (NL) Elnök úr, engednünk kell, hogy a realitások magukért beszéljenek, és a szibériai átrepülésekre vonatkozó csúcstalálkozóról. Erre nem került sor, tehát azt kérjük, hogy a szövegben szereplő utalás helyébe a következő csúcstalálkozóra történő utalás kerüljön.
a PSE képviselőcsoport nevében. - Elnök úr, rözgült konfliktusokról beszélünk. Két konfliktust, Abháziát és Dél-Oszétiát említjük, de képviselőcsoportom nevében a "rögzült konfliktus” kifejezés után szeretném beilleszteni a "mint például Transznyisztria” szókapcsolatot, hogy az O preambulumbekezdés Transznyisztriáról is említést tegyen.
a PSE képviselőcsoport nevében. - Elnök úr, Swoboda úr már tájékoztatta Önt a Transznyisztriával kapcsolatos módosításunkról.
Ma megkaptam Daniela Buruiană-Aprodu és Cristian Stănescu képviselők levelét, amelyben bejelentették az ITS képviselőcsoportból való távozásukról szóló döntésüket. A Parlament a mai naptól, 2007. november 14-től kezdődő hatállyal tudomásul veszi ezt a döntést.
A hét folyamán már három képviselő távozására vonatkozó bejelentésekkel együtt megállapítom, hogy az ITS képviselőcsoport tagjainak száma a képviselőcsoport megalakításához a 29. cikk (2) bekezdése szerint szükséges 20 képviselő alá csökkent.
A Parlament ezért tudomásul veszi azt a tényt, hogy az ITS képviselőcsoport már nem tesz eleget az eljárási szabályzatban a képviselőcsoport megalakítására vonatkozóan foglalt feltételeknek. Következésképp a képviselőcsoport e bejelentés elhangzásától kezdődő hatállyal megszűnik létezni.
(DE) Elnök úr, szeretném felhívni a figyelmét arra, hogy amikor sok más képviselőtársamhoz hasonlóan megtapsoltam az Ön utolsó bejelentését, Jean-Marie Le Pen ezt a kézmozdulatot tette, ami angolul annyit tesz, hogy (EN) "Fuck you”! (DE) egyenesen rám mutatva. Kérem, legyen szíves ellenőrizni ezt a videofelvételen. Úgy vélem, hogy egy ilyen cselekedetnek valóban kell, hogy legyenek következményei. Visszataszítónak tartom, hogy bárki ilyen nyílt agresszióval viseltessen irányomban.
Köszönöm, Martin úr, ezt én magam nem láttam, de figyelembe veszem észrevételét.
írásban. - A konzervatívok támogatták a Vakalis-jelentést, de komoly fenntartásokat fejeztek ki a 16. és a 17. ponttal kapcsolatban. Véleményünk szerint a földrengésekkel összefüggésben a megelőzési és a gyors reagálási lehetőségeket is a tagállamok erőforrásaira kell összpontosítani, és nem támogatjuk "az európai polgári védelmi erő létrehozását”.
írásban. - Támogatom a földrengések regionális hatásáról szóló jelentést. Geológusként és óceánográfusként - disszertációm tulajdonképpen az ÉSz 12° és a DSz 20° között húzódó Közép-atlanti-hátság szeizmicitásáról szólt - túlságosan is jól tudom, hogy az Egyesült Királyságot gyakorlatilag nem érheti földrengés. Az Egyesült Királyság nyilvántartásai szerint egyetlenegy ember halt meg földrengés következtében, és ez a XVII. század közepén történt. Ez azonban Európa-szerte nem mondható el, foldrengések az évszázadok során Lisszabontól Szarajevóig több ezer halálos áldozatot követeltek és tömeges pusztításokkal jártak.
Választókerületem egy részében Gloucestershire-ben júliusban árvíz pusztított, több milliárd eurós károkat okozva a közutakban és vasutakban, kórházakban és iskolákban, vízkezelő létesítményekben és erőművekben. Valószínűleg kapunk támogatást az Európai Szolidaritási Alaptól. Remélem, hogy nem bizonyul szükségesnek, de ha igen, Európának hajlandónak kell lennie arra, hogy támogatást nyújtson a földrengés sújtotta nemzeteknek, régióknak és közösségeknek.
írásban. - (PT) Amint arra rámutattak, Dél-Európa egészét két tektonikus lemez széle határolja, amelyek átszelik a Földközi-tenger térségét és egészen az Atlanti-óceánig nyúlnak az Azori-szigetek egyes szigetein keresztül, ami azt jelenti, hogy ebben a régióban a földrengések jelentik az egyik leggyakoribb természeti katasztrófát.
Ez az európai parlamenti jelentés számos olyan aggodalmat és javaslatot tartalmaz, amelyeket értékelünk, különösen azon a ponton, amikor elismeri, hogy ez a jelenség a legkülső régiókat rendszeresen sújtja, vagy amikor rámutat többek között annak szükségességére, hogy a nemzeti fellépést közösségi szinten kell támogatni a megelőzés, a károkra való reagálás és azok helyreállítása, a nyilvánosság tájékoztatása, a tudományos kutatás, a polgári védelem, valamint a szolidaritás kérdésében.
Ami a koordinációt illeti, az említett intézkedések végrehajtása érdekében a jelentés javaslatot tesz a tagállamok közötti, valamint a tagállamok és a harmadik országok közötti együttműködésre. Azonban az "európai polgári védelmi erő” "központosított megelőzési és kezelési eszközként” történő létrehozásának támogatása ellenére - egy olyan politikáról van szó, amellyel nem értek egyet - a javaslat leszögezi, hogy "csupán akkor van értelme, ha javítják a nemzeti polgári védelmet és a tagállamok közötti koordináció eszközeit”, ami véleményünk szerint ismét úgy veti fel a kérdést, ahogyan azt fel kellene tenni.
írásban. - (PL) Képviselőtársunk, Cornillet úr nagyon alapos jelentést terjesztett elénk, figyelembe véve, hogy a földrengések negatív hatást gyakorolnak a régiókon belüli társadalmi és gazdasági kohézióra.
Emlékeznünk kell arra, hogy komoly földrengések gyakran történnek az Európai Unió országaiban és régióiban is, különösen Dél-Európában és a Földközi-tenger térségében. Ezért biztosítanunk kell, hogy a szükséges megelőzési és gyorsreagálási kapacitások rendelkezésre álljanak bármely efféle katasztrófa kezeléséhez.
Fontos, hogy EU-szerte társadalmi oktatási és tájékoztató kampányokat kezdeményezzünk, és a megfelelő tagállami műszaki hatóságok személyzete, valamint a földrengések területén érintett valamennyi szakember oktatásban és képzésben részesüljön, ennek pedig magában kell foglalnia a regionális és a helyi szintű képzést. Ezen túlmenően figyelembe kell vennünk a számos nemzeti, regionális és helyi hatóság által betöltendő szerepet, továbbá biztosítanunk kell, hogy az alapvető infrastruktúra hatékony védelme tekintetében legyenek utasítások, például a távközlési infrastruktúrához, villamosenergia-hálózatokhoz, kórházakhoz, hidakhoz, kikötőkhöz, repülőterekhez stb. való hozzáféréssel kapcsolatban.
A jövőben a kohéziós politikának mélyrehatóan figyelembe kell vennie a földrengések által okozott károkat, és a lakosság védelme érdekében ezzel számolni kell egy új pénzügyi eszköz keretében.
Ezenkívül az a véleményem, hogy a közösségi, nemzeti, regionális és helyi szintű hatóságok tevékenységeit érintő koordináció, együttműködés és rugalmasság kérdését bele kell foglalni a vitába, mivel ezek jelentős problémákat okoznak a természeti katasztrófák kezelésekor.
(LT) Ma megszavaztuk a humanitárius segítségnyújtással kapcsolatos európai konszenzusról szóló állásfoglalást, amelynek szövegezése Cornillet úr jelentése alapján készült. Szeretnék köszönetet mondani az előadónak, és szeretném még egyszer megerősíteni, hogy jóváhagyom ezt a fontos dokumentumot.
Nagyon is tisztában vagyunk azzal, hogy az Európai Unió - és itt a Bizottságra és a tagállamokra gondolok - az elsőszámú humanitárius segélyező. 2006-ban az EU hozzájárulása mindössze 2 milliárd EUR-t tett ki. Teljes mértékben egyetértek azzal a véleménnyel, hogy az EU-nak meg kellene határoznia, hogy a humanitárius segítségnyújtás új szintje esetében hol állapítsa meg a határt. Másrészt az EU-nak az új nemzetközi kezdeményezéseknek és az ENSZ által kezdeményezett reform végrehajtásának a fényében kell meghatároznia az álláspontját. A Költségvetési Bizottság tagjaként szeretném kiemelni a harmadik problémát, amelyet az EU-nak meg kell oldania, mégpedig a közösségi és a tagállami erőforrások összehangolásának javítását, hogy azok a humanitárius katasztrófák áldozatai számára könnyen hozzáférhetővé váljanak.
Remélem, hogy a Parlament konkrét és pontos álláspontja elő fogja segíteni közös célkitűzéseink megvalósítását, és hozzájárul a humanitárius segítségnyújtással kapcsolatos konszenzus megtalálásához.
(NL) Elnök úr, örömmel hallom, hogy létezik európai konszenzus a humanitárius segítségnyújtással kapcsolatban, és természetesen egyetlen olyan józan belátású ember sincs, aki kifogásolná az olyan országoknak történő segítségnyújtást, amelyeknek valóban szükségük van ezekre. Őszintének kell azonban lennünk, és el kell ismernünk, hogy nyilvánvalóan nem létezik európai konszenzus a diktátorokra vonatkozó magatartási kódexről.
Az Egyesült Királyság azon szándékát, hogy Mugabe részvétele esetén bojkottálja az EU-Afrika csúcstalálkozót, egyszerűen figyelmen kívül hagyja a többi tagállam, a humanitárius tragédiák pedig - amint azt mindannyian tudjuk - gyakran háborúk vagy vétkes és rossz kormányzás eredményeként következnek be, mint Zimbabwe esetében. A kíméletlen igazság az, hogy Afrika véres konfliktusok színhelye, és az afrikaiak többet költenek fegyverekre, mint amennyit fejlesztési támogatásként kapnak.
Ugyanígy igaz az, hogy azok a demokratikus berendezkedésű államok, amelyeknek az irányítói és a kormánya nem áll a törvény fölött, aligha lépnek háborúba egymással. Ha a Mugabe-hoz hasonló diktátorok számára engedélyezett az európai csúcstalálkozón való részvétel, az teljes mértékben aláássa Európa hitelét az emberi jogok és a demokrácia területén . Emiatt az ellentmondás miatt tartózkodtam a Cornillet-jelentésről szóló szavazás során.
írásban. - (PT) A humanitárius segítségnyújtás különböző aspektusainak támogatásától függetlenül, amely a jelentésben hangsúlyosan szerepel, nem helyeselhetünk olyan, az EU harmadik országoknak biztosított humanitárius segítségnyújtásra vonatkozó alapelveit, célkitűzéseit és stratégiáit érintő "konszenzust”, amely a nemzetközi humanitárius jog és/vagy az emberi jogok súlyos megsértése esetén a beavatkozáshoz való jog - vagy inkább kötelesség előmozdítására irányul, figyelembe véve, hogy "a kényszerítő intézkedések, úgymint a katonai beavatkozás, csak végszükség esetén és a nemzetközi jog szigorú betartása mellett alkalmazhatók”. Ismerjük az ilyen "jószándékok” politikájának eredményeit, azaz az USA és szövetségesei Irak elleni agresszióját és katonai megszállását, és az azzal járó több százezer halálos áldozatot.
Mint már elhangzott, az úgynevezett "humanitárius beavatkozás” nagyon gyakran más valódi célkitűzéseket rejt magában, amelyek a nagyhatalmak és multinacionális vállalatok érdekeinek és gátlástalan számításainak megfelelően kihasználják és befolyásolják azt, megkérdőjelezve a nemzetközi jog alapelveit.
Úgy véljük, hogy az emberek millióit érintő komoly problémák megoldása többek között magában foglalja minden nép és ország szuverenitásának tiszteletben tartását, a nemzetközi konfliktusok békés rendezését, a gazdaságilag legszegényebb országok sürgős szükségleteinek a barátság és a szolidaritás alapján történő kielégítését, és ezen országok hatékony fejlesztését.
írásban. - (PL) Az előadónak, Thierry Cornillet-nek igaza van abban, hogy hangsúlyozza: szükséges, hogy a Közösség és a tagállamok a humanitárius műveletek területén a politikai stratégiákról szóló vitát - egy új, különleges munkacsoport létrehozásával - kiterjesszék a Tanács megfelelő fórumára. Egy ilyen csoport (pl. a COHUMA, azaz a Tanács humanitárius segítségnyújtással foglalkozó munkacsoportja) létrehozása elősegítené olyan következetes módszerek kidolgozását, amelyek gyors és szisztematikus tevékenységeket tennének lehetővé ezen a területen.
Azt is igen helyes volt kiemelni, hogy a természeti katasztrófák gyakorisága megnőtt, és a hatásaik egyre jelentősebbek, ami azt jelenti, hogy szükség van a beavatkozás erősítésére.
Ezen okokból kifolyólag egyetértek a javaslattal, miszerint az EU-nak növelnie kell gyorsreagálási kapacitásait. A reagálásra való felkészültség és képesség kétségkívül a koordináció és a korai előrejelző mechanizmusok területén elért előrelépésünkből, valamint a megfelelő anyagok és tartalékok nemzetközi szintű készleteiből következik.
írásban. - (DE) A humanitárius segélyt kedvezőtlen körülmények, illetve biztonsági problémák miatt igen nehéz átadni. Ezért a segélyezési tevékenységek megfelelő harmonizálása és koordinációja mindennél fontosabb. Az e cél elérése érdekében tett erőfeszítéseket azonban semmiképpen sem lehet ürügyként használni arra, hogy az európai intézményeket még jobban felduzzasszuk, és sem az EU polgári védelmi ügynöksége, sem az EU gyorsreagálási ereje nem biztosíthat hatékony védelmet természeti katasztrófák esetén.
Ezen túlmenően figyelembe kell venni a Számvevőszék tegnapi bírálatát, amely "a hibák lényegi szintjét” határozta meg különböző területeken, beleértve az élelmiszersegélyre, a humanitárius segítségnyújtásra és a nem kormányzati szervezetek részfinanszírozására szánt 5,2 milliárd eurós költségvetést. Mivel véleményem szerint ez a jelentés nem szolgáltat megfelelő alapot mindezeknek a problémáknak a megoldására, ellene szavaztam.
írásban. - Az időszerű, megfelelően célzott és hatékony erőforrásokkal biztosított humanitárius segítségnyújtási projektek határozott támogatójaként a humanitárius segítségnyújtásról szóló jelentés mellett adtam le voksomat.
Mindemellett komoly kifogásaim vannak több, használt megfogalmazást illetően. Nem szerencsés, hogy utalásokat tartalmaz az ún. reformszerződésre, a felélesztett EU-alkotmányra, amelynek alapvetően ellene vagyok. Elképzelhetetlen, hogy a humanitárius segítségnyújtás valamennyi politikai megfontolástól mentes legyen, maga a jelentés nagyon is politikai dokumentum, amely előtérbe helyezi az EU mentrendjét.
Mindenesetre a prioritások, a segítségnyújtás léptéke és az ellenséges politikai rendszerek karmainak elkerülésével eljuttatott segély, mind politikai kérdés. Az EU katonai ügyekben való részvételét ellenző sok más kifogástól eltekintve, ez eltérít a humanitárius segítségnyújtásra irányuló egyértelmű fókusztól. Az EU nem egyedüli humanitárius szereplő. Arra kellene koncentrálnia, hogy nemzeteink humanitárius erőfeszítéseihez az erőfeszítések adott területeken történő jobb összehangolásával adjon értéket, biztosítva erőforrásainak megfelelő ellenőrzését, valamint azok hatásainak értékelését.
(DE) Elnök úr, ezt a talajvédelmi keretirányelvet komoly hibának tartom, amely veszélyezteti az európai mezőgazdaság és az európai élelmiszerellátás versenyképességét. Ennek az irányelvnek a támogatói valójában milyen képpel rendelkeznek gazdálkodóinkról? Hadd mondjam el Önöknek: úgy vélik, hogy egy terjedelmes és bürokratikus irányelvre van szükségünk, hogy 420 millió hektárnyi mezőgazdasági területről kell térképet készítenünk, szörnyű pénzbírságokkal kell fenyegetnünk, és végül kiemelt talajvédelmi területeket kell létrehoznunk, mielőtt a gazdálkodók megfelelően gondoskodnak talajukról.
A következő napirendi pont a pakisztáni helyzetről szóló tanácsi és bizottsági nyilatkozatokkal kapcsolatos vita.
a Tanács hivatalban lévő elnöke. - (PT) Elnök úr, biztos asszony, hölgyeim és uraim, mint tudjuk, az Európai Unió nagy aggodalommal figyelte a közelmúltbeli pakisztáni fejleményeket, különösen a november 3-i szükségállapot kialakulásához, és azt követően fokozott társadalmi nyugtalansághoz és számos őrizetbe vételhez - köztük a legfelsőbb bíróság jelenleg is házi őrizetben lévő elnökének letartóztatásához - vezető eseményeket.
Nincs kétség afelől, hogy ez Pakisztánban komoly visszalépést jelent a jogállamiság szerkezetében és a demokratikus folyamatban, ami - azt mondanám, hogy - lerombolja a pakisztáni nép és általában a nemzetközi közösség abbéli reményét, hogy Pakisztánban megerősödik a demokratikus intézmények legitimitása. Az elnökség ezért adott ki november 6-án egy olyan nyilatkozatot az Unió nevében, amely kifejezésre juttatja a szükségállapot bevezetésével, valamint a pakisztáni alkotmány és az alapvető szabadságok felfüggesztésével kapcsolatos mélységes aggodalmunkat.
November 4-én, két nappal korábban, az iszlámábádi misszió vezetői és Javier Solana főképviselő kifejezték az események alakulása miatti aggodalmukat. Szavainkat, az EU szavait így hozzáadták ahhoz a sok más szóhoz, amely azt ismételte, hogy milyen fontos visszaállítani az alkotmányt, helyreállítani a polgári rendet, garantálni a bírói testület függetlenségét és a tömegkommunikációs eszközök szabadságát, kiszabadítani minden politikai foglyot, újságírót és emberi jogi aktivistát, és megteremteni a 2008 januárjára tervezett törvényhozói választásokhoz szükséges feltételeket.
Nincs kétségünk afelől, hogy bármely nép stabilitása és fejlődése csak teljes demokratikus hitelesség légkörében garantálható. Komolyan aggódunk a számos őrizetbe vételről szóló jelentés, az információ szabadságának bojkottálása, a polgárok alapvető szólásszabadságának elnyomása, és az olyan szakemberek, mint például bírák, ügyvédek, újságírók és emberi jogi aktivisták elleni támadások miatt. Ugyanakkor azonban nyomatékosan kérjük, hogy minden párt a lehető legnagyobb mértékű tartózkodást gyakorolja, és működjön együtt a jelenlegi válság demokratikus és békés megoldására törekedve, ami lehetővé teszi a dolgok szokásos menetéhez való gyors visszatérést.
Bár az Európai Unió elismeri a Pakisztán előtt álló kihívásokat az ország biztonsági helyzetével és a pakisztáni népnek a szélsőségesség és a terrorizmus elleni küzdelemben hozott áldozataival és erőfeszítéseivel kapcsolatban, az Európai Uniónak határozottan az a véleménye, hogy ezeknek a kihívásoknak a megoldása nem járhat a demokratikus folyamat félbeszakadásával.
Nem vallhatunk azonban kudarcot annak a szövetségesnek az elismerésében, amelyre mindig számíthattunk a szélsőségesség és a terrorizmus elleni küzdelemben. Biztosítanunk kell tehát, hogy Pakisztán továbbra is kötelezettséget vállaljon a globális fenyegetés elleni küzdelemre, amelyben a nemzetközi együttműködés elengedhetetlen eszköz.
Végezetül az Unió azt reméli, hogy a jelenlegi bizonytalansági légkör gyors és békés úton rendeződik, és felkéri Musarraf elnököt arra, hogy ajánlja fel katonai egyenruhájának levetését és a vezérkari főnökként betöltött tisztségének feladását.
a Bizottság tagja. - Elnök úr, Pakisztán néhány hónapon belül immár harmadszor szerepel a plenáris ülés napirendjén. Ez azt igazolja, hogy az ország jelenleg rendkívül nehéz átmeneti időszakot él át. Musarraf elnök - azáltal, hogy november 3-án a haderő parancsnokaként szükségállapotról szóló törvényt rendelt el - mélységesen aggasztó jelet küldött Európának és a tágabb értelemben vett világnak, és kárt okozott a pakisztáni demokratizálódás folyamatában.
A szükségállapot elrendelése előtt tanúi voltunk néhány olyan biztató fejleménynek, amelyek egy átfogóbb politikai folyamat és erősebb demokratikus szervezetek reményét keltetették, de ez sajnos megkérdőjeleződött, és ma az a kérdés merül fel bennünk, hogy megfordítható-e még ez a helyzet, vagy nincs-e már túl késő ahhoz, hogy a parlamenti választások előtt helyreállítsuk a bizalmat és a feltételeket.
Musarraf elnök november 3. éjszakáján közvetített televíziós beszédében azt mondta, hogy a terrorista támadások észrevehető befolyása és hatásai következtében a nemzetet érő fenyegetések miatt felfüggeszti az alkotmányt. Kétségtelen, hogy Pakisztánt jelenleg nagyon komoly vallási szélsőségesség és erőszak fenyegeti, ahogyan azt az Északnyugati Határtartományban történt közelmúltbeli események és Bhutto konvoját október 18-án Karacsiban ért támadás egyértelműen bebizonyította. Most azonban annak vagyunk tanúi, hogy ügyvédek, újságírók, politikai pártaktivisták és emberi jogi aktivisták ezreit tartóztatják le, beleértve olyan megkülönböztetett személyeket, mint Aszma Dzsahangirt, a pakisztáni Emberi Jogi Bizottság elnökét, vagy Étzaz Ákszánt, a legfelsőbb bíróság ügyvédi kamarájának (Supreme Court Bar Association) elnökét.
Ők olyan emberek, akik kiállnak egy nyitott és toleráns Pakisztánért. Nem terroristák és nem helyes fogva tartani őket. Haladéktalanul szabadon kellene bocsátani őket. A pakisztáni bírói testület elleni drasztikus fellépést különösen súlyosnak tartom. A jogállamiság minden demokratikus folyamat központi eleme, a demokratikus rendszer működése pedig nem tartható fenn független bírói testület nélkül.
Az elnökség nyilatkozata - amelyet elnökünk is említett az előbb az EU nevében - ezért igen egyértelmű, és álláspontunk továbbra sem változik. Múlt vasárnap Musarraf elnök egy sajtótájékoztatón bejelentette, hogy reményei szerint Pakisztánban 2008. január 9-ig sor kerülhet a parlamenti választásokra. Ez jó irányba terelő lépés lenne, de számtalan probléma áll még fenn. Mikor számíthatunk a szükségállapot megszüntetésére? Hogyan kerülhet sor szabad és tisztességes választásokra, ha a nyomtatott sajtót és az elektronikus médiát cenzúrázzák, a többi polgári jogot és szabadságjogot felfüggesztik, és a bírói testület függetlenségét aláássák? A pártok hogyan tudnak kampányolni, ha a gyülekezési szabadság korlátozott, és a pártvezetőket - például Benazir Bhuttót - házi őrizetben tartják? Ezek a kérdések egyáltalán nem tisztázottak ebben a szakaszban.
A bizonytalanság felszámolása végett alapvető fontosságú, hogy a lehető legrövidebb határidőn belül bejelentsék a választások konkrét napját, valamint a szükségállapot megszüntetésének pontos határidejét. Ahhoz, hogy egyáltalán esély legyen demokratikus és átlátható választásokra, elengedhetetlen lesz a politikai jogok és alapvető szabadságjogok korlátozásainak feloldása. A dolgok jelenlegi állása szerint úgy tűnik, hogy nem lesz lehetséges választási megfigyelő misszió delegálása. Az EU demokratikus választások megtartásához biztosított választási segítségnyújtásáról és megfigyeléséről szóló bizottsági közleményben megállapított bizonyos minimumfeltételek nem teljesülnek.
Ha azonban a szükségállapotról szóló jogszabályt kellően gyorsan feloldják és a feltételek rövid időn belül jelentősen javulnak, még felülvizsgálhatom a helyzetet. Mindenesetre megtettem a szükséges előkészületeket az EU részéről egy esetleges választási megfigyelő misszió pakisztáni delegálásához, arra az esetre, ha a dogok gyorsan javulnának. De mint mondtam, komoly aggodalmaim vannak azt illetően, hogy erre sor kerülhet.
Felszólítottak arra, hogy függesszük fel vagy vizsgáljuk felül a Pakisztánba irányuló segítségnyújtásunkat, néhány EU-tagállam e tekintetben már lépéseket tett vagy bizonyos fellépést vesz fontolóra. Szeretném emlékeztetni Önöket arra, hogy az Európai Bizottság Pakisztánnak nyújtott támogatása olyan kulcsfontosságú kérdésekre koncentrál, mint a szegénység visszaszorítása és az oktatás, többek között a Pakisztán leghátrányosabb helyzetű tartományaiként számon tartott Északnyugati Határtartományban és Beludzsisztánban.
Ezért úgy gondolom, hogy fontolóra kell vennünk, hogyan tudunk a legsikeresebben eljárni, de e segítségnyújtás jellegéből adódóan véleményem szerint nagyon körültekintően kell ezt mérlegelnünk.
a PPE-DE képviselőcsoport nevében. - (ES) Elnök úr, az az igazság, hogy a helyzet nagyon aggasztó: az alkotmányos garanciák felfüggesztése, a szükségállapot, a civil társadalom számos tagjának, például ügyvédeknek, többek között a legfelsőbb bíróság ügyvédi kamarája (Supreme Court Bar Association) elnökének, Ákszán úrnak, valamint az ellenzékieknek a letartóztatása, Bhutto asszony ellenzéki vezető házi őrizetben tartása. Mit teszünk ebben a helyzetben?
Megtudtuk, hogy az amerikai külügyminisztériumból a külügyminiszter-helyettes, Negroponte úr rövidesen Pakisztánba látogat, és hogy az egyik tagállam, az Egyesült Királyság csatlakozott az ENSZ azon felhívásához, hogy az elnök mondjon le a hadsereg vezetéséről, és tíz napon belül oldja fel a szükségállapotot.
Mit tehetünk mi Európai Unióként? Úgy vélem, hogy első lépésként a lehető legnagyobb körültekintéssel kell eljárnunk. Az a véleményem, hogy a jelenlegi elnökség képviselője nagyon helyesen jegyezte meg, hogy Pakisztán létfontosságú partner a terrorizmus elleni küzdelemben, ráadásul olyan ország, amely rendelkezik nukleáris fegyverekkel.
Ezért megítélésem szerint az Európai Uniónak egyrészt arra kell kérnie a kormányt, hogy amennyire csak lehet - mert nem hagyhatjuk figyelmen kívül azt, hogy Pakisztánban a terrorizmus egy tényező, fontos tényező -, állítsa vissza valahogy a rendet és a stabilitást, illetve az alkotmányos jogokat és szabadságokat, és engedje szabadon a jogellenesen fogva tartott személyeket. Ezenkívül, biztos asszony, arra kérném, hogy rendezze jelentős kapacitásait és erőfeszítéseit annak biztosítása érdekében, hogy sor kerülhessen szabad és tisztességes választások megtartására, és - az Ön felszólalásában említett garanciák alapján - hogy az Európai Unió jelen legyen a régió stabilitása, valamint az adott régió és az Európai Unió közötti valamennyi kapcsolat szempontjából oly nagy jelentőségű pakisztáni folyamatban és figyelemmel kísérhesse azt.
Ezért, biztos asszony, nagyon bízunk az Ön kapacitásaiban, diplomáciai fellépésében, az Ön erőfeszítéseiben, és azt reméljük, hogy valóban sikeres lesz a kimenetelük, ami lehetővé fogja tenni az Európai Unió számára a választási folyamat során való jelenlétet.
a PSE képviselőcsoport nevében. - Elnök úr, szeretném megköszönni a Tanácsnak és a Bizottságnak, de különösen a Tanácsnak a november 8-i kemény nyilatkozatát.
Nem hiszem, hogy bárki is kétségbe vonná, hogy a pakisztáni helyzet nagyon súlyos és rendkívül ingatag. Talán nehéz felfogni, hogy mindaz, ami történt, valójában csak az elmúlt mintegy tíz napban, a szükségállapot kihirdetése óta következett be. Az itt jelenlévő képviselők közül többen néhány hónappal ezelőtt találkoztak Musarraf ezredessel Brüsszelben, majd később Iszlámábádban, és több garanciát kaptunk. Nagyon eltökélt volt, abban, hogy az alkotmányt fogja követni, továbbá, hogy szabad és tisztességes választásokra kerül majd sor. Örömmel üdvözlöm bejelentését, miszerint január 9-én sor kerülhet választásokra, de osztozom a biztos asszony félelmében és a következőt kérdezem: a történtek és a jelenlegi szükségállapotra vonatkozó intézkedések - bizonyos televíziós csatornák és egyéb emberi jogok felfüggesztése - fényében van-e lehetőség szabad és tisztességes választásokra kevesebb mint nyolc hét múlva?
Miközben a biztos asszonyra hivatkozom, a figyelmét is szeretném felhívni a szóban forgó állásfoglalás 14. pontjára, amelyben felszólítjuk a Bizottságot, hogy vegye fontolóra a Pakisztánnak az oktatás, a szegénység csökkentése, az egészségügy és segélyszolgálatok munkája érdekében nyújtott támogatás növelését, ugyanakkor a fennálló körülmények mellett a finanszírozási forrásokat inkább szekuláris nem kormányzati szervezeteken keresztül irányítsa, mint közvetlenül a kormány felé.
Pakisztán népével nincs vitás kérdésünk. Elismerjük, hogy Pakisztán a Nyugat kulcsfontosságú szövetségese, ahogyan azt Salafranca Sánchez-Neyra úr mondta. Elismerjük, hogy fontos szerepet játszottak számos területen, és azt hogy a terrorizmus áldozataivá is váltak. Ugyanakkor nem gondolom, tisztelt képviselőtársaim, hogy ez azt jelenti: félre kell állnunk és nem kell tudomást vennünk a jelenlegi eseményekről. Képviselőcsoportom azt is szerette volna, ha a lehetséges szankciókra vonatkozóan bekerül egy bekezdés, amely felkéri a Tanácsot ....
Azt gondoltam, hogy olyan tisztán beszélek angolul, hogy tökéletesen megértik, de természetesen lassabban fogok beszélni.
Arra is felkérem a Tanácsot, hogy vegyen fontolóra célirányos szankciókat, amit a szocialista képviselőcsoport szeretett volna, de amihez egyáltalán nem kapott támogatást: esetleg utazási tilalmakat, kintlévőségek befagyasztását. De reméljük, hogy minderre nem lesz szükség, hogy Pakisztán még mindig vissza tud térni a szakadék széléről, a szükségállapotot vissza lehet vonni, és hogy Musarraf ezredes távozik haderő-parancsnoki tisztségéből. Elnök úr, elnézést kérek a túl gyors beszédemért.
A Tanács stratégiája az éghajlatváltozásról szóló, Balin tartandó konferenciával kapcsolatban (COP 13 és COP/MOP 3) (vita)
a Guido Sacconi által a Tanács éghajlatváltozással foglalkozó ideiglenes bizottsága részéről feltett szóbeli kérdés - B6-0379/2007) az éghajlatváltozásról szóló, Balin tartandó konferenciával kapcsolatos tanácsi stratégiára vonatkozóan (COP 13 és COP/MOP 3), és
a Guido Sacconi által a Tanács éghajlatváltozással foglalkozó ideiglenes bizottsága részéről feltett szóbeli kérdés - B6-0380/2007) az éghajlatváltozásról szóló, Balin tartandó konferenciával kapcsolatos tanácsi stratégiára vonatkozóan (COP 13 és COP/MOP 3).
szerző. - (IT) Elnök úr, miniszter úr, biztos úr, hölgyeim és uraim, biztos vagyok abban, hogy nem kell emlékeztetnem Önöket a felek Balin tartandó, közeli konferenciájának jelentőségére, amelyre tekintettel további információkat kértünk az Önök stratégiájáról, az Önök által követni kívánt irányvonalról.
Európai Unióként független módon kötelezettséget vállalunk egy rendkívüli erőfeszítésre, ha ezt megfogalmazhatom így, még akkor is, ha tudjuk, hogy ez nem a végső megoldást képviseli. Közös célunk, hogy a globális felmelegedést az iparosodás előtti idők szintjéhez képest két fokon belül tartsuk; teljes mértékben tisztában vagyunk azzal, hogy ez egy magas kockázatot jelentő küszöbérték, és hogy a világ egyes részeinek, Európa egyes részeinek a terveknek megfelelően alkalmazkodási politikáról kell rendelkezniük. Ha azonban valóban követni akarjuk ezt a nehéz célkitűzést, tudjuk, hogy egy új nemzetközi szerződés kifejezetten kulcsfontosságú.
Mint tudjuk, az Európai Uniót terhelő felelősség korlátozott (az üvegházhatású gázok globális kibocsátásának 14%-a). A Kyotó óta bekövetkezett változásokat, különösen az ázsiai óriások rendkívüli és robbanásszerű növekedését figyelembe vevő új nemzetközi szerződés: Bali valójában kulcsfontosságú lépés ebbe az irányba, és jóllehet, nem az a hely lesz, ahol megállapodás születik, de a tárgyalások megkezdésének helyszíne lesz, és ezért nagyon fontos lesz, hogy Bali egyértelmű tárgyalási felhatalmazással, pontos határidőkkel álljon elő a 2009-ig történő szerződéskötés érdekében.
Az elmúlt hónapok során a világ politikai, gazdasági és kulturális szempontból megváltozott; az IPCC-jelentésektől, amelyeknek végleges összefoglalóját e hét végén Valenciában teszik közzé, a Nobel-díj Al Gore-nak és az IPCC tudósainak történő odaítéléséig. Az elmúlt hónapok során rengeteg változás történt, és ezért optimisták lehetünk, bár kritikusan és éberen.
Szeretném tehát összefoglalni az általunk kidolgozott állásfoglalás lényegét, amelyet e Ház holnap bizonyára nagy többséggel elfogad; ez egy felajánlás, a tárgyaló feleknek tett felajánlás annak érdekében, hogy segítséget nyújtsunk nekik ahhoz, hogy határozottabb irányvonalat kövessenek e tárgyalások megkezdésekor. Szeretnék köszönetet mondani Hassi asszonynak, akinek a többi előadóval együtt sikerült összefoglalást készítenie és megakadályoznia, hogy ez az egész ügy túldíszített karácsonyfává váljon. A hangsúly kifejezetten a szóban forgó tárgyalásokon van, és így terjesztjük Önök elé.
szerző. - (FI) Elnök úr, szeretném köszönetemet kifejezni a képviselőcsoportok árnyék-előadói által az állásfoglalással kapcsolatos tárgyalások során tanúsított kiváló együttműködésért. Az éghajlatváltozás napjainkban is zajlik, és az előrejelzettnél gyorsabb ütemben. Ennek drámai jele volt, hogy tavaly nyáron a Jeges-tengerben egymillió négyzetméternyi jég olvadt el; ez megfelel Finnország, Svédország és Norvégia együttesen vett területének. A tudósoknak az éghajlatváltozás előrehaladásáról és a kibocsátások csökkentésének szükségességéről küldött üzenete az eddigieknél jóval nyugtalanítóbb. Ez az éghajlatváltozással foglalkozó kormányközi munkacsoport e heti valenciai ülésével kapcsolatos előzetes tájékoztatásban is tükröződik.
Fontos, hogy ne maradjon szakadék a Kyotói Jegyzőkönyv és a következő éghajlatváltozási megállapodás között. A 2012 utáni szerződésnek ezért legkésőbb 2009-ig el kell készülnie. Balin az EU-nak minden tőle telhetőt meg kell tennie ahhoz, hogy tárgyalási felhatalmazást szerezzen annak lehetővé tételéhez, hogy a globális felmelegedés két fok alatt maradjon. Az EU által betöltött vezető szerep kulcsfontosságú ehhez. Utat mutatunk a saját kibocsátásaink csökkentését célzó intézkedéseinkkel, de a nemzetközi tárgyalások összehangolásával is. Elengedhetetlen, hogy valamennyi iparosodott ország - köztük az Amerikai Egyesült Államok is - bekapcsolódjon, bár ez nem lesz elég az éghajlat megmentéséhez. Pontosan ugyanolyan fontos a nagy fejlődő országokat, például Kínát és Indiát rávenni arra, hogy fogadjanak el határértékeket kibocsátásaik növekedésére vonatkozóan. A nemzetközi diplomácia történetében talán ez a legnagyobb kihívás. Meg kell értenünk, hogy amennyiben Kína, India és más hasonló országok határértékeket fogadnak el kibocsátásaikra, az óriási változást jelent majd gondolkodásmódjukban és tevékenységük módjában. Készen kell állnunk arra, hogy ezt valamivel viszonozzuk nekik. Más szóval: pénzügyi támogatást is kell nyújtanunk, hogy ezekben az országokban is megvalósulhasson a tiszta, éghajlatbarát technológiával kapcsolatos áttörés.
Szeretnék mindenkit emlékeztetni arra, hogy Nicholas Stern becslése szerint az éghajlat védelméhez évente a globális GDP 1%-ára lesz szükség. A II. világháborút követően az Egyesült Államok GDP-jének 2%-át biztosította a Marshall-terv szerinti segély formájában. A háború után fontos volt az újjáépítés megindítása, de még mindig fontosabb, hogy megakadályozható legyen az éghajlatváltozás miatti hasonló katasztrófa. Ezért az éghajlat védelmének megfizetésére is fel kell készülnünk. BRK
a Tanács hivatalban lévő elnöke. - (PT) Elnök úr, biztos úr, hölgyeim és uraim, közeledik az idő, amikor Bali indonéz sziget fogadja az éghajlatváltozási egyezmény részes feleinek 13. konferenciájára érkezett küldötteket, akiket ismételten felkérnek tapasztalatuk és tárgyalási szakértelmük hasznosítására ahhoz, hogy történelmet írjanak.
A Kyotói Jegyzőkönyvnek való megfelelés első időszakának (2008-2012) fényében, az éghajlatváltozással kapcsolatos legutóbbi fejleményekről időközben megjelent nyugtalanító tudományos tájékoztatás rávilágít arra, hogy milyen sürgős közös és hatékony választ adni erre a kihívásra, mivel bolygónk jövője a tét. Ebben az összefüggésben Bali az utolsó lehetőség arra, hogy az éghajlatváltozásra vonatkozó 2012 utáni rendszerrel kapcsolatos globális és átfogó megállapodásra irányuló tárgyalások kezdődhessenek. Tisztában vagyunk ennek a páratlan folyamatnak a nehézségeivel.
Az Európai Unió ugyanazzal a céltudatossággal megy Balira, amely az elmúlt 15 évben vezérlete, amely évek során habozás nélkül és egyértelműen átvettük a nemzetközi közösség vezető szerepét ebben a hatalmas globális kihívásban. A Balin tartandó éghajlatváltozási konferencián az Európai Unió legfőbb célkitűzése magához a folyamathoz fog kapcsolódni, azaz annak biztosításához, hogy globális és átfogó tárgyalási folyamat induljon el.
Szeretném tájékoztatni Önöket arról is, hogy az EU a 2012 utáni hatékony és megfelelő keret létrehozásához elengedhetetlennek tartja a következő szempontokat: először is azt, hogy a problémával kapcsolatban folytatni kell a közös perspektíva kialakítását az egyezmény fő célkitűzésének megvalósítása érdekében; másodszor azt, hogy megállapodásra kell jutni a fejlett országok globális kibocsátás-csökkentéssel kapcsolatos határozottabb kötelezettségvállalásainak elfogadása tekintetében; harmadszor azt, hogy elő kell segíteni, hogy a többi ország igazságos és hatékony új hozzájárulásokat biztosítson, beleértve a gazdasági fejlődéssel összefüggő üvegházhatásúgáz-kibocsátás intenzitásának csökkentésére vonatkozó, új típusú rugalmas kötelezettségvállalások által teremtett ösztönzőket is; negyedszer azt, hogy bővíteni kell a szén-dioxid-kibocsátás piacát, különösen innovatív és rugalmas mechanizmusok megerősítésével; ötödször azt, hogy meg kell erősíteni az együttműködést a kutatás, a fejlesztés, az ismeretterjesztés, a technológiai szektoron belüli előrejelzés és átláthatóság területén; végül pedig azt, hogy fokozni kell az alkalmazkodási erőfeszítéseket, különösen a kockázatkezelési eszközök, a finanszírozás és a technológia vonatkozásában.
Elnök úr, hölgyeim és uraim, a számok önmagukért beszélnek. Kyotóban az élvonalban voltunk a tőlünk elvárt kötelezettségvállalásoknál többet vállalva, ma pedig az EU és tagállamai egyértelműen nagyratörő célkitűzéseket határoztak meg, amelyek megint az éghajlatváltozás elleni küzdelem élvonalába helyeznek bennünket. Amint azt az Európai Tanács hivatalban lévő elnöke hangsúlyozta New Yorkban, az éghajlatváltozás immár tagadhatatlanul az emberiség előtt álló legnagyobb kihívások egyike, és az elmélet birodalmából kilépve az egész világ lakossága számára tényleges és széles körben elterjedt problémává vált.
Ez egy olyan globális kihívás, amely globális választ tesz szükségessé, amelynek hatékonysága a nemzetközi közösség közös fellépésétől függ. Ezért ragaszkodunk ahhoz, hogy minden erőfeszítést meg kell tenni a globális és átfogó megállapodás megtárgyalása érdekében, mint mondtam, az ENSZ éghajlatváltozásról szóló keretegyezménye értelmében, amely az e területen megteendő valamennyi intézkedés és kezdeményezés központi és elengedhetetlen referenciakeretét jelenti, és továbbra is azt kell jelentenie.
Itt az ideje tehát annak, hogy más államok is felvállalják kötelezettségeiket, és tényleges és arányos szerepet játsszanak az éghajlatváltozás elleni globális küzdelemben. Az Európáról és a globalizációról szóló, közelmúltbeli lisszaboni nem hivatalos csúcstalálkozón az állam- és kormányfők között folytatott vita által ösztönözve, amely egyértelműen rámutatott arra, hogy az éghajlatváltozás az EU prioritási területe, valamint a Környezetvédelmi Bizottságnak a COP 23 készítéséről szóló, október 30-i következtetései által is ösztönözve, azzal a kötelezettségvállalással megyünk Balira, hogy tevékenyen hozzájáruljunk egy olyan eredmény eléréséhez, amely az éghajlatra vonatkozó rendszer jövőjét illetően konkrét, érzékelhető előrelépésben nyilvánul meg. Bali nem egy utazás végét, hanem inkább a kezdetét, az elmúlt években oly sokat emlegetett "menetrendet” jelenti. Összetett és nehéz kihívást jelent, de olyan kihívást, amely teljesíthető és elkerülhetetlen. Az EU a maga részéről felkészült ennek a kihívásnak az irányítására, mivel ez az, amit népeink akarnak.
a Bizottság tagja. - (EL) Elnök úr, köszönöm a lehetőséget arra, hogy véleményt cserélhettünk az ENSZ december 3-án kezdődő Balin tartandó konferenciáján képviselendő uniós álláspontról.
A Bizottság és az Európai Parlament döntő hozzájárulást tett az éghajlatváltozásra vonatkozó ambiciózus európai politika elfogadása irányába. Nemzetközi téren vezető szerepet és konstruktív álláspontot vállalt a fejlett és a fejlődő országok közötti legfőbb partnereinkkel szemben. Várom, hogy folytatódjon ez a szoros és eredményes együttműködés Balin, ahol a Parlamentet jelentős küldöttség fogja képviselni.
Az éghajlatváltozással foglalkozó ideiglenes bizottság által benyújtott kérdés a Balin felmerülő legfontosabb kérdéseinkre vonatkozik.
Az egyik ilyen kérdés az, hogy legfőbb partnereinknek hogyan biztosíthatunk támogatást a tárgyalások megkezdéséhez, amelyek célja a globális felmelegedés 2°C-ra korlátozását célzó nemzetközi megállapodás megkötése.
A Balin tartandó konferencia kétségkívül mérföldkövet jelent majd az éghajlatváltozás elleni küzdelemre irányuló nemzetközi törekvésekben. Bali lesz az első gyakorlati tesztje a nemzetközi közösség azon szándékának, hogy a politikai nyilatkozatokat cselekvéssé alakítsa át.
Számos biztató jel van. Az éghajlatváltozás immár elsőszámú nemzetközi politikai prioritás, világszerte az állam- és kormányfők közvetlen érdeklődésére számot tartó kérdés. Egy hónappal ezelőtt az ENSZ főtitkára, Ban Ki-Moon által összehívott első ilyen értekezlet rendkívül határozott üzenetet küldött New Yorkban: az éghajlatváltozást világszerte minden vezető olyan kérdésként ismeri el, amely a nemzetközi közösség részéről halaszthatatlan és határozott fellépést igényel.
A Bogorban tartott közelmúltbeli értekezlet azt is megerősítette, hogy az egyre növekvő számú országok körében létezik egy közös álláspont, miszerint Balin megállapodásra kell jutni a 2012 utáni időszakra vonatkozó éghajlatváltozási megállapodás megkötésére irányuló hivatalos tárgyalások megkezdéséről.
Az eddigi viták arra is rámutattak, hogy a 2012 utáni időszakra szóló megállapodásba beépítendő főbb pontokra vonatkozó álláspontok közeledtek. Természetesen egyesek inkább kategóriákat (csökkentés, alkalmazkodás, technológia, finanszírozás) szeretnének, mint megállapítani a megállapodás főbb pontjait Balin, ami az EU által képviselt álláspont.
Igaz azonban, hogy az EU-nak számottevő mértékben sikerült megállapítania a menetrendet a Balin tartandó konferenciához. A 2007. márciusi Európai Tanács ülésén a Bizottság kapcsolódó indítványa alapján elfogadott, éghajlattal és energiaüggyel kapcsolatos uniós stratégia döntő hatással volt a Balin tartandó konferencia célkitűzéseire és ambícióinak szintjére, valamint a 2012 utáni éghajlatváltozási megállapodás felépítésére.
Az EU stratégiája többoldalú és kétoldalú vitasorozat alapját képezte. E hónap végén az EU prioritási kérdésként vitatja meg az éghajlatváltozás kérdését az EU-Kína és az EU-India csúcskonferencián. A fejlett országokbeli partnereinknek - minden esetben tudományos adatok alapján eljárva - választ kell adniuk és együtt kell működniük az EU által kitűzött célokkal kapcsolatban.
A fejlett országoknak továbbra is vezető szerepet kell betölteniük a kibocsátások abszolút értelemben vett csökkentését célzó ambiciózus kötelezettségvállalásokkal. Az üvegházhatású gázok kibocsátásának korlátozására megvannak a gazdasági és technológiai eszközeink. Ha a többi fejlett országgal együtt nem tesszük meg az első lépéseket, hogyan várhatjuk el, hogy a gyorsan fejlődő, feltörekvő gazdaságok lépjenek fel, különösen az elvárt szinten?
a Raimon Obiols i Germà és Charles Tannock által a Külügyi Bizottság részéről előterjesztett jelentés az európai szomszédságpolitika megerősítéséről,; és
előadó. - (ES) Ennek a jelentésnek a társelőadói szerepét kollégánktól, Beglitis úrtól örököltem, aki jelenleg a görög parlament képviselője, jómagam pedig némi izgalommal vállaltam ezt, most azonban azt kell mondanom, hogy nagyon elégedett vagyok az elért eredménnyel. Először is a társelőadómmal, Tannock úrral való jó munkakapcsolat miatt, és azért is, mert lehetőségem volt arra, hogy egy rendkívüli szakértelemmel rendelkező asszisztensekből és tisztviselőkből álló csoporttal dolgozhassak, és végül azért, mert a jelentés megszövegezése során magas szintű konszenzus jött létre.
Lehetséges volt a módosítások többségének elfogadása is, amelyek benyújtása hasonlóképpen, egyetértés szellemében történt, és úgy érzem, hogy a végeredmény kielégítő lett.
A jelentés támogatja az európai szomszédságpolitika értékeléséről és jövőbeli fejlődéséről szóló, 2006. decemberi bizottsági dokumentumot, és az elért konszenzusra tekintettel, pillanatnyilag azt mondhatjuk, hogy a Parlament és a Bizottság ugyanazt a látásmódot osztja, azt az elgondolást, hogy az európai kontinens és a mediterrán térség egymástól kölcsönösen függő realitások, amelyeket nem lehet elszigetelten tekinteni, valamint azt, hogy az európai szomszédságpolitika új csatornákat kínál a közös kihívásokkal és problémákkal szembesülő társadalmak közötti kapcsolatokhoz és együttműködéshez, továbbá kiemelkedő lehetőségeket a közös haladáshoz.
A jelentés számos olyan szempontot vonultat fel, amelyek az európai szomszédságpolitikát a lehető legerősebbé és a lehető legambiciózusabbá tehetik. Gyorsan felsorolok ezek közül ötöt.
Először is egy széles körű politikai terv elve a differenciálás keretében, a differenciálás elve, annak érdekében, hogy az európai szomszédságpolitikát ne egységesített, gépies rutinnak tekintsük, hanem annak az eszköznek, amelynek segítségével az Európai Unió megszervezheti a szomszédaival fenntartott kapcsolatait, miközben elég rugalmas ahhoz, hogy sikeresen reagáljon különböző helyzetekre.
Másodszor, a keleti és a déli országok közötti egyensúly gondolata. Az egyiket nem részesíthetjük előnyben a másikkal szemben, hanem mindig teljes mértékben kiegyenlített megközelítéssel kell rendelkeznünk.
Harmadszor, a szomszédságpolitika igénybevételével az euro-mediterrán politika szerkezetének megerősítésére vonatkozó elképzelés; ez az a szempont, amellyel a leginkább foglalkoztam ebben a jelentésben. Ez nem a politikák egymás fölé helyezését jelenti, túlságosan kifinomult, túlbonyolított keret létrehozásával, hanem szinergiák annak érdekében történő kialakítását jelenti, hogy az európai szomszédságpolitika a partnerségi politika vagy az euro-mediterrán társulás általános szerkezetének megerősítését jelenthesse.
Negyedszer, az együttműködéstől az integráció irányába tett lépés minden olyan területen, ahol ez lehetséges. Ez azt jelentené, hogy az elkövetkezendő években az arra felkészült ágazatok politikai területeket osztanának meg közeledések és szinergiák kialakításának elősegítése érdekében, olyan területeken, mint az energiaipar, a közlekedési hálózatok, a kultúrák közötti párbeszéd, a környezet vagy az oktatás.
Végül pedig nemcsak a kormányzati politika vagy a parlamentáris intézmények részvétele, hanem amennyiben lehetséges, az elkötelezett civil társadalmakon belüli sok más aktív ágazat részvétele, minél több, annál jobb.
Ennek érdekében az európai szomszédságpolitikának a kommunikáció és az átláthatóság alapvető kérdését is kezelnie kell. Azt mondanám, hogy Európának a szomszédaival kapcsolatos átfogó politika történetével kell foglalkoznia.
Végezetül szeretném megjegyezni, hogy - Sarkozy úr Mediterrán Unióra irányuló javaslatával - jelenleg Európa az átláthatóság, a történelem első kihívásával áll szemben. Tegnap hallottuk a francia elnök beszédét, és úgy vélem, hogy néhány igen pozitív árnyalatot mutatott be, amennyiben megjegyezte, hogy a Mediterrán Unióra irányuló javaslatból senkit sem zár ki, másodszor pedig, hogy azt hozzá kell tenni az euro-mediterrán politika vívmányaihoz, harmadszor pedig, hogy meg kell próbálnia túllépni azon.
Nagyon is egyet tudtam érteni az európai szomszédságpolitika általános politikai és intézményi keretének egyszerűsítésére irányuló törekvés gondolatával, különösen a mediterrán térség vonatkozásában.
előadó. - Elnök asszony, én is szeretnék köszönetet mondani Beglitis úrnak, aki jelenleg a görög parlamentben képviselő, továbbá utódjának, Obiols i Germà úrnak ebben a kulcsfontosságú jelentésben társelőadóként tanúsított kiemelkedő pártközi együttműködéséért és a végső konszenzusért.
Magától értetődő, hogy mindenkinek jó szomszédokra van szüksége. Egy bizonytalan és állandóan változó világban az EU-nak biztonságon, stabilitáson és minden fél számára kölcsönös előnyökön alapuló, jó és fokozottabb kapcsolatokat kell fenntartania a határszélein található országokkal. Eddig ebben a folyamatban az európai szomszédságpolitika (ENP) felbecsülhetetlen értékű eszköznek bizonyult, a jobb kereskedelmi, utazási és politikai együttműködésre törekvő baráti kört létrehozva különösen a terrorizmus és az emberkereskedelem ellen. Ám a legjelentősebbek természetesen a közös értékek, különösen a demokrácia, a jogállamiság, és kiemelkedő prioritásunkként az emberi jogok megszilárdítása.
Azt kell mondanom a Bizottságnak, hogy az európai szomszédságpolitika kidolgozását kissé elkapkodták. Egyesek azzal érvelnek, hogy a valamennyi déli euro-mediterrán és kelet-európai országra, illetve a dél-Kaukázus-vidéki szomszédos országokra alkalmazandó általános megállapodás nem lehet hosszú ideig tartható külpolitikai elgondolás az Európai Unió részéről. Mindemellett a jelentésünk teljes mértékben elfogadja, hogy az előrelátható jövőben ez az egységes politika továbbra is fennmarad, és a Parlament a jelenlegi formájában kötelezi el magát iránta.
Moldova azonban nem ugyanaz, mint Marokkó. A déli térség országai nem európaiak, és ennélfogva nincsenek EU-tagságra vonatkozó kilátásaik. Azonban keleten, amellyel a jelentésben én foglalkoztam, véleményem szerint legalább két olyan ország van - Ukrajna és Moldova -, amely a Maastrichti Szerződés 49. cikke értelmében csatlakozhat, mivel kétségbevonhatatlanul európai jellegű országok.
A vízumkönnyítés, a visszafogadás és Ukrajna - remélhetőleg jövőre megtörténő - WTO-csatlakozása, az átfogó uniós szabadkereskedelmi megállapodás témaköre kétségkívül mind jól halad például Ukrajnával, és remélem, hogy ezeket Moldovára és esetlegesen más dél-kaukázusi országokra is kiterjesztjük, ha itt az ideje.
Véleményem szerint az ENP végső célja a vízummentes utazás kell legyen.
Az ENP általában segíteni fogja ezeknek az országoknak azt a törekvését, hogy határozottan horgonyt vessenek az EU intézményein belül. Moldova esetében az ENP jelentős fellendítő erőnek bizonyulhat a transznyisztriai rögzült konfliktusok megoldásában. Az ENP körébe tartozó kelet-európai országoknak azonban biztosan értesülniük kell az EU Tanácsától és Bizottságától arról, hogy a tagság végső soron elérhető-e számukra, valamint arról, hogy az ENP nem pusztán késleltető taktika ezen országok tagsági törekvéseinek meghiúsítására.
A jelentés elismeri Belarusz népének szenvedését és az ország demokratikus erőinek hősies kiállását. Készen kell állnunk arra, hogy - ahogyan és amikor Lukasenko rendszere megdől - Belaruszt visszafogadjuk az ENP-be és számára is európai perspektívát biztosítsunk.
A jelentés az Európai Parlament és az ENP kelet-európai országai számára - átmenetileg EURO-NEST-ként aposztrofált - közös parlamenti közgyűlés kialakítását javasolja. Hasonló struktúrák sikerére épít, például a már létrejött és működő, és alapvetően az ENP parlamenti együttműködésének déli dimenzióját jelentő Euro-Mediterrán Parlamenti Közgyűlés, valamint a barcelonai folyamat és a még híresebb AKCS Közgyűlés sikerére. Én személy szerint meg vagyok győződve arról, hogy az EURO-NEST az ENP keleti országaiban meg fogja szilárdítani a demokratikus intézményeket. Ez felgyorsítaná Belarusz elszigeteltségének megszüntetését és például lehetővé tenné az azeri és örmény parlamenti képviselők számára, hogy megvitassák a Hegyi-Karabahban bármikor robbanásra kész rögzült konfliktust, amely megint háború kitörésével fenyeget, mivel adott az azeri kormány kincstárába áramló olajdollárok mennyisége és a vízválasztó mindkét részén a retorika.
Az EU túlságosan függővé vált az orosz energiaforrásoktól is, így mindannyian egyetértünk abban, hogy alternatív erőforrásokat kell kifejlesztenünk. Amikor jelentésünk átment a külügyi bizottságon, ezért javasolta azt az elgondolást, hogy egy napon Kazahsztán esetleg bekerülhet az ENP keretébe. Most azonban attól tartok, azt kell mondanom, hogy ezt a főbb képviselőcsoportok sajnálatos módon nem támogatják, tehát a holnapi szavazáskor akár ki is kerülhet a jelentésből. E folyamat révén elérhetővé váltak volna számunkra Kazahsztán hatalmas természeti erőforrásai, miközben az EU segítséget nyújthatott volna a további reformokhoz ebben a - földrajzi értelemben - hatalmas, évszázados hagyományokkal rendelkező, stratégiai jelentőségű országban. Ha Kazahsztán egy napon mégis Oroszországhoz vagy Kínához kerül közelebb, ami bizonyára az említett két hatalom szándéka, sajnálni fogjuk azt a napot, amikor olyan elhamarkodott döntést hoztunk, hogy Kazahsztánt karnyújtási távolságban tartjuk.
a Tanács hivatalban lévő elnöke. - (PT) Elnök úr, biztos asszony, különösen méltányolom, hogy annyi időt, munkát, erőfeszítést és lelkesedést szenteltek az európai szomszédságpolitika fejlesztésének és végrehajtásának. Elismerem mindezt a kötelezettségvállalást, munkát és erőfeszítést, és megdicsérem Önöket ezért.
Hölgyeim és uraim, az európai szomszédságpolitika, amelyre egyszerűen ENP-ként fogok Önök előtt hivatkozni, az EU számára lényeges politika.
Az ENP alapvető eleme az Uniónak az azt körülvevő államokkal fenntartott kapcsolatai szerkezetének. A stabilitás, a biztonság, a fejlődés egymással összefüggő folyamatokat jelentenek. Az Unió és a szomszédai közötti kapcsolatokat - keleten és délen egyaránt - meg kell erősíteni ahhoz, hogy az ENP globális, egységes, mindenre kiterjedő, kiegyensúlyozott és következetes politikai keretet biztosítson. Az egyes országok és az egyes társadalmak sajátos természete és egyedisége ellenére léteznek olyan közös érdekek és kihívások, amelyekkel együtt kell szembenéznünk.
Az, hogy erősítjük az ENP-t, először is ennek a politikának az érdemeit bizonyítja. Csak a sikeres politikákat erősítjük meg és mélyítjük el. Ugyanakkor mindannyian elismerjük, hogy folytatnunk kell az ENP megszilárdítását és megerősítését. Amióta az elmúlt év végén a Bizottság előterjesztette a javaslatait, a tagállamok széles körű konszenzust értek el az ENP megerősítésének szükségességével, valamint az ahhoz nélkülözhetetlen intézkedésekkel kapcsolatban. Ebben az összefüggésben szeretnék köszönetet mondani a Tanács nevében a két előadónak, Tannock úrnak és Obiols i Germà úrnak a kiváló és minden részletre kiterjedő jelentésért.
A következő napirendi pont a Tanácshoz intézett kérdések ismertetése (B6-0382/2007).
Néhány politikai személyiség és szakember felvetette egy olyan, tagállamok közötti megállapodás lehetőségét, amely ötvözné az Unió külső határainak felügyeletét egy új "forgóajtó” elven működő bevándorlási politikával, annak érdekében, hogy az Unióban legálisan letelepedett bevándorlók számára lehetővé váljon a származási országaikba való visszatérés - anélkül, hogy attól kellene tartaniuk, hogy az EU-ba való visszatéréskor zárt ajtókat találnak.
A Tanács megvalósíthatónak tartja-e ezt a megközelítést, és lehetséges lenne-e ezt a politikát nyílt, kormányközi együttműködés igénybevételével létrehozni, vagy e cél eléréséhez új intézményi mechanizmusokat kellene létrehozni?
a Tanács hivatalban lévő elnöke. - (PT) Amint azt a tisztelt képviselő úr bizonyára tudja, 2007 májusában a Bizottság a körkörös migrációról, valamint az Európai Unió és harmadik országok közötti mobilitási partnerségekről szóló közleményt terjesztett az Európai Parlament és a Régiók Bizottsága elé. Közleményében a Bizottság a körkörös migrációt közösségi szinten fejlesztendő, hasznos eszköznek tekinti a migrációs hullámok hatékonyabb kezelésének biztosítása érdekében. A migrációval kapcsolatos általános megközelítés kiterjesztéséről és megerősítéséről szóló, 2007. júniusi következtetésekben a Tanács a maga részéről azt hangsúlyozta, hogy a legális migrációs lehetőségek, beleértve a jól irányított körkörös migrációt is, potenciálisan minden érintett partner számára hasznosak lehetnek.
A Tanács úgy véli, hogy ezért valamennyi jól irányított körkörös migrációs lehetőséget a megfelelő partnerekkel szoros együttműködésben kell feltárni, hogy legkésőbb 2007 végén tanácsi következtetések elfogadására kerüljön sor. A 2007. május 16-i bizottsági közleményen alapuló körkörös migrációs lehetőségek vizsgálatának szükségességét az Európai Tanács 2007. júniusi következtetéseiben is megismételték. A Tanács jelenleg a körkörös migráció elősegítését célzó különleges eszközök és intézkedések elfogadásának kérdését vizsgálja, valamint azt, hogy az ilyen intézkedések hogyan hajthatók végre.
(ES) Elnök úr, úgy vélem, hogy a portugál elnökség kellő figyelmet szentel ennek a kérdésnek, véleményem szerint a válasz pontos volt.
Tisztában vagyok azzal, hogy a portugál elnökség a végéhez közeledik, mivel ez a fél év meglehetősen rövid, de nem tudom, hogy Önök úgy vélik-e, hogy lehetséges lesz december 31-ig konkrét javaslatot megfogalmazni, vagy Önök a Bizottságot konkrétabb javaslatok benyújtására fogják-e ösztönözni, különösen az intézményi szempontok tekintetében, illetve azt sem tudom, hogy a ma rendelkezésünkre álló mechanizmusok kielégítőek-e, vagy hogy helyénvaló lenne-e valamilyen intézményt létrehozni az ilyen jellegű körkörös migráció elősegítésére.
a Tanács hivatalban lévő elnöke. - (PT) Elnök úr, szeretném megköszönni a tisztelt képviselő úrnak a kedves szavait. Az elnökségek a nyári szabadságok miatt valójában - nem vagyok biztos abban, hogy szerencsére vagy sajnos - mindig kicsit rövidebbek a második félévben. Tulajdonképpen szeretnénk további jelentős előrelépést tenni e kérdéssel kapcsolatban az év vége előtt, de nyilvánvaló, hogy bizonyos mértékben függünk azoktól a kezdeményezésektől is, amelyeket a Bizottság elő kíván terjeszteni annak lehetővé tételéhez, hogy ezt megtehessük. Ez lenne a szándékunk és a kívánságunk. Jelen pillanatban azonban nem tudom ezt garantálni, de ha lehetséges és lehetőségünk nyílik rá, bizonyára megtesszük.
(ES) Elnök úr, osztom a Tanács elnökségének a bevándorlással kapcsolatos "forgóajtó” elvű politikára vonatkozó nézetét és a kiemelkedő kvalitású bevándorlók vonzását célzó kék kártyákra vonatkozó új ötleteket.
Szeretném azonban megkérdezni a Tanács elnökségétől, hogy meg van-e győződve arról, hogy képesek leszünk visszatartani az Európai Unióba irányuló, évente tapasztalt hatalmas bevándorlási hullámot, tekintettel arra, hogy a világon vannak olyan országok, amelyeknek a fejlettségi szintje igen gyenge és igen alacsony.
(PT) A körkörös migrációval kapcsolatban azt a kérdést szeretném feltenni, hogy nem kellene-e lennie egy különleges mechanizmusnak az ilyen bevándorlás lehetővé tételére, különösen az érintett országokban nyújtott képzés tekintetében. Például az Egyesült Királyságban tartózkodó, Malawiból érkezett orvosokra és ápolókra gondolok.
a Tanács hivatalban lévő elnöke. - (PT) Ezt a körkörös migrációra vonatkozó kérdést megvitattuk, illetve jelenleg is folyik róla a vita, és a Bizottság gyorsan felvetette az európai bevándorlás, különösen az illegális és a legális bevándorlás kérdésével kapcsolatos szélesebb körű vita során, és a bevándorlással kapcsolatos vitában említett mechanizmusok egyike volt. A Bizottság átgondolta a kérdést, és felkérte a Tanácsot is a kérdés átgondolására és megvitatására. Véleményem szerint a körkörös migrációs mechanizmusok önmagukban nem fogják megoldani az e területen és az e vitában felmerülő valamennyi kérdést. Ez egy olyan intézkedés, amely javaslat lehetne, és amely a bevándorláshoz - jelen esetben még a legális bevándorláshoz is - kapcsolódó terhünk enyhítésének és a visszatérő kérdések megoldásának egyik módja lehetne, de bizonyára nem ad megoldást valamennyi érintett problémára. Ez természetesen politikák szélesebb spektrumát tenné szükségessé, amelyről, mint tudják, a Tanács tulajdonképpen megbeszéléseket folytat a Bizottság javaslata alapján.
Önök természetesen arról is tudomást fognak szerezni, hogy a portugál elnökség programja a bevándorláshoz - akár az illegális, akár a legális bevándorláshoz - kapcsolódó valamennyi kérdést prioritásként kezeli. Az elnökségünk végét jelző jövő havi, decemberi Tanács ülésén szeretnénk, ha előterjeszthetnénk egy sor következtetést a legális bevándorlás általános kérdésére és az illegális bevándorlás elleni küzdelemre vonatkozóan, ami valódi előrelépést jelez ezen a két területen.
Ami az adott csoportokra irányuló konkrét technikai intézkedéseket illeti, az a gondolkodási folyamat, amely iránt a Tanács kötelezettséget vállal, és kötelezettséget kell vállalnia, nem fejeződött be, és biztos vagyok abban, hogy a tisztelt képviselő úr értékeli, hogy jelen pillanatban nem mondhatom el Önöknek e gondolkodási folyamatnak az eredményeit, különösen az eseti jellegű és nagyon sajátos kérdésekkel kapcsolatban.
A 2007-2013 közötti időszakra vonatkozó, a "Szolidaritás és a migrációs áramlások igazgatása” című keretprogram összefüggésében milyen előrelépés történt a "közös teherviselés" fogalma tekintetében?
Milyen gyakorlati lépéseket tesznek jelenleg a tagállamok annak érdekében, hogy maguk között méltányosan megosszák a menekültüggyel és bevándorlással kapcsolatos felelősséget?
a Tanács hivatalban lévő elnöke. - (PT) 2007 májusában az Európai Parlament és a Tanács három határozatot hagyott jóvá: a 2008-2013 közötti időszakra az Európai Menekültügyi Alap létrehozásáról szóló határozatot, a 2007-2013 közötti időszakra a Külső Határok Alap létrehozásáról szóló határozatot és a 2008-2013 közötti időszakra az Európai Visszatérési Alap létrehozásáról szóló határozatot. 2007 júniusában a Tanács jóváhagyta a 2007-2013-as időszakra a harmadik országok állampolgárainak beilleszkedését segítő európai alap létrehozásáról szóló határozatot is. Ez a négy határozat a "Szolidaritás és a migrációs áramlások igazgatása” című általános program szerves részét képezi.
Az Európai Tanács által megállapított célkitűzésekkel összhangban e program célkitűzése az EU külső határai integrált irányításának bevezetéséből és a közös menekültügyi és bevándorlási politikák végrehajtásából származó pénzügyi teher tekintetében a tagállamok közötti tisztességes felelősség-megosztás.
Az Európai Menekültügyi Alap megfelel az EK-Szerződésnek a menekültek és a lakóhelyüket elhagyni kényszerült személyek befogadásával és befogadásuk következményeinek viselésével kapcsolatban a tagállamokra háruló terhek kiegyensúlyozott elosztásának előmozdítására vonatkozó intézkedések elfogadásáról szóló 63. cikke (2) bekezdésének b) pontjában megállapított kötelezettségeknek.
A Tanács is törekszik a szolidaritás más eszközökkel történő előmozdítására. Az EU déli tengeri határainak megerősítéséről szóló, 2007. szeptember 18-i tanácsi következtetések például arra ösztönözték a tagállamokat, hogy kétoldalú alapon nyújtsanak támogatást a különleges nyomásnak kitett tagállamoknak, leszögezve, hogy az ilyen támogatás visszatérési műveletek, befogadási feltételek, eseti munkatapasztalatok, illetve a menedékkérőkért, a menekültekért, a menedékesekért vagy kíséret nélküli kiskorúakért vállalt önkéntes felelősség szintjén nyújtható.
Átfogó nyilatkozatot hallottunk a közös teherviseléssel kapcsolatos elméleti álláspontról. Ismerjük a jogi eszközöket, de hadd kérdezzem meg nyíltan: Málta, Lampedusa és a Kanári-szigetek esetében hogyan kerülnek ezek alkalmazásra? Úgy érzik Önök, hogy az utóbbi fél évben a Tanács tagjai, beleértve a nyugat-európaiakat is, komolyan vették a veszélyhelyzetben lévő térségekhez fűződő közös teherviselési kötelezettségeiket? Néhány ittlévő kollégánk ismeri, és naponta látja az ottani állapotokat.
Senki nem állítja, hogy Portugália bármiféleképpen is érzéketlen lenne ezzel a problémával szemben, de ténylegesen megvalósítja-e a Tanács a közös teherviselést? Alkalmazzuk-e azt? Kérem őszinte válaszukat.
a Tanács hivatalban lévő elnöke. - (PT) Nagy örömmel válaszolok a tisztelt képviselő úr kérdésére, és nyilvánvalóan a portugál elnökség nevében beszélek az adott kérdéssel kapcsolatos gondolkodásmódjával összhangban. A tisztelt képviselő úr tudja, hogy a migráció és a migrációs hullámok, különösen az Európától délre eső régiókból kiinduló illegális migrációs hullámok új problémát jelentenek, amellyel még néhány évvel ezelőtt nem kellett szembenéznünk.
Ennélfogva nyilvánvalóan reagálnunk kell erre az új és szokatlan jelenségre, és megfelelő intézkedéseket kell hoznunk. Azonban mint mindig, az említett intézkedések, a reakció és az említett eszközök fokozatosan alakulnak ki, mint ahogyan az e probléma jelentőségével és súlyával kapcsolatos tudatosságunk is fokozatosan alakul ki. Ezzel kapcsolatban azt kell mondanom, hogy e kérdésben a portugál elnökség és Portugália mint tagállam számára a kulcsszó a szolidaritás. Mint ahogyan mindannyian megértjük, hogy amikor más kérdések egy vagy két tagállamot érintenek, azokat mindenki számára problémaként kell tekinteni, ugyanígy az illegális migrációval kapcsolatban is a szolidaritás a megfelelő szó, mivel tisztában vagyunk azzal, hogy ezek a jelenségek gyakran különösen az egyes tagállamokat érintik.
A következő napirendi pont a Zbigniew Zaleski által a Nemzetközi Kereskedelmi Bizottság részéről előterjesztett jelentés az Ukrajnával való kereskedelmi és gazdasági kapcsolatokról.
előadó. - (PL) A jelentés felvázolja azt a szerepet, amelyet saját gazdasági tevékenységeinkkel összefüggésben, illetve a más országokkal folytatott kereskedelemben partnerként Ukrajnának szánunk. Ezenkívül ki akartuk hangsúlyozni Ukrajnának a Fekete-tenger régiójában betöltött szerepét, azaz politikai, gazdasági és kulturális jelentőségét is.
Úgy gondolom, a gazdasági tevékenységnek és a fejlődésnek az egy adott országban uralkodó politikai nézetektől függetlenül előre kell haladniuk. A gazdaságnak szabadnak kell lennie, az állami és a jogalkotó hatóságoknak támogatást kell biztosítaniuk, az egyes vállalkozókat és a vállalkozói csoportokat pedig egyaránt gazdasági entitásnak kell tekinteni. A gazdaságnak eszköznek kell lennie a polgárok jó életkörülményeinek biztosításához: ezt a célt az életszínvonal emelésével, a munkakörülmények javításával, színvonalas oktatás és megfelelő, a tulajdonjogokra is figyelmet fordító igazságügyi rendszer által érhetjük el. Nem engedhetjük, hogy a köztulajdon az egyén gyarapodását szolgálja. Az embereket az anyagi természetű és más, személyes gyarapodás érdekében tisztességes munkavégzésre kell ösztönözni és bátorítani.
Ha valakinek nincs saját, megfelelő mintája vagy múltja, érdemes kihasználnia mások, vagy a szomszédok bevált gyakorlatát és tapasztalatait. Ezért fontos, hogy Ukrajnát bevonjuk a közös piacba és elérhetővé tegyük számára az Európai Unióban kifejlesztett know-how-t. Úgy gondolom, a mi gazdasági modellünk megfelelő, még ha messze is áll a tökéletestől, például az élelmiszertermelés és -kereskedelem tekintetében, de folyamatosan törekszünk a fejlődésre. A Bug folyó másik partján élő szomszédainknak a mi beváltnak bizonyuló szabályainkat és módszereinket tudjuk felajánlani.
Mire terjed ki a jelentés? Foglalkozik az iparral, a mezőgazdasággal, az energiaüggyel, a pénzügyekkel, a határőrséggel, a közlekedés infrastruktúrájával, a korrupciótól mentes tevékenységek példáival, a szellemi tulajdonnal, a természeti környezettel, a tudományos együttműködéssel és a szomszédokkal fenntartott kapcsolatokkal. Mindezek a gazdaságnak nevezett egység egy-egy részét képezik. Jól meghatározott előírásaink vannak, amelyek a gazdaság alapjait képezik, és a jelentésben partnereinknek is ajánljuk hasonló szabályozás kidolgozását vagy a mieinkhez való igazodást.
Milyen feltételeket kell Ukrajnának teljesítenie ahhoz, hogy jobb kapcsolatokat tudjon kialkudni az Európai Unióval? Az alapvető kritériumok között, véleményem szerint, elsődleges fontosságú a Kereskedelmi Világszervezethez való csatlakozás és, a csatlakozással egy időben vagy még előtte, a Kirgizisztánhoz kapcsolódó adósságprobléma megoldása. Ez már folyamatban van. Második helyen az Ukrán Parlament csatlakozáshoz való lehető leghamarabbi hozzájárulását említeném. A többi feltétel között említeném a szomszéd országokkal, azaz Oroszországgal és Belarusszal fenntartott jó kapcsolatot, az árfolyam stabilitását, a pénzügyi szolgáltatások minőségét, márkák nemzetközi piacokon való kifejlesztését és a jogszabályi előírások betartását.
Ukrajna, amely már kinyilvánította az Európai Unióhoz való csatlakozási szándékát, nagy, sőt óriási kihívásokkal néz szembe. Konkrétan gazdasági, jogi, pénzügyi és politikai tevékenysége révén kell meggyőznie Európát arról, hogy elég elkötelezett partner ahhoz, hogy az EU előbb-utóbb megfontolás tárgyává tegye, nem lenne-e érdemes Ukrajnát a közös európai egység részévé tenni?
Biztos úr, a megközelítésünk néha talán különbözik, de úgy gondolom, ugyanazon cél elérésére törekszünk, azaz ezzel a fontos keleti szomszédunkkal kialakítandó gyümölcsöző modus vivendi, együttélési mód kialakítására.
Elnök úr, azt hiszem megspóroltam egy kis időt, hisz már este van.
a Bizottság tagja. - Elnök úr, először is hadd gratuláljak az előadónak, Zaleski úrnak ehhez a kitűnő jelentéshez.
Szintén meg szeretném köszönni az előadónak a jelentés szövegezése során tanúsított kiváló együttműködését a Bizottsággal. A jelentés igen időszerű. Felölel minden, az Európai Unió és Ukrajna gazdasági és kereskedelmi kapcsolatában felmerülő problémát.
Hadd térjek ki néhány pontra, amelyeket Ön is megemlített a jelentésben. A szomszédos államokkal kapcsolatos stratégiánkban Ukrajnát értékes, kulcsfontosságú partnerként kezeljük. Egyetértünk a jelentés általános szellemiségével: az ukrán gazdaságot a lehető legnagyobb mértékben fel kell zárkóztatni az Európai Unióhoz egy új, továbbfejlesztett megállapodás alapján, amelynek egy átfogó és részletes szabadkereskedelmi megállapodás lenne a fő tartóoszlopa.
A Bizottság teljes mértékben osztja az Önnek az ukrán jogállamiság megerősítésének szükségességére, illetve Ukrajna WTO-hoz való csatlakozásának fontosságára vonatkozó véleményét. Bízunk abban, hogy Ukrajna még ebben az évben befejezi a WTO-csatlakozási folyamatot: ennek érdekében szorosan együtt fogunk működni az ukrán kormánnyal. Úgy gondoljuk, ha a csatlakozásra vonatkozó okmányokat a WTO tagjai jóváhagyják, a csatlakozás többoldalú folyamata befejeződik.
Ukrajna elsődleges fontosságú ügyévé tette a WTO-hoz való csatlakozást: minden meggyőződésünk szerint keresztül fogja vinni a belső megerősítési folyamatot a tagság intézményesítésének érdekében. Az Európai Uniónak nem áll érdekében a szabadkereskedelmi megállapodásra vonatkozó tárgyalások további késleltetése: kész ezeket megkezdeni, amint a csatlakozási csomagot a WTO tagjai jóváhagyták. A jövőbeni szabadkereskedelmi megállapodást illetőleg teljesen egyetértünk, hogy annak átfogónak és részletekre kiterjedőnek kell lennie, hangsúlyt fektetve a szabályozás összehangolására.
A szomszédos országokkal fenntartott gazdasági kapcsolatokat illetően a jelentés egy háromoldalú párbeszédet javasol az Európai Unió, Oroszország és Ukrajna között. Nagyon körültekintőnek kell lennünk, hogy ne bocsátkozzunk ismétlésekbe a más fórumokon már tárgyalt kérdéseket illetőleg. Továbbá felmerül a kérdés, hogy az Európai Unió nem sodródik-e bele az Oroszország és Ukrajna közötti kétoldalú vitákba. Megkérdőjeleznénk ennek a megközelítésnek az előnyeit is.
Politikánk része az energiapiac verseny előtti megnyitásának támogatása, hogy elérhető áron biztosítsuk az energiahordozókhoz való hozzáférést. Ez fontos elemét fogja képezni a szabadkereskedelmi megállapodásra vonatkozóan Ukrajnával folytatandó tárgyalásoknak.
Ami a lakosság alapellátására vonatkozó aggodalmakat illeti, a villamosenergia- és gázszektor liberalizációjára vonatkozó EU-jogszabályok fontos rendelkezéseket tartalmaznak, amelyek a fogyasztók védelmét és alapellátásuk biztosítását szolgálják. Szándékunkban áll tárgyalásokat folytatni Ukrajnával a szóban forgó jogszabályhoz való igazodásáról.
Ami az általános preferenciarendszer (GSP+) Ukrajnára való kiterjesztését illeti, szeretném hangsúlyozni, hogy Ukrajna nem felel meg a plusz preferenciák támasztotta követelményeknek, és az Európai Unió elkötelezte magát amellett, hogy nem módosítja alkalomszerűen az általános preferenciarendszer alapvető kritériumait. Ezenkívül ez jelentős mértékben gyengítené tárgyalási pozíciónkat a jövőbeli szabadkereskedelmi megállapodásra vonatkozólag is.
Végül hadd fejezzem ki még egyszer gratulációimat az előadónak a jó jelentéshez. A Bizottság nagymértékben egyetért a jelentés általános megközelítésével, kivéve néhány kérdést, amelyeket az előbbiekben kiemeltem. A Bizottság figyelembe veszi a jelentésben foglaltakat a folyamatban lévő és az Ukrajnával folytatandó jövőbeli együttműködésben.
a PPE-DE képviselőcsoport nevében. - (PL) Elnök úr, habár Ukrajnában a választások után kialakult helyzet még nem stabil, a demokrácia képviselői győzelmet arattak. Ez a győzelem nemcsak az ukrán demokrácia győzelme, hanem magáé az Európai Unióé is, amely ezt a fajta tevékenységet támogatta. Most Ukrajna, az ukrán nép és az Európai Unió érdekében meg kell szilárdítanunk mindazt, ami olyan nehezen valósult meg Ukrajnában. Magának az ukrán népnek kell meghoznia a választások utáni döntéseket, de segíthetünk Ukrajnának, és ugyanakkor magunknak is.
Teljes mértékben támogatom Zaleski úr jelentését, és gratulálok neki, hogy ilyen dokumentumot készített. Véleményem szerint három terület a legfontosabb a stabilitás eléréséhez Ukrajnában, és ezek hasznosak lehetnek az Európai Unió számára is.
Először is, az energiaügyi együttműködés, amely mindkét oldal számára nagy jelentőséggel bír. Rendkívül fontos, hogy közreműködjünk a túlnyomórészt rossz állapotban lévő olajvezetékeket érintő befektetésekben, illetve újabb olajvezetékek kiépítésében, mint például az Odessza - Brody - Gdańsk csővezeték, be kell fektetnünk villamosenergia-hálózatokba és az energiahatékonyság támogatásába is. Felajánlhatjuk saját új technológiáinkat, létrehozhatunk egy közös tőkealapot az energiahatékonyság javítására Ukrajnában - ez a mi energiaellátásunk biztonságához is hozzájárulna. Végezetül valami, ami nyilvánvaló: az ukrán atomerőművek biztonságának növelése, amely nagyon fontos Európa számára.
A második terület a tudományos együttműködés. Ukrajna jelentős eredményekkel rendelkezik ezen a területen, érdemes ezt kihasználnunk. Ezen kívül a diák- és tudóscsere-programok csökkenthetnék azt a hiányt, amelytől az Európai Unió szenved, hiszen hétszázezer tudósra lenne még szükségünk. Szem előtt kell tartanunk, hogy ez mindig az együttműködés legbiztosabb és leggyorsabb módja: tudomány, oktatási intézmények és diákok.
Harmadsorban, együttműködés a helyi és a regionális önkormányzatokkal. A mi európai városaink nagyban hozzájárulhatnának ehhez. Segíthetnénk a teljes demokrácia kialakításában az ukrán helyi önkormányzatok szintjén, amelyet eddig nem sikerült megvalósítani.
Mindennek egy hosszú távon megvalósítandó cél részét kellene képeznie, amely nem más, mint egy Ukrajnával való társulási megállapodás. Nem számít, hogy mindez ez tíz vagy húsz évet vesz-e igénybe. Érdemes Ukrajnának felkínálni ezt a lehetőséget. Hasznos lesz mind az ukrán nép, mind az Európai Unió számára.
a PSE képviselőcsoport nevében. - (DE) Elnök úr, a ma délutáni plenáris ülésen megvitattuk Európa szomszédságpolitikáját. A 2004-es bővítési kör után az Európai Bizottság az Unió új szomszédjaira vonatkozó összefüggő stratégia kialakítását kezdeményezte. Az európai szomszédságpolitika keretében különleges kapcsolatok alakultak ki azon országok körében, amelyek osztoznak az EU alapvető értékeiben és céljaiban.
Ukrán szomszédunkat szilárd kapcsolat fűzi az európai szomszédságpolitikához. Tudatában vagyunk Ukrajna különleges geopolitikai és kereskedelmi jelentőségének, amely ország mintegy hidat képez egyfelől az Európai Unió, másfelől Oroszország és Közép-Ázsia között. Ma az EU Ukrajna fő kereskedelmi partnere: 2006-ra az Ukrajna és az EU-tagállamok közötti kereskedelem volumene már elérte a 26,6 milliárd EUR-t.
Mi itt az Európai Unióban elismerjük azokat a hatalmas erőfeszítéseket, amelyeket az elmúlt néhány évben Ukrajna tett. A régi, tervutasításos gazdaság hatékony piacgazdasággá alakult át. Az OECD jelentése szerint Ukrajna gazdasági fejlődésének átlaga 2000 és 2006 között 7,6%-ra tehető. Ez óriási eredmény.
2007 februárjában elkezdtük az EU és Ukrajna között kialakítandó új partnerségi és társulási megállapodásra irányuló tárgyalásokat. Jól dokumentált Ukrajna törekvése a NATO- és EU-csatlakozás elérése felé is. Kereskedelmi és gazdasági okokból kifolyólag a Kereskedelmi Világszervezethez való csatlakozás a legfontosabb napirendi pont Ukrajnában. Feltételezzük, hogy a WTO-csatlakozás még az év vége előtt megvalósíthatónak bizonyul. Ez jelentős mértékben kiszélesítheti az EU és Ukrajna közötti együttműködés körét és egyengetheti az európai szomszédságpolitika keretén belül zajló, szabadkereskedelmi övezet létrehozására irányuló tárgyalások útját is.
Az Atlanti-óceán keleti részén és a Földközi-tengerben élő kékúszójú tonhalállomány helyreállítása (vita)
A következő napirendi pont az Iles Braghetto által a Halászati Bizottság részéről előterjesztett jelentés az Atlanti-óceán keleti részén és a Földközi-tengerben élő kékúszójú tonhalállományra vonatkozó többéves helyreállítási terv létrehozásáról szóló tanácsi rendeletre irányuló javaslatról - C6-0110/2007 -.
a Bizottság tagja. - Elnök úr, először is szeretném köszönetemet kifejezni az előadónak, Braghetto úrnak és a Halászati Bizottságnak ezért a jelentésért, amely a kékúszójú tonhalállományra vonatkozó helyreállítási terv kérdését veti fel.
Az Atlanti-óceán keleti részén és a Földközi-tengerben élő kékúszójú tonhalállomány a Közösség számára kulcsfontosságú állomány. Amint azt tudományos szakvélemény is megerősíti, ezt a kékúszójú tonhalállományt jelenleg a kihalás veszélye fenyegeti. A halászatában érintett valamennyi állam egyetértett abban, hogy a kékúszójú tonhalállomány és a halászat fenntarthatóságának biztosítása érdekében halaszthatatlan intézkedésekre van szükség.
Meggyőződésem, hogy a 2006-ban az Atlanti Tonhal Védelmére Létrehozott Nemzetközi Bizottság (ICCAT) által elfogadott helyreállítási terv - amennyiben azt maradéktalanul betartják - reális esélyt jelent a kékúszójú tonhalállomány fokozatos helyreállítására. Ezért haladéktalanul határozott és hatékony közösségi szintű fellépésre van szükség. Az ICCAT helyreállítási tervének gyors végrehajtása feltétlenül szükséges, állományvédelmi okokból, valamint a közös halászati politika, illetve az EU-beli halászok hitelességének biztosítása végett. A cél, hogy a javaslatról a Tanács novemberi ülésén megállapodás szülessen.
A Tanács ülésére való felkészülés jegyében tartott viták során az eredeti javaslatba számos módosítás bekerült, amelyek közül néhány az Önök által javasolt módosítások irányába mutat. Biztosan tudom, hogy egyetértünk abban a célkitűzésben, hogy a kékúszójú tonhalállomány fenntartható szintre emelése érdekében haladéktalanul intézkedéseket kell tenni a túlhalászás megszüntetésére, valamint az ICCAT-intézkedéseknek való szigorú megfelelésre. Ez ugyanakkor hosszú távon biztosítani fogja a halászati ágazat jövedelmezőségét. Az ágazatot érő kedvező hatásokon túlmenően létezik egy nemzetközi politikai kötelezettségvállalás is, amelynek eleget kell tennünk.
A jelentésre rátérve: nagyra becsülöm és értékelem a Halászati Bizottság nézetét, miszerint a Közösségnek foglalkoznia kell flottájának túlzott halászati erőkifejtésével. A Bizottság azt is figyelembe veszi, hogy az éves halászati terv hatékony eszköz a közösségi flotta túlzott kapacitása miatti túlhalászat elkerülésére.
Ebben az összefüggésben a Bizottság el tudja fogadni a közösségi flotta halászati erőkifejtése és a kvóták közötti egyensúly biztosítását célzó éves halászati tervek létrehozására vonatkozó 1., 2., 7. és 8. módosítást. Erre a kérdésre vonatkozóan bekerült egy rendelkezés az elnökségi kompromisszumba.
Ezen túlmenően a Bizottság arra kéri az érintett tagállamokat, hogy operatív tervükbe foglalják bele halászati kapacitásaik - vagy átmeneti beszüntetéssel, vagy selejtezéssel történő - csökkentését, hogy a 2008-ra és az azt követő évekre vonatkozó kvótáikat maradéktalanul betarthassák. Elismerem, hogy az ágazattól jelentős áldozatvállalást kérünk, de a halászat, a flották és az érintett part menti közösségek hosszú távú fenntarthatósága érdekében ez szükséges. A választást a rövid távú áldozat és az állomány kihalása között kell megtenni.
Ezenkívül abban is tökéletesen egyetértek Önökkel, hogy a halászati tevékenység visszaszorítása által előidézett társadalmi-gazdasági hatás enyhítése érdekében az ágazatnak pénzügyi kompenzációt kell biztosítani. Az 5. módosítással összhangban a kapcsolódó finanszírozási intézkedésről szóló rendelkezés is bekerült az elnökségi kompromisszumba. Tisztában vagyok azzal, hogy léteznek más problémák. Magam is aggódom e problémák többsége miatt, és tudom, hogy azokkal is foglalkozni kell.
A 3. módosítás kapcsán először is engedjék meg, hogy elmondjam: nagyon is tisztában vagyok azzal, hogy 1990 óta a tonhal hizlalására alkalmas ketrecek száma jelentősen megnőtt, valamint azzal, hogy a kapacitásuk meghaladja a rendelkezésre álló TAC teljes összegét.
Az ICCAT a kékúszójú tonhalra ezúttal szigorú szabályozást fogadott el a gazdálkodási tevékenységek fenntartható fejlődésének biztosítása érdekében. A következő lépés a gazdaságok számának szabályozása lesz. A Bizottság maximálisan támogatja az ICCAT kapacitásokkal foglalkozó munkacsoportja által 2007 júliusában készített ajánlás elfogadását.
Az ajánlás a kékúszójú tonhal esetében a fedélzeti halászati kapacitás és a gazdálkodási kapacitás rögzítésének bevezetését javasolja. Meg kell várnunk az ICCAT e heti antalyai megbeszéléseinek végeredményeit. A Bizottság ezért ebben a stádiumban nem fogadhatja el a gazdálkodási kapacitás korlátozására irányuló módosítást.
A halászati területekre és a minimális méretre vonatkozó eltérésekkel kapcsolatban szeretném emlékeztetni Önöket arra a keretrendszerre, amelyben az ICCAT elfogadta ezeket az eltéréseket. Valamennyi szerződő fél egyetértett abban, hogy ezek az eltérések a helyreállítási tervről szóló csomag részét képezik. Ezeket az eltéréseket a kisüzemi flották és néhány szezonális flotta esetében adták meg, mivel a fogásokra jelentéktelen hatást gyakorolnak. Ezek az eltérések még egy sor szigorú feltételt tartalmaznak, például a hajók korlátozott számát, korlátozott fogásokat és kijelölt kikötőket. A helyreállítási terv tehát 2008-ban felülvizsgálható az új tudományos szaktanácsadás, illetve a végrehajtása során észlelt gyenge pontok alapján.
Ebben a stádiumban a Bizottság felelőssége annak biztosítása, hogy a helyreállítási terv bekerüljön a közösségi jogszabályokba teljes körű végrehajtása érdekében. Az adott feltételek mellett nem tudom elfogadni az eltérések eltörlésére vonatkozó parlamenti módosításokat, vagyis a terv átnevezésére, az EK-kvóták módosítására és egy új visszafizetési rendszer bevezetésére irányuló 4., 6., illetve 12. és 13. módosítást. Ezek a módosítások nem állnak összhangban az ICCAT által elfogadott helyreállítási tervvel és a visszafizetésre vonatkozó ICCAT-szabályokkal.
Hasonlóképpen nem tudom elfogadni a tonhalcsapdákra vonatkozó 10. módosítást sem, mivel a javaslat nem tartalmaz a kérdés kezelésével kapcsolatos intézkedéseket. A helyreállítási terv első alkalommal szabályozza a csapdaállítási tevékenységet, ez a jövőben lehetővé fogja tenni, hogy értékeljük ennek a halászati tevékenységnek az állományra gyakorolt hatását.
Ami a 9. és 11. módosítást illeti, amelyek a szankciók harmonizálására, valamint a tagállami nemzeti halászat abban az esetben történő esetleges beszüntetésére vonatkozik, ha a tagállam nem teljesíti jelentéstételi kötelezettségeit, engedjék meg, hogy elmondjam: miközben maximálisan értjük és osztjuk e javaslat szellemiségét, ilyen feltételek mellett nem fogadhatjuk el a módosítást, mivel a javaslat nem tartalmaz a kérdés kezelésével kapcsolatos intézkedéseket. A kérdés általános politikai kérdés, és a Bizottság meg fogja vizsgálni a közös halászati politika ellenőrzési keretének 2008-as reformja során.
Úgy ítéljük meg, hogy a dokumentáció és a Bizottság adott időközönkénti tájékoztatása a kékúszójú tonhalállomány helyreállítási tervének sikere szempontjából kulcsfontosságú tényező, továbbá előfeltétel is, amennyiben valós időben kell figyelemmel kísérnünk az EU-kvóta kihasználását. A Bizottság ezért az adattovábbítás hiányosságai miatt jogsértési eljárásokat kezdeményezett a kékúszójú tonhal halászatában érintett hét tagállam mindegyike ellen.
Végezetül engedjék meg, hogy elmondjam: mélységesen aggasztónak tartjuk, hogy egyes tagállamok túllépték a kvótát, ami rontja a Közösség nemzetközi szintű hitelét, és veszélyezteti a kékúszójú tonhalállomány helyreállítási tervének sikerét.
A Végrehajtási Bizottság november 8-án és 9-én Antalyában tartott ülésén a szerződő felek, nevezetesen az Egyesült Államok és Kanada bírálták az ICCAT-szabályoknak való megfelelés hiányát. Amint az várható volt, az Európai Közösséget komoly bírálat érte amiatt, hogy 2007-ben túllépte a TAC-t.
A szerződő felek ugyanakkor elismerték, hogy az Európai Közösség flottája nehézségek árán alkalmazkodott a 2007-ben hatályba lépett helyreállítási terv valóságához, továbbá üdvözölték az Európai Közösség speciális visszafizetési rendszerre irányuló javaslatát. A Végrehajtási Bizottság egy EK-javaslat alapján külön ajánlást fogadott el az EK-kvóta - 4 400 tonnát jelentő - 2007-es túllépésével kapcsolatos visszafizetési rendszerről.
A szóban forgó ajánlással összhangban az Európai Közösség kvótájának 2007-es túllépése következtében a 2009-2011 közötti időszakban az éves kvótából évente 1 480 tonnát kell majd levonni.
Ezen túlmenően a Végrehajtási Bizottság megállapodott abban, hogy az irányszám az Európai Közösség számára ideiglenes, és a folyamatban lévő vizsgálatok következtében felülvizsgálat és esetleges kiigazítás tárgyát képezheti. Az ajánlás elfogadására az ICCAT november 18-i plenáris ülésén kerül majd sor.
Mindazonáltal meg kell nyugtatnunk az ICCAT részes feleit arról, hogy az Európai Közösség minden tőle telhetőt megtesz annak biztosítására, hogy az érintett tagállamok és az Európai Bizottság alaposan nyomon kövesse a tagállami hajók számára kiosztott kvótákat, a 2008-ra és az azt követő évekre megállapított kvóta betartása érdekében.
A rendelet elfogadását követően a Bizottság határozott szándéka, hogy szorosan együttműködjön a tagállamokkal, hogy biztosíthassa, és szigorúan nyomon követhesse a kékúszójú tonhalállomány helyreállítási tervének végrehajtását. A Közösségi Halászati Ellenőrző Hivatal is aktív szerepet fog vállalni. A hivatal megkezdte a tagállamok ellenőrzési és felügyeleti tevékenységeinek összehangolását célzó munkát, hogy a 2008-as kékúszójútonhal-halászati idényre minden rendelkezésre álljon.
előadó. - (IT) Elnök úr, biztos úr, hölgyeim és uraim, az Európai Bizottság kékúszójú tonhalállományra vonatkozó, az ICCAT által elindított helyreállítási tervének célja, hogy megválaszolja a tudósok aggodalmait az állománynak a túlhalászat által előidézett kritikus állapotára vonatkozóan.
A tervet különféle bírálatok érték, bizonyítva azt a tényt, hogy az állományok védelmének szükségességét illetően a tudományos szakértők és halászok eltérő nézeteket képviselnek. A terv azonban megfelelő választ ad a kiemelt szükségletekre, mivel 2006 és 2010 között a fogási kvóta 20%-ig történő fokozatos csökkentését, a minimális méret 30 kg-ra történő növelését, a halászati időszakok korlátozását és az illegális halászat elleni küzdelem érdekében az ellenőrző intézkedések fokozását írja elő.
Ami a részleteket illeti, a bizottság a munkája során a terv bizonyos elemeit arra vonatkozó javaslatokkal erősítette meg, hogy:
előírás és kérés legyen, hogy a tagállamok a halászati megállapodások értelmében nyújtsanak be halászati terveket, még a jó biológiai állapotban lévő halállományok esetében is, mivel az egyik legfőbb probléma a rendelkezésre álló kvótákat meghaladó flottakapacitás;
egyensúlyt kelljen teremteni minden tagállamban az adott tagállam kvótája és hizlaló gazdaságai között;
A következő napirendi pont az Alexandru Athanasiu által a Foglalkoztatási és Szociális Bizottság részéről előterjesztett jelentés a közösségi üres álláshelyekre vonatkozó negyedéves statisztikai adatokról szóló rendeletre irányuló javaslatról- C6-0090/2007 -.
a Bizottság tagja. - Elnök úr, e rendelet célja egy jogi keret létrehozása az üres álláshelyekre vonatkozó negyedéves statisztikai adatok begyűjtésére. Az üres álláshelyekre vonatkozó negyedéves adatok - gazdasági tevékenységek szerinti bontásban - szükségesek a Bizottság és az Európai Központi Bank gazdasági és monetáris politikájához. Lehetővé teszik a munkaerőpiac rövid távú tendenciáinak nyomon követését és segítenek az üzleti ciklus értékelésében. Jelentősége miatt ezt a statisztikát azon legfontosabb európai gazdasági mutatók közé soroljuk, amelyeket az Európai Parlamenthez és a Tanácshoz címzett, az euro-zóna statisztikáiról szóló bizottsági közlemény meghatározott. Az üres álláshelyekre vonatkozó negyedéves adatok az egyedüliek az előbbiekben említett mutatók közül, amelyre még nem dolgoztak ki jogalapot. A javasolt jogi aktus olyan mechanizmust hoz létre, amelynek köszönhetően az üres álláshelyekre vonatkozó aktuális adatok összehangoltan juthatnak el minden tagállamba.
Értesüléseim szerint több, a Bizottság által javasolt jogi aktusban érintett kérdésről is megbeszélések folytak, és néhány változtatásra is sor került. A parlamenti jelentésben javasolt módosítások magukban foglalják a Tanács által eszközölt változtatásokat, és a mai napon Önök elé elfogadásra terjesztett szöveg a három érintett intézmény - az Európai Bizottság, a Tanács és az Európai Parlament - közös megegyezését tükrözi. A három intézmény szintén egyetért abban, hogy a jogszabálynak mielőbb hatályba kell lépnie. Ez lehetővé teszi, hogy a rendeletet az első olvasat után elfogadjuk. Köszönettel tartozom az előadó Athanasiu úrnak a jó együttműködéséért és az ügyben tanúsított megértéséért.
előadó. - (FR) Elnök úr, tisztelt tanácsi és bizottsági képviselők, hölgyeim és uraim, először is szeretnék köszönetet mondani kollégáimnak, akik megbíztak ezzel a jelentéssel, valamint az árnyék-előadónak a hozzájárulásukért.
A társadalomban, amelyben élünk, az adatgyűjtés alapvető elemzési eszközzé vált. Az üres álláshelyekre vonatkozó adatok nemcsak a gazdaság állapotát mérik fel, hanem bizonyos politikákat is meghatároznak és alakítanak. Napjainkban az üres álláshelyekre vonatkozó statisztikák közvetlen hatással vannak a pénzügyi piacokra. A minősítő ügynökségek várják ezeket az adatokat, és felhasználják azokat az általuk biztosított tanácsadás során.
A statisztika, elnök úr, hogy úgy mondjam, sokat követelő téma. Érdemes idézni G.O. Ashley híres észrevételét: "A jövendölés más okkult technikáihoz hasonlóan a statisztikai módszernek saját zsargonja van, amelyet szándékosan arra találtak ki, hogy a laikusok előtt ködösítse módszereit.” A Foglalkoztatási és Szociális Bizottságon belüli munkánk során kollégáimmal együtt három szempont hangsúlyozására törekedtünk.
Először is ott van a rendelet politikai vonatkozása: az európai polgárok szabad mozgására vonatkozó elv, valamint a foglalkoztatáshoz való feltétlen, korlátozatlan és akadálytalan hozzáférés ismételt megerősítése, még egy ilyen statisztikai eszköz összefüggésében is, mint ez. Azután ott van a társadalmi vonatkozása: minden európai számára megkönnyíteni a megfelelő munkavállalást, valamint az Európai Unió egészében az üres álláshelyekre vonatkozó információkhoz való hozzáférést. Végül - és itt a Bizottságnak és a Tanácsnak kell köszönetet mondanunk - ott van az adatminőség technikai vonatkozása. Olyan rendszerről beszélünk, amelynek harmonizált eljárásai vannak, és amely hatékonyan naprakésszé tette a statisztikai adatgyűjtésre vonatkozó rendelkezéseket, vagyis a pontos adatok megszerzésének jobb megközelítéséről.
Mind tudják, elnök úr, hölgyeim és uraim, korábban pusztán becsületbeli megegyezésünk, vagyis önkéntes alapunk volt a statisztikai adatgyűjtésre. A pontos elemzés azonban ezen adatok kötelező és következetes gyűjtésétől függ. Ezért a rendelet jobb jogalap, mint az irányelv, mert a rendelet rendelkezései - az irányelv rendelkezéseitől eltérően - az Unió egészében megegyeznek: a tagállamoknak nincs hatáskörük arra, hogy azokat ne teljes egészében vagy szelektív módon alkalmazzák, és nem választhatják meg a kitűzött célok követésének módszereit.
A lisszaboni stratégia egyik célja az, hogy több embert vonzzon a munkaerőpiacra, és ugyanakkor több munkahelyet kell teremteni: ezért van szükség a munkaerő-keresletre és -kínálatra vonatkozó lehető legjobb információs rendszerre. Az információ minősége a siker kulcsa lehet, és mindannyian tudjuk, hogy ma az információ hatalom. Ez vonatkozik a gazdaságra és más területekre, és ezért bizonyult szükségesnek olyan, az üres álláshelyekre vonatkozó strukturális mutató kidolgozása és közzététele, amely pontosan azt képes mérni, hogy milyen szűk a munkaerőpiac, és hol vannak a szakismereti hiányosságok.
A Bizottságnak és az Európai Központi Banknak szintén szüksége van az üres álláshelyekre vonatkozó negyedéves adatokra, hogy a gazdaság különböző ágazataiban nyomon lehessen követni a betölthető álláshelyek számának ingadozását. Az üres álláshelyek a főbb európai gazdasági mutatók sorozatának részét képezik, és az EMU cselekvési terv értelmében szükség van rájuk az EU munkaerőpiacán és az euro-zónában uralkodó feltételek értékeléséhez.
Elnök úr, mondanivalómat Pierre abbéra hivatkozva zárom, aki azt mondta, hogy sok politikus csak a statisztikákon keresztül ismeri a szegénységet, és még senki sem hullatott könnyeket a statisztikák felett. Ne kelljen bennünket meggyőzni arról, hogy egy technikailag hatékonyabb mechanizmusra van szükség az előírt összes statisztika összegyűjtésére. Politikusként végezhetjük úgy a feladatunkat, hogy az emberek számára megkönnyítjük a megfelelő állás megtalálását. Ezek a statisztikák lehetővé fogják tenni számunkra, hogy megkönnyítsük erőfeszítéseiket.
a PPE-DE képviselőcsoport nevében. - (PT) Elnök úr, biztos úr, hölgyeim és uraim, először is szeretnék köszönetet mondani az előadónak, Athanasiu úrnak, akivel az elmúlt néhány hónapban több alkalommal találkozhattam, és aki most bemutatja egy általam kiemelkedőnek tartott munkának az eredményeit.
Figyelemmel kísértem a ma megvitatott jelentés tartalmát, valamint a Bizottsággal és a Tanáccsal idén június óta folytatott tárgyalásokat, és a PPE-DE képviselőcsoport nevében immár biztonsággal állíthatom, hogy egy kiemelkedő minőségű és nagyon megbízható kompromisszumos szöveget értünk el. Amennyiben a Parlament elfogadja - ahogyan remélem, hogy elfogadja - a bizottsági javaslathoz ezen a plenáris ülésen fűzött módosításokat, tudjuk, hogy a Tanács már azt mondta, hogy szintén elfogadja az ugyanezen irányelvre irányuló módosított javaslatot.
Úgy vélem, hogy ez a jelentés viszont hasznos eszköz lesz az EU munkaerő-hiánnyal küzdő szektorainak és régióinak azonosításához, és ennélfogva a fizetőképességnek és a képzés jobb menedzselésének az előmozdításához. Szeretném felhívni a figyelmüket egy általam fontosnak ítélt szempontra: ennek a jelentésnek a tartalma nem jelent nagyobb bürokratikus terhet vagy következetlenebb jogszabályt, mivel jelenlegi változata elkerüli a kezdeményezések megduplázódását és a már hatályban lévő eszközök beillesztését.
A jelentés eközben jó kompromisszumot is képvisel a statisztikai célú információ-szolgáltatás szükségessége, valamint annak szükségessége között, hogy biztosítani kell, hogy a vállalkozásokat - főként a kis- és középvállalkozásokat - ne terheljük túl szükségtelen bürokratikus eljárásokkal.
Ezért úgy vélem, hogy minden feltétel teljesült ahhoz, hogy a jelentést első olvasatban elfogadjuk, és ezt a döntést ajánlom a Tisztelt Háznak.
a PSE képviselőcsoport nevében. - Elnök úr, mivel négy egész percem van ma este, ami négyszerese annak az időnek, ami általában rendelkezésemre áll, igyekszem elkerülni, hogy túl bőbeszédű legyek. Tehát folytatnám is.
A javasolt rendelet európai, illetve tagállami jelentősége kivételesen szakmai jellege ellenére sem lebecsülendő. A több és jobb munkalehetőség érdekében 2005-ben újraindított lisszaboni stratégia a betölthető európai álláshelyekre vonatkozó pontos, aktuális helyzetet tükröző és összehasonlítható statisztikai adatok szükségességét vonja maga után, régiók és gazdasági tevékenység szerinti bontásban. A munkaerőpiac és az új munkavállalók szükségleteinek feltérképezéséhez ezek az adatok elengedhetetlenek.
Üdvösnek tartom, hogy jelenleg inkább rendeletről semmint irányelvről tárgyalunk, amely elfogadása után gyorsabban bevezetésre kerülhet. És természetesen egyaránt vonatkozik közvetlenül minden egyes tagállamra, tehát kicsi esélye van annak, hogy a különböző tagállamok eltérő módon határozzák meg vagy értelmezzék a benne foglaltakat. Nincs szükség például arra, hogy a nemzeti jogba átültessék, ezért elkerülhetőek a folyamattal együtt járó késedelmek.
Ez egy kitűnő példája annak, hogyan tudja az EU érdemben segíteni a tagállamok munkáját olyan célok érdekében, amelyeket egyedül vagy még együttműködve sem érhetnének el. Mindazonáltal két évig tartott, amíg ez a jogszabály erre a szintre eljutott, és ezért reménykedem benne, hogy végleges megegyezés születik a Tanácson belül és az első olvasat szakaszában jóvá is hagyják.
Tudom, hogy Írországban nem készítünk kimutatást a betölthető álláshelyekről, de a Központi Statisztikai Hivatal (CSO) dolgozik ezen. A CSO igen elismert intézmény, és remélhetőleg egy éven belül Írország is teljes mértékben csatlakozhat a rendszerhez.
Szintén üdvösnek tartom, hogy a javaslat kiterjed a személyes szolgáltatásokra, a mezőgazdasági munkákra, a tíz embernél kevesebbet foglalkoztató munkahelyekre és a munkaszerződés jellegére is. Úgy gondolom, ez különös jelentőséggel bír az alkalmi munkahelyek növekvő száma felett érzett aggodalmunk fényében, illetve tekintetbe véve a "rugalmas biztonság” felé való elmozdulás kapcsán egyes berkekben felmerült félelmeket.
Szívből remélem, hogy egyezségre jutunk és tovább folyhat az EU-szerte egységes statisztikai adatok létrehozására irányuló munka.
az ALDE képviselőcsoport nevében. - Elnök úr, mindenekelőtt gratulálni szeretnék az előadónak a Közösségben betölthető álláshelyekre vonatkozó negyedéves statisztikai adatok gyűjtését szabályozó rendelet-javaslat kidolgozásához.
Először is hadd mondjam el, hogy a magas színvonalú, korszerű és releváns statisztikai adatok megalapozzák a jó politikai döntéseket. Ez különösképpen igaz az EU szintjén, ahol 27 különböző országgal van dolgunk, amelyek külön-külön próbálják ebben az összefüggésben megvalósítani a lisszaboni célokat. Úgy gondolom, minden segítség vagy támogatás, amelyet a tagállamoknak erre - azaz több és jobb munkahely teremtésére - irányuló törekvéseikben nyújthatunk, valóban megéri a fáradságot.
Teljes mértékben egyetértek a felvetéssel, hogy amíg az adatok összehasonlíthatóságának biztosítása érdekében a rendeletnek megfelelően eljárva maguk a tagállamok is összegyűjthetik a szükséges információkat, a Bizottság koordinációjára is szükség van a statisztikai adatok harmonizálásához. Ebben az összefüggésben egyetértek inkább egy rendelet, mint irányelv szükségességével, de a javasolt rendelet csupán a legszükségesebbet jelenti a kitűzött célok eléréséhez, és nem mutat ezeken túl.
Úgy gondolom, ebben az összefüggésben nincs több hozzáfűzni valóm, legfeljebb annyi, hogy különösképpen örülök annak, hogy adatszolgáltatásra kérjük a tagállamokat a személyeket segítő szolgáltatásokra, bentlakásos ápolásra és bentlakás nélküli szociális ellátásra vonatkozóan. Ez az információ óriási jelentőségű, tekintetbe véve a házi gondozók növekvő számát az Európai Unióban. A népesség elöregedése súlyos demográfiai probléma és a házi gondozás a feladat megoldásának egyik kulcseleme. Akik közülünk olyan szerencsések lesznek, hogy magas életkort érnek el, valószínűleg rászorulnak majd valamiféle segítségre, ezért az Európai Unión belül az ilyen jellegű munkalehetőségek bővülő piacot jelentenek. Azzal együtt, hogy a gondozói munka nagy része nincs megfizetve és bizonyára a jövőben sem lesz, az ehhez kapcsolódó munkalehetőségek száma növekedni fog. Éppen ezért megbízható, magas színvonalú adatokra van szükségünk, hogy felkészülhessünk a demográfiai problémák gondozási vonatkozású feladatainak megoldására.
Végül, ahogyan már korábban is említettem, az általános vagy globális összefüggésben a magas színvonalú, releváns, időszerű, összehasonlítható és összefüggő információ rendkívül értékes eszköze a jó politikai döntéshozatalnak, alapul véve természetesen azt, hogy mi, politikusok, használjuk is a rendelkezésünkre álló adatokat.
az UEN képviselőcsoport nevében. - (PL) Elnök úr, a kiemelkedő minőségű álláshelyek számának növelése tekintetében a lisszaboni stratégia végrehajtása bizonyos eszközöket igényel. Ezek egyikét a közösségi üres álláshelyekre vonatkozó negyedéves statisztikák jelentik. Az Eurostatnak jogalappal kell rendelkeznie az üres álláshelyekre vonatkozó adatok gyűjtéséhez. Egy íratlan megállapodás nem elég, és nem garantálja az adatok összehasonlíthatóságát és teljességét.
A következő napirendi pont a szerzői jog határokon átnyúló kollektív kezeléséről szóló EP-állásfoglalás (Lévai-jelentés nyomon követésére vonatkozóan Guiseppe Gargani által a Jogi Bizottság nevében a Bizottsághoz intézett szóbeli kérdésről szóló vita - B6-0381/2007).
szerző. - (FR) Elnök úr, hölgyeim és uraim, az Európai Parlament 2007. március 13-i plenáris ülésén elfogadta a jogszerű on-line zeneszolgáltatás érdekében a szerzői és szomszédos jogok közös, határokon átnyúló kezeléséről szóló, 2005. október 18-i bizottsági ajánlásra irányuló indítványt.
Ebben az indítványban az Európai Parlament felkérte a Bizottságot, hogy egyértelműen jelezze: a 2005-ös ajánlás kizárólag a zenei felvételeket tartalmazó on-line szolgáltatások értékesítésére vonatkozik-e, és hogy - az érdekelt felekkel folytatott alapos konzultációt követően - a kérdés szabályozása érdekében a lehető legrövidebb határidőn belül terjesszen elő a Parlament és a Tanács által együttdöntési eljárással elfogadott, rugalmas keretirányelvre irányuló javaslatot, figyelembe véve ugyanakkor a digitális korszak sajátos jellegét és megőrizve Európa kulturális sokszínűségét.
Az Európai Parlament azt is hangsúlyozta, hogy az irányelv-javaslat semmilyen módon nem ronthatja a kreatív vállalkozások versenyképességét, a közös jogkezelő szervezetek által nyújtott szolgáltatások hatékonyságát, vagy a felhasználó vállalkozások - különösen a kisebb jogosultak és felhasználók - versenyképességét, továbbá azt is kiemelte, hogy ezen túlmenően e javaslatnak magas szintű védelmet és egyenlő bánásmódot kellene biztosítania a jogosultak számára; továbbá biztosítania kellene, hogy a vonatkozó rendelkezések tényleges, jelentős és megfelelő hatást gyakoroljanak; előnyben kellene részesítenie az alternatív vitarendezést; rendelkeznie kellene a demokratikus, átlátható és felelősségteljes irányításról a közös jogkezelő szerveztek körében; elő kellene mozdítania az alkotókészséget és a kulturális sokszínűséget; csak tisztességes és ellenőrzött versenyt kellene lehetővé tennie, területi megszorítások nélkül, de a szükséges minőségi feltételek előírásával; figyelembe kellene vennie a felhasználók és a piac érdekeit; megfelelő módon ki kellene elégítenie az on-line piac jövőbeli igényeit; valamint elő kell segítenie az on-line zeneszolgáltatások jogszerű formáinak fejlődését.
A Parlament ma azt kérdezi a Bizottságtól, hogy milyen lépéseket tett az említett indítványban foglalt elvárások megvalósítására.
a Bizottság tagja. - Elnök úr, szeretném megköszönni az Európai Parlamentnek a zeneszolgáltatásokkal kapcsolatos jogdíjak határokon átnyúló kezeléséről és az on-line zeneszolgáltatásokról szóló 2005-ös ajánlás iránt tanúsított érdeklődését. Az on-line zeneszolgáltatásokról szóló 2005-ös bizottsági ajánlás célja, hogy lehetővé tegye az európai zeneipar fejlődését a digitális környezetben. Létre kívánja hozni azt a keretet, amelyben a piaci szereplők megegyezésével kialakul a legjobb új on-line engedélyezési modell. Ez lehetővé kell tegye a szerzők, zeneszerzők és zeneműkiadók számára, hogy műveik on-line terjesztéséből tisztességes módon részesedjenek.
Az ajánlás nem ír elő külön EU-s engedélyezési modellt, alapelveinek végrehajtását a piaci szereplőkre hagyja. Pontosan két évvel az ajánlás elfogadása után a Bizottság értékeli az európai zeneiparon belüli on-line engedélyezési gyakorlatok fejlődését. Felkérték az érdekelt feleket, hogy 2007. július 1-jéig tegyék meg észrevételeiket a kialakulófélben lévő on-line engedélyezési tendenciákról. A Bizottsághoz 88 válasz érkezett be az érdekelt felektől, például a tagállamokon belüli közös jogkezelő szervezetektől, szerzőktől, alkotóművészektől és zenefelhasználóktól. A benyújtott válaszok felülvizsgálata jelenleg is tart. A Bizottság csak alapos vizsgálatot követően tudja felmérni a közös jogkezelő szervezetek on-line műveleteire vonatkozó további politikai lépéseket. Az eddig elemzett dokumentumok azt mutatják, hogy az érdekelt felek többsége szerint nincs szükség keretirányelvre, és a szabályozási beavatkozás helyett inkább a piacalapú megoldásokat részesítik előnyben.
Azt a kérdést illetően, hogy a 2005-ös ajánlás bizonyos felvételek on-line értékesítésére korlátozódik-e, a Bizottság rámutatna arra, hogy az ajánlásban meghatározott átláthatóság és irányítás elve nem korlátozható az on-line zeneértékesítésre, és alkalmazandónak kell lennie a közös jogkezelő szervezetek valamennyi tevékenységére.
Végezetül elmondanám, hogy az on-line zenei piac még mindig állandó változásban van, egy adott engedélyezési modellt előnyben részesítő jogalkotási munka túlságosan korainak bizonyulna. A Bizottság nyomon fogja követni az elért fejlődést és az ajánlásban foglaltaknak megfelelően jelentést fog tenni a Parlamentnek és a Tanácsnak. Szükség esetén az utókövetésre az Európai Parlamenttel és a Tanáccsal együttműködésben kerül sor.
a PPE-DE képviselőcsoport nevében. - (EL) Elnök úr, 2007. március 13-án az Európai Parlament a jogszerű on-line zeneszolgáltatás érdekében a szerzői és szomszédos jogok közös, határokon átnyúló kezeléséről szóló állásfoglalást fogadott el.
Állásfoglalásában a Parlament arra kérte a Bizottságot, hogy ne késlekedjen a jogszerű on-line zeneszolgáltatások tekintetében egy, a szerzői és szomszédos jogok határokon átnyúló közös kezelését szabályozó keretirányelvre irányuló javaslat előterjesztésével. Arra is felkérte a Bizottságot, hogy tegye egyértelművé, hogy a 2005-ös ajánlás ezen a területen kizárólag az zenefelvételek on-line értékesítésére vonatkozik-e.
Tud-e a Bizottság naprakész információkat adni a Parlamentnek az általa eddig hozott intézkedésekről, a Parlament kéréseire válaszul?
Tud-e a Bizottság tájékoztatást adni a Parlamentnek arról, hogy ugyanazokat az iránymutatásokat és utasításokat követi-e, amelyeket Barroso elnök úr adott ki egy egyesült Európa egységes, demokratikus, gyors fejlődésére vonatkozóan? Mikor fogja a Bizottság tiszteletben tartani a Parlament eljárási szabályait és a 785 parlamenti képviselő többsége által elfogadott álláspontot?
A március 13-i állásfoglalás az Európai Parlamentnek a szerzői jog határokon átnyúló kollektív kezelésére vonatkozó egyértelmű álláspontját tükrözi. A Bizottság ajánlása jelentette az első lépést a 27 tagállam különböző gyakorlatainak jövőbeli konvergenciája felé. A Kulturális és Oktatási Bizottság nevében jómagam - véleményem szerint az illetékes bizottságnak - amellett érveltem, hogy fontos biztosítani az egyenlő bánásmódot valamennyi jogosult, akár író, zeneszerző, kiadó, lemezgyártó, akár előadóművész számára.
Más szóval, ez egy olyan kérdés, amely Európa-szerte jogosultak millióit érinti. Az on-line szolgáltatások tekintetében a mai helyzet nem tekinthető kellően hatékonynak, sem a felhasználók, sem a jogosultak számára. Azért dolgoztunk tehát, hogy előterjesszük a Bizottságnak és a Tanácsnak azokat a javaslatokat, amelyekről úgy véljük, hogy pozitív változást idéznek elő a szerzői jog kollektív kezelése területén.
A jogkezelők közötti szoros együttműködést valamennyi fél javára fenn kell tartani. A kalózkodás továbbra is a zeneipar legnagyobb problémája manapság. A kalózkodás nemzetközi terjedésének három oka a következő: az alacsony költségű illegális másolás technológiai lehetőségei, a kedvezőtlen gazdasági feltételek, és az internet térnyerése.
Szem előtt kell tartanunk, hogy a zenei kalózkodásnak a legnagyobb hatása a kis országokban tapasztalható, ahol a zeneipar főként helyi és regionális természetű. Konkrétan: a kalózkodás a legális zenei piac összeszűkülésével jár, és a legális értékesítés visszaesését eredményezi, tehát a nemzeti zeneipar életképességét befolyásolja.
A kalózkodás következtében a zeneszerzők és dalszövegírók szerzői jogtól esnek el, de ez az államot is jövedelemadótól és HÉA-tól fosztja meg. A kalózkodás elleni küzdelmet ezért bele kell foglalni a Bizottság eredeti célkitűzéseibe a szerzői jog kollektív kezeléséről szóló lehetséges jogalkotási javaslatban.
Szeretném tehát felkérni a Bizottságot arra, hogy mielőbb tegyen lépéseket annak érdekében, hogy eleget tegyen a Parlament kéréseinek, és terjesszen elő keretirányelvre irányuló javaslatot a szerzői jog kollektív, határokon átnyúló kezelése szabályozásának céljával.
Végezetül, mint mindig is mondtam, a zene nem áru, és mindannyiunk feladata, hogy védjük és erősítsük a kreativitást Európában. Egy olyan irányelv, amely minden valószínűség szerint nem lép hatályba 2010-ig, művészek milliói számára jelent katasztrófát az EU-ban.
a PSE képviselőcsoport nevében. - (HU) Köszönöm szépen. Szeretném hangsúlyozni, hogy egy rendkívül fontos területről van szó, hiszen az Európai Unió GDP-jének 5-7%-át a szerzői és a szomszédos jogok által védett javakból és szolgáltatásokból származó jövedelem teszi ki. Ez kiemeli annak a fontosságát, hogy a jogok megfelelő kezelésére sor kerüljön.
Mint ismeretes, 2005-ben az Európai Bizottság ajánlást fogadott el a jogszerű on-line zeneszolgáltatás határokon átnyúló kezeléséről. Akkor McCreevy biztos úr ezt az ajánlást nem kötelező érvényű "soft law” eszköznek nevezte, amelynek rendeltetése az, hogy a piacot a helyes irányba terelje.
Az ajánlás nagy horderejű következményeket gyakorol a szerzői jogdíjak piacára, és a piac legfőbb szereplői már ezen az alapon cselekszenek. Az ajánlás a megfelelő szabályok értelmezésénél és kiegészítésénél nyilvánvalóan tovább mutat, és hatása magába foglalja a teljes jogalkotási kezdeményezés minden jellemzőjét.
Annak idején ezzel az ajánlással kapcsolatban sok félelem fogalmazódott meg, többek között az is, hogy kontrollálatlan versenyt eredményez és a piaci hatalom néhány nagy jogkezelő kezében összpontosul, és monopolhelyzetek jönnek létre. Éppen ezért gondoltam azt, hogy egy saját kezdeményezésű jelentésben javaslatot teszek arra, hogy másfajta módon történjen az on-line zenei piac szabályozása.
Az ajánlás ugyanis - amelyet a Bizottság elfogadott - megfosztotta az Európai Parlamentet és a tagállamokat attól a lehetőségtől, hogy jelentősen befolyásolják azokat a változásokat, amelyek a versenyre és a kulturális sokszínűségre hatnak Európában.
Éppen ezért az egész Parlament és valamennyi politikai párt támogatását meg tudtam nyerni a jelentésemnek annak érdekében, hogy a döntéshozói háromszög érvényesüljön, tehát a Parlamentet ne lehessen kihagyni egy ilyen fontos területen történő jogalkotásból, és arra tettem javaslatot, hogy keretirányelvet fogalmazzon meg a Bizottság.
Ennek a javasolt irányelvnek véleményem szerint a következő igényeknek kell megfelelnie: biztosítania kell a magas szintű védelmet és az egyenlő bánásmódot a jogosultak számára. A jogosultak közötti szolidaritásra és a jogkezelők közötti megfelelő, igazságos egyensúlyra kell alapulnia. Biztosítania kell demokratikus, átlátható és elszámolható irányítást a jogkezelőknél, többek között minimális normák felállítása révén a szervezeti felépítés, az átláthatóság, a képviselet, a szerzői jog és a terjesztésre vonatkozó szabályok és az elszámolás tekintetében.
A közös jogkezelőknél biztosítani kell a széles körű átláthatóságot. Segíteni kell az alkotókészséget és a kulturális sokszínűséget. Csak tisztességes és ellenőrzött versenyt szabad lehetővé tenni területi megszorítások nélkül, de a szükséges és megfelelő minőségi feltételek megszabásával a szerzői jogok közös kezelése és a jogok értékének megőrzése tekintetében.
Biztosítani kell a jogbiztonság magas fokát a felhasználók számára és meg kell őrizni a globális repertoár lehetőségét. Tehát azt kérjük, vagy kérem, hogy gondolják meg, hogy egy irányelvre lenne szükség ennek a fontos területnek a szabályozása terén.
A következő napirendi pont a Bizottság nyilatkozata "Az EU bizonytalan helyzetekre adott válaszai felé - a fenntartható fejlődés, stabilitás és béke érdekében történő, nehéz körülmények közötti kötelezettségvállalásról" címmel.
a Bizottság tagja. - (FR) Elnök asszony, hölgyeim és uraim, 2007 júliusa óta a Bizottság és az Európai Unió portugál elnöksége együtt dolgozott a partnerországokban fellépő bizonytalan körülmények stratégiaibb és hatékonyabb EU-s kezelésének előkészítésén.
A folyamatot a későbbi elnökségeknek folytatniuk kell. A cél nem az országok kategorizálása vagy minősítése, hanem az eszközök és válaszok "személyre szabása" az egyes helyzetekre. Az ilyen bizonytalan helyzetekben sok akadály nehezíti a szegénység visszaszorítását. Az ilyen helyzetekben az intézmények lehetőségei nagyon korlátozottak, ha az állam képtelen ellátni a feladatait, vagy természeti katasztrófa vagy erőszakos konfliktus történt, vagy a kormány részéről hiányzik a politikai akarat a fejlődési célok elérésére. Extrém esetekben a határokon átnyúló hatásokkal is számolni kell, amik a regionális stabilitást, sőt, a globális biztonságot is veszélyeztethetik.
A bizonytalanság nem új jelenség, de a nemzetközi vita viszonylag új keletű. Az adományozók, partnerországok és a civil társadalom régóta tudják, hogy a fenntartható fejlődés érdekében a különösen kedvezőtlen helyzetekben hatékonyabb fellépésre van szükség.
Minden helyzet más, mindegyik összetett, és mind egyéni megközelítést igényel, amiben a diplomáciai lépések, a humanitárius segítségnyújtás, a fejlesztési együttműködés és a biztonsági és válságkezelési beavatkozás mind szerepet kap.
Az Európai Unió fellépésének hatékonysága hosszú távú elkötelezettséget igényel, és a bizonytalan helyzetben levő országokban való beavatkozáskor a célok egyértelmű meghatározása is elengedhetetlen. Az alapelvnek továbbra is a képességek fejlesztésének és a lakosság biztonságának szavatolásának kell maradnia, a fenntartható fejlődés és a szegénység visszaszorításának szem előtt tartásával.
A nehéz körülmények közötti segítségnyújtás nem szabad, hogy a sikeres országok kárára váljon. A segély megerősítésére vonatkozó felelősségvállalások ezért újra főszerepet kapnak. Az Európai Bizottság közleményében gyakorlatias megközelítést javasol a fenntartható fejlődés, a stabilitás és a béke nehéz körülmények közötti biztosításához.
A közleményt az összes Európai Uniós intézmény megkapta. Az Általános Ügyek Tanácsa a kérdésről november 19-én és 20-án dönt majd. Fel fogom kérni a Bizottságot, hogy alkosson konkrét munkatervet a javaslatok és a közleményben leírt elsődleges intézkedések végrehajtásáról, amiknek célja a bizonytalan helyzetek hatékonyabb kezelése a partnerországok arra irányuló tevékenységének támogatásával, hogy a fenntartható fejlődéshez szükséges feltételeket megteremtsék vagy visszaállítsák.
2008-ban kidolgozásra kerül az Európai Unió bizonytalan helyzetekkel kapcsolatos stratégiai megközelítése. Ehhez a folyamathoz az összes Európai Uniós intézmény részvétele szükséges, csakúgy, mint az EU-ban és a partnerországokban a fejlődés érdekében dolgozó intézményeké.
Az Európai Parlament hozzájárulása nagy fontossággal bír a Bizottság számára, amely felkéri a Parlamentet, hogy vegyen részt aktívan a vitában, ami lehetővé tenné egy egységes beavatkozási stratégia létrehozását a bizonytalan helyzetek esetére, így hozzájárulva a fenntartható fejlődéshez, a stabilitáshoz, a békéhez és a demokratikus kormányzáshoz szükséges körülmények megteremtéséhez.
a PPE-DE képviselőcsoport nevében. - Elnök asszony, mindig nagyon hasznos, ha ilyen fontos kérdésekről olyankor vitázunk, mikor a ház dugig van a Parlament véleményére kíváncsi kollégákkal. Nagyon hálás vagyok a biztos úrnak is, amiért rögzítette az alapokat és megosztotta velünk saját véleményét arról, hogy hogyan kellene kezelni ezt a problémát.
A bizonytalanságnak sokféle oka lehet. A legfontosabb persze a dekolonializálás; a gyarmati rendszerek szétesése, amikor a gyarmattartók önkényesen osztják fel a területeket, feldarabolva a belső, stabil társadalmi egységeket és törzsi, vallási csoportokra való tekintet nélkül osztják többfelé az országokat. Ez eleve bizonytalanságot okoz.
Aztán ott a bizonytalanság természetes formája, amit ma sok ország megtapasztal: vannak árvizeknek kitett országok, és kis szigetországok, amiknek gazdasága egyetlen termékre épül. Vannak olyan országok, amelyek földrajzi okokból képtelenek ellátni magukat, mert kevés természeti erőforrással rendelkeznek, vannak elsivatagosodó országok, ahonnan már megindult a tömeges elvándorlás.
Jelen pillanatban 26 ún. biznytalan állam van a világon, és a legsebezhetőbb emberek katasztrófának vannak kitéve, egyes esetekben nem saját hibájukból, hanem rossz kormányzás, belső konfliktusok, polgárháború vagy népirtó diktátorok miatt, mint ahogy nemrég láthattuk Sierra Leone és Libéria esetében.
Egy ilyen helyzetben lévő országot igenis talpra lehet állítani és működőképes állammá lehet tenni, mint ahogy láttuk Sierra Leone esetében. De ehhez erőfeszítések kellenek, ehhez kötelezettségvállalás kell; hosszú távú kötelezettségvállalás, ahogy a biztos úr is mondta, az ország gazdasági növekedése mellett. A nemzetépítés melletti elkötelezettség kell hozzá, ami fontos szó ebben a Parlamentben, hiszen országomnak, az Egyesült Királyságnak, csakúgy, mint Franciaországnak és Spanyolországnak és néhány más európai országnak is ebben hosszú tapasztalatai vannak. De a nemzetépítés más erősödőben lévő szuperhatalmak számára teljesen idegen, új dolog; nekik őszintén szólva sejtelmük sincs, hogy a nemzetépítést eszik-e vagy isszák.
Fel kell használnunk a nemzetépítéssel kapcsolatban Európában felhalmozódott történelmi tapasztalatokat, és segítenünk kell azokat az országokat, amelyek világszerte a nemzetépítés fő szereplői. Ha ezt megtettük volna, és ha ezt Blair miniszterelnök úr megtette volna, akkor azt hiszem például az iraki helyzet egészen másképpen alakult volna.
Irak törékeny állam? Igen, az, mert instabil; a kormány labilis, és vannak biztonsági problémák is. Afrikában vannak más országok, amelyek szintén nagyon bizonytalan helyzetben vannak - Szudán, Szomália, kis szigetek - ahogy korábban mondtam, mindnek szüksége van arra a tudásra, amivel mi már rendelkezünk, ezért nagyon örülök, hogy ma sor kerül erre a vitára.
Nagyon szépen köszönöm, Deva úr. Attól tartok, elfelejtette az instabilitás egyik tényezőjét. Amikor megérkezünk egy ilyen országba, az újra instabillá válik.
a PSE képviselőcsoport nevében. - (FR) Elnök asszony, biztos úr, hölgyeim és uraim, először is szeretném elmondani, mennyire örülök ennek a közleménynek, ami, ahogy a biztos úr is elmondta, a Bizottság pragmatizmusát tükrözi, és ami lehetővé teszi, hogy ma olyan problémát vitassunk meg, ami nem csak az EU déli partnerországai számára fontos, hanem polgártársainknak is, akik gyakran kérdezik - teljes joggal - hogy mennyire hatásosak az Európai Unió fejlesztési segélyei.
Ebben a konkrét esetben az állásfoglalásunk lényege egy mondatban összefoglalható, és mindenki támogatását kell, hogy élvezze, politikai meggyőződéstől függetlenül. A cél ugyanis egy egyszerűsített együttműködési rendszer létrehozása, ami lehetővé teszi, hogy a Bizottság és a tagállamok a ma lehetségesnél gyorsabban megadják a partnerországoknak a beígért támogatást a válsághelyzetben - a válságok ecsetelésébe nem mennék bele, mert Deva úr épp most beszélt róluk. Enélkül a segély nélkül napról napra nagyobb veszélybe kerül ezeknek az országoknak a lakossága, még a puszta túlélésük is. Most, ha a segély elfogadásra kerül, ami önmagában sem kis dolog, az európai segélyek jelenlegi folyósítási rendszerének összetettsége és lassúsága még drámaibb helyzeteket okozhat, amik közvetlenül károsak a támogatott országok lakosságára.
Vegyük Burundi példáját: ebben a kis országban nyolc éve én vezettem a választásokat megfigyelő csoportot, és néhány napon belül vissza is térek Burundiba. Az Európai Unió nagyon fontos és figyelemreméltó munkát végzett az országban: a több mint tíz éves konfliktus után támogatta a választásokat és az intézmények demokratizálódását. Ezután az új intézmények és a demokratikusan megválasztott hatalom hamarosan szembesültek a lakosság szükségleteivel az egészségügyben, az oktatásban és a mezőgazdaságban, amik mind sürgős beavatkozást igényeltek.
Bőven vannak tervek ezekben a szektorokban, de ahhoz, hogy meg is valósulhassanak, európai segély kell. Nem csak ahhoz nélkülözhetetlen az európai segély, hogy a lakosság sürgős szükségleteit kielégíthessük, hanem ahhoz is, hogy a továbbra is bizonytalan helyzetben lévő hatóságok elkezdhessék az újjáépítést, ami nélkül nagy annak a veszélye, hogy az országban hamarosan újra eluralkodik a káosz. Két telt el, és az EU által bejelentett költségvetési támogatás még mindig nem érkezett meg.
Ami igaz a Nagy-Tavak régiójára, az igaz a világ más részeire is. Elnök asszony, ezért szükséges, hogy, a támogatási feltételek egyértelmű meghatározása után minden olyan ország, amely az Európai Unió támogatását élvezi, súlyosan bizonytalan helyzet esetén kapjon gyors és hathatós segítséget egy kivételrendszer révén.
Elnök asszony, örömömre szolgál, hogy ilyen kiváló szakértők után szólalhatok fel, akik éveken át foglalkoztak már ezzel a kérdéssel, és ebbe a körbe önt is beleszámítom, elnök asszony.
Szeretném felhívni a figyelmet arra a problémára, hogy egyre több ország számít instabilnak. Hat év alatt a számuk csaknem megduplázódott, 14-ről 26-ra; a probléma tehát nagyon is valós, és egyre nagyobb kihívást jelent az Európai Unió számára.
Szeretném kihangsúlyozni, hogy ezeknek az országoknak több mint a fele szubszaharai Afrikában fekszik, ami nyilvánvalóvá teszi, hogy különleges figyelmet kell szentelnünk ennek a régiónak.
A leghatározottabban ki kell állnunk ezen országok kormányainak megerősítéséért is. Az Afrikai Uniónak igaza van, amikor rámutat, hogy az újjáépítés problémája politikai probléma is, talán még nagyobb mértékben, mint amennyire technikai. Emiatt a demokrácia és az átláthatóság alapvető fontosságúak.
Teljes mértékben egyetértek az előttem felszólalt Hutchinson úrral abban, hogy le kell egyszerűsíteni az eljárásrendet, hogy a segély gyorsabban elérje célját hasznosabb lehessen.
a Verts/ALE képviselőcsoport nevében. - (ES) Elnök asszony, én is örömmel értesültem arról, hogy ez a téma terítékre kerül a Parlamentben, mert bár igaz, hogy nincs kimerítő jogi definíció a bizonytalan helyzetre, sok olyan eset van, ami a gyakorlati megközelítés alapján ebbe a kategóriába tartozik. Ma délután egyebek között Szomália helyzete is szóba kerül.
A következő napirendi pont Elizabeth Lynne jelentése a Foglalkoztatási és Szociális Bizottság nevében a szociális valóság felméréséről (207/2104(INI)).
előadó. - Elnök asszony, először is szeretnék köszönetet mondani az árnyék-jelentéstevőknek. Az, hogy egy ilyen hosszú jelentést a plenáris ülésen nem módosítottak, mutatja, hogy ez valóban a Foglalkoztatási és Szociális Bizottság jelentése, mégpedig olyan jelentés, amire büszkék lehetünk. Szeretnék köszönetet mondani a Bizottságnak is szoros együttműködéséért, és a portugál elnökségnek is, amiért a szociális politikát prioritásként kezeli.
Európa hatalmas kihívással néz szembe. Ez a kihívás az igazságosság feladata. Az elvesztegetett potenciálról van itt szó, arról, hogy egyesek nem élhetik az életüket mások jótékonykodása nélkül, és diszkrimináció, szegénység és társadalmi kirekesztettség nélkül.
Célunk egyértelmű: ki akarjuk terjeszteni a lehetőségeket, hogy senki, semmilyen háttérrel, semmilyen körülmények között ne maradjon le. Európa jövőjének a szabadságról és a mindenki előtt nyitva álló lehetőségekről kell szólnia, az egyre gazdagabb lehetőségekről és a munka mellett szóló ösztönző erőkről, és a biztonsági háló megerősítéséről azok számára, akik nem képesek dolgozni.
A 2007-es adatok aggasztóak: 72 millió európai polgár él szegénységben, és most már az EU polgárainak 8 %-a szegény annak dacára, hogy van munkahelye. A számok megdöbbentőek. De mit jelentenek pontosan? Azt jelentik, hogy minden hatodik polgártársunk a szegénységi küszöb alatt él - minden hatodik! Sokan el sem hinnék, hogy ez 2007-ben lehetséges. Ötven évvel a Római Szerződés után, 50 évi gazdasági növekedés után az emberek 10 %-a olyan háztartásban él, ahol senkinek sincs állása! Akárhogy is nézzük, a szegénység továbbra is Európa egyik legnagyobb szociális problémája, és a szociális kirekesztés csökkentését kiemelt célként kell kezelni.
Bizonyos területeken sikeres a munkánk, de őszintének kell lennünk: a legtöbb területen nem. A gazdagok és a szegények közötti különbség sok EU-országban egyre nő. A jövedelemhez kötődő szegénység felszámolása továbbra is a tagállamok egyik prioritása kell, hogy maradjon, de minden egyes anyagi szegénységben élő emberre sok másik jut, akit más okokból zár ki magából a társadalom. Fel kell ismernünk, hogy sok család és egyén problémái sokkal összetettebbek, mint hogy nincs elég jövedelmük. A lehetőségek korlátai összetettek. A korai beavatkozás a legfontosabb. A megelőzés - mint mindig - jobb, mint a meglévő problémák kezelése.
Az Egyesült Királyságban tudott dolog, hogy a tizenéves anyák gyermekei háromszor akkora eséllyel lesznek maguk is tinédzserkorukban anyák, mint az átlag, és tudjuk, hogy a börtönviselt apák fiait négyszer gyakrabban ítélik el valamilyen bűncselekményért, mint azokat, akiknek apja nem börtönviselt. De sok területen fölösleges újra feltalálni a spanyolviaszt. Meg kell nézni, hogy más EU-országok hogyan kezelik ezeket a problémákat és tőlük kell tanulni. A legjobb gyakorlatot hatásosabban kell terjeszteni. Finnország például egy holisztikus és fenntartható megközelítést vezetett be, ami hihetetlenül hatékonyan csökkentette a hajléktalanok számát. Dániában pedig olyan új politikákat vezetnek be, amik javítják a hosszú ideje hajléktalan emberek életminőségét, ahelyett, hogy a mainstream társadalomba próbálnák beintegrálni őket. Belgiumban a szegénységet átélt emberek segítenek a szociális munkásoknak jobban megérteni a szegény emberek szükségleteit.
A szegénységet nem mindig munkanélküliség okozza: az állással rendelkezők szegénysége is komoly probléma. Ezért kezdeményeztem a legjobb gyakorlat tagállamok közötti megosztását a méltányos minimálbér bevezetéséről, hiszen jelenleg legalább öt EU-tagállamban egyáltalán nincs is minimálbér. Arra is rá kell vennünk a tagállamokat, hogy mindenki kapja meg a megélhetéshez szükséges jövedelmet.
A tagállamoknak többet kell tenniük a kiszolgáltatott helyzetben lévő munkavállalók kihasználásának elkerüléséért is; biztosítaniuk kell, hogy a megváltozott munkaképességű és idős emberek is utat találjanak a munkaerőpiacra; meg kell akadályozniuk az emberkereskedelmet; védeniük kell a menedékkérők jogait; biztosítaniuk kell az egészségügyi és egyéb közösségi szolgáltatásokat; meg kell szüntetniük a mentális egészségi problémákkal küzdők stigmatizálását és az alkohollal és a drogokkal kapcsolatban konstruktívabb hozzáállást kell meghonosítaniuk.
Ez a jelentés a fentiek közül csak néhány problémával foglalkozik. Európa célja az általános szabadság és a mindenki előtt nyitva álló lehetőségek világa kell, hogy legyen. Ezért olyan fontos megvizsgálni az európai szintű mechanizmusok létrehozásának lehetőségét, amik lehetővé teszik a legjobb gyakorlat megosztását.
a Bizottság tagja. - (CS) Elnök asszony, hölgyeim és uraim, először is szeretnék gratulálni az előadónak, Mrs. Lynne-nek a nagyon érdekes és átfogó jelentéshez. Örömmel látom, hogy az Európai Parlament úgy döntött, foglalkozik a jelentésben szereplő sok, sürgős megoldásra szoruló társadalmi problémával. Ez a jelentés jelentős hozzájárulás a szociális valóság felméréséhez.
Ez a dokumentum éppen akkor készült, amikor a Bizottság és a tagállamok a lisszaboni stratégia társadalmi aspektusainak megerősítésének lehetőségeit vizsgálják. Választ kell adnunk a polgáraink félelmeire és tudjuk, hogy a társadalmi igazságtalanság az egyik fő problémájuk. A felmérések kimutatták, hogy az Európai Uniónak kulcsszerepet kell játszania az integráltabb és összetartóbb társadalmak támogatásában.
Ahogy Barroso elnök úr mondta tegnap reggel a globalizációról szóló fontos vita kapcsán, az Európai Unió jelentős lépéseket tett a lisszaboni célok felé. Új munkahelyek jönnek létre: tavaly 3,5 millió munkahelyet sikerült teremteni. A munkanélküliségi ráta kb. 7%-ra esett vissza. Bár ez még mindig túl magas szám, ez az utóbbi 10 év legjobb statisztikája. A gazdasági növekedés kielégítő volt, a közelmúlt pénzügyi instabilitása dacára is.
De az önelégültségre semmi okunk. A lisszaboni stratégia végrehajtása nem teljes körű, és nem sikerült minden célt elérni. 12 millió ember még mindig állástalan, és nagy részük fiatal vagy régóta munkanélküli, és a szakmai vagy társadalmi előrelépésre kevés esélye van; az európai munkavállalók 8%-a szegénységben él; 78 millió európai polgár szegény, és minden ötödik EU-polgár rossz életkörülmények között él.
Röviden, többet kell tennünk a közös társadalmi célok eléréséért. Most, amikor már láthatóak az Európai Unió munkájának eredményei a növekedésben és a foglalkoztatásban, ideje a társadalmi célokkal foglalkozni.
Örülök, hogy a jelentés említést tesz arról, milyen szükséges a politikai akarat és elszántság a szegénység és a kirekesztés leküzdéséhez. Én is úgy érzem, sürgős megoldani a gyerekszegénységet, a diszkriminációt és támogatni a sokszínűséget. Ez persze azt jelenti, hogy meg kell figyelni az idevágó törvények átvitelét a nemzeti törvénykezésbe, és ha szükséges, eljárást kell indítani azok ellen a tagállamok ellen, amelyek megszegik az Európai Unió jogszabályait.
A jelentés megvizsgálja a társadalomban való részvételt és a munkapiacra való bejutást akadályozó tényezőket is. Egyetértek azzal, hogy a támogató intézkedésekhez megfelelő biztonsági védőhálónak kell társulnia, ami biztosítja, hogy senki ne maradhasson le.
Ezt a hozzáállást a nemrégiben kiadott, az aktív integrációról szóló bizottsági közlemény is tükrözi. Ez a közlemény a kiegyensúlyozott és stratégiai jellegű aktív integráció három fő elemét határozza meg.
A közlemény elindítja a szociális partnerekkel ezekről a kérdésekről folytatott konzultáció második szakaszát is, az aktív integráció területén zajló Európai Uniós együttműködés megerősítésének céljával.
A konzultáció után 2008 második felében a Bizottság javaslatot kíván tenni az aktív integráció közös elveiről. A következő néhány hétben elfogadandó közlemény szerint a Bizottság új intézkedéseket is bevezet a fogyatékkal élők aktív integrációjának segítésére.
A Bizottság hálás az Európai Parlamentnek a folyamatos, a diszkrimináció elleni munkájáért. Amint a Bizottság 2008-as jogalkotási és munkaprogramja kimondja, a Bizottság 2008-ban javaslatokat fog kidolgozni a Szerződés 13. cikkében meglévő védelmi hiányosságok megszüntetésére. A javaslatok, amik a tervek szerint jövő nyáron kerülnek elfogadásra, hosszú távú, az Európai Parlamenttel folytatandó párbeszéden, a 2007-es "Esélyegyenlőség mindenki számára" év tapasztalatain és széles körű nyilvános konzultáción alapulnak majd.
Az Európai Unió sokat lépett előre a nemek egyenlőségének eléréséért, és az Európai Parlament ebben a folyamatban fontos partner volt. De a jövőben is folytatnunk kell a nemek egyenlőségéért végzett munkát. Ez alapjog, és egyben alapvető feltétele Európa növekedési, foglalkoztatási és a társadalmi kohézióval kapcsolatos céljainak elérésének. Ezért üdvözlöm különösen azt, hogy a jelentés foglalkozik a nemek egyenlőségével.
Az Amszterdami Szerződés óta az Unióban a nemek egyenlősége minden területen nőtt, és 2003 óta javult a fogyatékkal élők esélyegyenlősége is. De még mindig sok javulásra van szükség mindkét területen. Az, hogy a többszörös megkülönböztetés még mindig jelen van, szükségessé teszi az esélyegyenlőség folyamatos hangsúlyozását. A Bizottság 2008-ban elfogadandó közleménye foglalkozik majd a témával. A közlemény a 2007-es "Esélyegyenlőség mindenki számára" év tapasztalataira fog épülni.
Hölgyeim és uraim, az EU társadalmi változásai természetes módon követik a társadalom és a globális világ változásait. Ennek dacára meg vagyok róla győződve, hogy az alapgondolat, vagyis a gazdasági, társadalmi és ökológiai szempontok egyensúlyának megtalálása teljesen helytálló. Ezért a mi feladatunk tovább keresni az új megközelítéseket, amik segítenek megoldani a még fennálló problémákat.
(SK) Habár a tagállamokban szükséges megfigyelni a társadalmi helyzetet és a szociális politikákat az Európai Unió problémáinak és kihívásainak felismerése érdekében, de az ezek ellen tett intézkedések sokkal fontosabbak a megfigyelésnél.
1. Rendeletek az európai szintű politikai pártokra irányadó előírásokról és finanszírozásuk szabályairól (szavazás)
előadó. - (DE) Elnök úr, múlt pénteken a Tanács lényegében elfogadta az európai szintű pártok és alapítványok finanszírozásáról szóló rendelet tartalmát. Ezen kívül ma reggel háromoldalú egyeztetés zajlott a Bizottsággal és a Tanáccsal, és megegyeztünk a fennmaradó kérdésekről is. Ezért reális esélye van a terv első olvasatban történő elfogadásának, és annak, hogy már 2008-ra sikerül biztosítani a jobb finanszírozás feltételeit.
Ezért javaslom, hogy halasszuk el a szavazást november 29-re, a következő brüsszeli plenáris ülésre.
az ALDE képviselőcsoport nevében. Az első rész címének megváltoztatását javaslom a következőre: "Külső lisszaboni dimenzió". Azaz "Külső politikák" helyett álljon "Külső lisszaboni dimenzió".
(DE) Elnök úr, az 5. bekezdéshez kötődő szóbeli módosítási indítvány visszavonása miatt az Európai Néppárt (Kereszténydemokraták) és Európai Demokraták csoportja nemmel kíván szavazni, a listákon feltüntetettel ellentétben.
(DE) Elnök úr, vannak olyan képviselők, akiknek ellenvetésük van a középső résszel kapcsolatban, onnan, hogy "rámutat, hogy egy", odáig, hogy "hazai kereslet". Caspary úr az Európai Néppárt (Kereszténydemokraták) és Európai Demokraták képviselőcsoportja egyetértését fejezte ki, így javaslom, hogy az "európai gazdaság" után tegyük be a következőt: "egyes tagállamokban". Remélem, így a középső rész mindenki számára elfogadható lesz. Azt hiszem, ez megfelel a Liberálisok és Demokraták Szövetsége Európáért képviselőcsoportnak is.
(DE) Elnök úr, nem tiltakozom a halasztás ellen, de akkor is szeretném kérni, hogy szavazzunk róla. Ha a Parlament a szöveg mellett szavaz, akkor a szöveg máshová tartozik, de az is lehet, hogy nem fogadjuk el, éppen ezért kérek szavazást az eredeti szövegről.
(SV) Elnök úr, a Parlament most az integrált iránymutatások frissítése és módosítása mellett szavazott. Ennek vannak szociális vonatkozásai is. Eddig viszont a Bizottság ezt nem volt hajlandó tudomásul venni.
Szeretném hallani Špidla biztos úr véleményét a Parlament döntéséről, és azt is, hogy a Bizottságon belül igyekszik-e majd elérni az integrált iránymutatások frissítését és módosítását.
a Bizottság tagja. - (CS) A Parlament döntésének van bizonyos súlya, és a Bizottságnak figyelembe kell vennie, a későbbi dokumentumok kidolgozásakor. Ezért a parlamenti szavazásnak természetesen megfelelő súlya van, és az integrált iránymutatások ügye a Bizottság és a Parlament vitájának egyik kulcskérdése volt.
Azt, hogy a Parlament döntésének "bizonyos súlya" van, mi úgy értelmezzük, hogy "nagy súlya van", és javasoljuk, hogy a Bizottság fogadja el értékelésünket.
6. Az Unió polgárainak és családtagjaiknak a tagállamok területén történő szabad mozgáshoz és tartózkodáshoz való jogáról szóló 2004/38/EK irányelv alkalmazása (szavazás)
a PPE-DE képviselőcsoport nevében. - (FR) Elnök úr, hölgyeim és uraim, hadd hivatkozzam az eljárási szabályzat 19. és 166. cikkeire. Mielőtt a Parlament közös állásfoglalási indítványról szavaz bizonyos csoportok szabad mozgásáról, szeretném közölni, hogy képviselőcsoportom a leghatározottabban elítéli a 13. bekezdésben lévő, a Bizottság alelnöke, Franco Frattini ellen irányuló személyes támadást.
Elítélem az olasz szocialistáknak ezt a méltatlan politikai manőverét, amit egyes képviselőtársaim is támogattak. És ami még fontosabb, Frattini úr szavainak kiforgatása miatt, amit intézményünknek vissza kell utasítania, nem dönthetünk egységesen.
Ha képviselőcsoportunk az állásfoglalás ellen szavazna emiatt a politikai machináció miatt, az nem jelentené azt, hogy kevésbé támogatnánk azokat a törvénytisztelő román vagy más EU-beli állampolgárokat, akik tiszteletet mutatnak tartózkodási helyük iránt.
Európa a jogállamiságra épül, és ezt erősíti meg az az olasz-román kezdeményezésre született állásfoglalás is, amit képviselőcsoportom is aláírt. A szabad mozgás kérdése nemcsak nemzeti ügy, hanem európai is. Nem a politikai csatározások eszköze, hanem értékrend kérdése, hölgyeim és uraim!
a PSE képviselőcsoport nevében. - (DE) Elnök úr, erről a kérdésről hosszú vita zajlott ebben a Házban, amiben Frattini biztos úr is részt vett. A biztos úr nagyon visszafogottan válaszolt megjegyzéseiben és több képviselő beszédére adott válaszában is. Az állásfoglalás csak egyvalamit kritizál, mégpedig azt, hogy Frattini biztos úr bizonyíthatóan helytelen információt adott a nyilvánosságnak az európai törvények egy konkrét pontjával kapcsolatban.
A parlamentnek kötelessége ezt a hibát kijavítani, és kötelessége tisztázni azt is, hogy az a biztos, aki az európai polgárok jogi védelméért felel, nyilvánosan igaztalan állítást tett a polgárok egyik fontos jogával kapcsolatban; nincs helye itt semmiféle összeesküvés-elméletnek. Azt is nagyon jól tudjuk, Daul képviselő úr, hogy maga milyen szánalmas ember, mert ezt a kijelentést a Forza Italia nyomására tette. Ennyit erről az ügyről.
a Verts/ALE képviselőcsoport nevében. - (IT) Elnök úr, hölgyeim és uraim, azt hiszem, Daul elnök úr szavaira külön kellene reagálnunk. A Parlament többsége szabadon dönt a Parlament álláspontjáról, és minden joga megvan ahhoz, hogy a biztosokat kritikával illesse. Ez Parlamentünk szuverén joga.
Amit tettünk, annak az volt az oka, hogy Frattini úr félreértelmezte a közösségi jogot, és akárhogy is kiabálnak, elismétlem, hogy az Európai Parlament képviselőiként léptünk fel egy európai biztossal szemben, és ezt máskor is megtesszük!
az ALDE képviselőcsoport nevében. - Elnök úr, csak egész röviden szeretnék szólni. Minden pártpolitikai vitától függetlenül, nagyon sajnálatos, ha egy biztos belekeveredi hazájának vagy valamelyik másik országnak a pártpolitikai csatározásaiba. Én nem látok abban semmi kivetnivalót, ha a Parlament emlékezteti a Bizottságot erre.
Most jöjjön még három felszólalás, azután lezárom ezt a rövid vitát.
a GUE/NGL képviselőcsoport nevében. - (FR) Elnök úr, azt hiszem nem kell sokat hozzátenni ahhoz, amit Monica Frassoni, Graham Watson és Martin Schulz már elmondott. Csak annyit mondanék, hogy jó lenne, ha egy biztos elgondolkodna azon, hogy érdemes-e újra megtennie olyasmit, ami miatt négy, a parlamenti patkó különböző részeiben helyet foglaló csoport is nemtetszését fejezte ki... legalábbis akkor, ha a Parlament bizalmát szeretné élvezni.
(IT) Elnök úr, hölgyeim és uraim, az eljárási szabályzat 151. és 19. cikkei alapján kérem önöket, hogy vizsgálják meg a 13. bekezdés alkalmazhatóságát, ami a Bizottság alelnöke elleni indokolatlan és megalapozatlan személyes támadást tartalmaz. Ha ez a szöveg elfogadásra kerül azok után a kijelentések után, amikben a Bizottság elnöke megvédte Franco Frattinit, az igen kellemetlen konfliktus forrása lehet a Parlament és a Bizottság között. Ezért arra kérem képviselőtársaimat, hogy a szöveget a 13. bekezdés nélkül bocsássuk szavazásra, és a szerzőket arra kérem, hogy szóbeli módosítással vonják vissza a szóban forgó részt.
(IT) Elnök úr, hölgyeim és uraim szeretném a következő szóbeli módosító javaslatot tenni: "fájdalmát fejezi ki Giovanna Reggiani meggyilkolása miatt, amely Rómában történt 2007. október 31-én, és részvétét fejezi ki családjának".
az UEN képviselőcsoport nevében. - (IT) Elnök úr, hölgyeim és uraim, szeretném a következő módosító javaslatot tenni: "Az oktatást és az iskolaelhagyás elleni küzdelmet a roma közösségek körében a társadalmi kirekesztés, az emberek kihasználása és a bűnözés elleni küzdelem egyik alapvető eszközének tekinti"
(IT) Elnök úr, hölgyeim és uraim, figyelembe véve a szabad mozgásról és tartózkodásról szóló 2004/38/EK irányelv 5., 6., 7. és 8. cikkekben leírt feltételek fontosságát.
a PSE képviselőcsoport nevében. - Elnök úr, a Dél-Ázsia országaival fenntartott kapcsolatokért felelős küldöttség elnökeként én vezettem a kompromisszumos szöveg kidolgozásáról szóló tárgyalásokat. Tudom, hogy ez egy érzékeny kérdés, és fontos, hogy mindannyian felismerjük, milyen helyzetben van ma Pakisztán. Azt hiszem, az egész Ház határozott, egységes álláspontot kíván képviselni Musharraf elnök felé.
A kompromisszum jegyében, és remélhetőleg az egész Parlament támogatásának elnyerése érdekében szeretném a következő szóbeli módosít indítványt tenni. Az A preambulumbekezdésben arról esik szó, hogy Musharraf elnök "felfüggesztette az Alkotmányt és a jogállamiságot és helyettük statáriumot vezetett be". Szeretném javasolni, hogy ezt a következő váltsa fel: "felfüggesztette az Alkotmányt és a jogállamiságot, és helyettük rendkívüli állapotot, de facto statáriumot vezetett be". Ezen kívül más kollégáim javaslatával összhangban három másik helyen, az 1., 10. és 11. bekezdésben is a "statárium" szót "rendkívüli állapot"ra cserélnénk. Remélem, hogy az indítvány elnyeri a Ház teljes támogatását.
(FI) Elnök úr, csak annyit szeretnék elmondani, hogy az állásfoglalás finn változatában egy fontos részt helytelenül fordítottak. Az 1. pontban, ami a bali tárgyalási felhatalmazásról szól, félreértelmezés történt, és a szöveg arra utal, mintha az állásfoglalás az EU belső tárgyalási felhatalmazásáról lenne szó a bali konferencia előtt. Valójában arról van szó, hogy az éghajlatváltozási szerződést ratifikált országok a bali konferencián megpróbálnak majd olyan tárgyalási felhatalmazást szerezni, ami alapján megköthető egy új éghajlatváltozási szerződés. Más szóval, a finn szöveg az 1. pontban kb. a következő: "hogy megegyezzenek a konferenciára szóló tárgyalási felhatalmazásról", amit a következőre kellene cserélni: "a konferencián egy szerződés megkötésére szóló tárgyalási felhatalmazásról".
Elnök úr, szeretném rögzíteni, hogy a 7. módosítás ellen szavaztam. Sajnos a másik lámpa gyulladt ki, amikor megnyomtam a gombot. Ellenzem a módosítást. Ez a szavazás eredményét nem változtatja meg, de nekem fontos. Ezért szeretném kérni, hogy a jegyzőkönyvbe nem szavazat kerüljön.
(FR) Elnök úr, elnézést kérek, csak a szavazás egyértelművé tétele érdekében szeretném tisztázni, hogy a "visszafogadási egyezmények" kifejezés törlése csak a 14. bekezdés első részére vonatkozik.
előadó. - Elnök úr, szeretném a 19a bekezdéshez a következő szöveget hozzáadni: "hangsúlyozza továbbá, hogy be kell vonni, és együtt kell dolgozni az EGT-országokkal (Izlanddal, Norvégiával, Liechtensteinnel) és Svájccal, és teljes mértékben ki kell használni az Európai Unióval való munkában szerzett tapasztalataikat".
előadó. - Elnök úr, csak meg szeretném erősíteni, hogy a szóbeli módosító indítvány a bekezdés törlésére vonatkozik,ezért arról kellene először szavazni, még a 13. módosító indítvány előtt, úgyhogy meg kellene változtatni a szavazás sorrendjét.
előadó. - (DE) Elnök úr, a szavazás előtt én és a Nemzetközi Kereskedelmi Bizottságnál lévő kollégáim szeretnénk megköszönni a sikeres munkát, amivel sok időt spóroltunk meg, mivel nem volt szükség módosításokra.
Ez a jelentés egyértelmű üzenetet küld az új ukrán kormánynak és parlamentnek arról, hogy mi a magunk részéről minden szükségeset megtettünk a szabadkereskedelmi övezetről szóló tárgyalások tető alá hozásához. Bizalommal vagyunk tárgyalópartnerünk iránt. Ha van ma itt jelen ukrán küldött, kérem, jelezze hazája parlamentjének, hogy az Európai Parlament késedelem nélküli szavazást javasol Ukrajna WTO-felvételi kérelméről, és a genfi döntés után a felvétel lehető leghamarabb történő ratifikálását javasolja.
Az EU és Ukrajna kölcsönös érdekében arra kérek mindenkit, hogy szavazzon a jelentés mellett. Köszönöm szépen.
Zaleski úr, engedje meg, hogy gratuláljak ahhoz, hogy ilyen kiválóan beszéli anyanyelvemet.
írásban. (PL) Leinen úr jelentése kijelenti, hogy a Bizottság javaslatában a legnagyobb újítás az, hogy nem csak az európai politikai pártok uniós büdzséből való finanszírozását teszi lehetővé, hanem a politikai kötődésű európai szintű alapítványokét is.
Egyetértek azzal, hogy a javasolt rendelet javítani fog az európai pártok pénzügyi stabilitásán, és segít a 2009-es európai parlamenti választási kampányuk finanszírozásában. <BRK>
(SK) Egy évvel ezelőtt még úgy nézett ki, hogy a schengeni zóna kiterjesztésének időpontja 2009-re tolódik majd. Örülök, hogy mindenki keményebben dolgozott ezen, és sikerült találni egy konstruktív megoldást, ami lehetővé teszi az emberek szabad mozgását, útlevél-ellenőrzés nélkül.
Ezért üdvözlöm Carlos Coelho jelentését, ami megerősíti a kilenc új tagország belépését a schengeni zónába. Úgy vélem, hogy az emberek útlevél nélküli szabad mozgása az európai integráció igazi sikertörténete, és így örömmel szavaztam a jelentés mellett. Az új tagállamok és így Szlovákia schengeni övezetbe való belépése azt üzeni az európaiaknak, hogy a totalitárius kommunista rendszerek által Nyugat-és Kelet-Európa között felhúzott vasfüggöny 2007. december 21. után végleg a múlté lesz.
Szerintem a jelentésről szóló szavazás történelmi esemény, azért is, mert éppen azon a héten zajlik, amikor - november 17-én - Szlovákia és a Cseh Köztársaság az elnyomó rezsim bukásának 18. évfordulóját ünnepli, amely akadályozta a polgárok szabad mozgását. Azt hiszem, minden európai polgár örülni fog ennek a karácsonyi ajándéknak.
(NL) Elnök úr, én a Coelho-jelentés ellen szavaztam, főleg azért, hogy így hívjam fel a figyelmet a Schengeni Megállapodás nyílt határokkal operáló megközelítésének sok problémájára. Végül is a schengeni rendszernek két alappillére van: a külső határok szigorú, teljes ellenőrzése - ami, hadd hangsúlyozzam, jelenleg nem teljesül - és a kemény, következetes, összehangolt bűnüldözés az összes tagállamban - ami megint csak ritkán valósul meg. Végezetül, az összes schengeni országnak szigorú bevándorlási politikát kell érvényesítenie, amivel szöges ellentétben állnak az utóbbi néhány évben több tagállamban látott tömeges legalizációs hullámok.
Ilyen körülmények között, állampolgárként és politikusként nem tudok örülni annak, hogy a belső határokon nem kell határellenőrzésen átesnem, mivel a bűnözőket és az illegális bevándorlókat sem ellenőrzik, ami káros a társadalom számára.
(CS) Elnök úr, engedje meg, hogy Carlos Coelho kollégámnak a schengeni vívmányoknak a kilenc, az EU-hoz 2004-ben csatlakozott országban történő teljes alkalmazásáról szóló tanácsi határozattervezetről szóló jelentéséről szóljak. Én személy szerint azt gondolom, hogy ez a döntés létfontosságú. Ezeknek az országoknak, köztük hazámnak, a Cseh Köztársaságnak a belépése semmi esetre sem halasztható el. Minden objektív elemzés azt mutatja, hogy az összes ország megfelelően felkészült a schengeni övezet kiterjesztésére. Az érintett tagállamok hihetetlen erőfeszítéseinek, az ellenőrzésekben részt vevő szakértőknek, a rendőrségnek az igazságügyi hatóságoknak, a tisztviselőknek és sok más ember munkájának hála, ma ezek a tagállamok készen állnak a schengeni vívmányok megfelelő alkalmazására. Ezért feltételezem, hogy a Bel- és Igazságügyi Tanács is támogatni fogja a határozatot december 6-7-én. A belső határok eltörlésének - hiszen a polgárok a schengeni zónát ezzel azonosítják - szimbolikus jelentősége van, és ez történelmi horderejű esemény lesz, amihez csak a vasfüggöny majdnem 20 évvel ezelőtti leomlása fogható.
(CS) Hölgyeim és uraim, nagy örömömre szolgál, hogy - a technikai probléma dacára - mindannyian együtt vagyunk azon a szavazáson, amely során arról a jelentésről szavazunk, amely megerősíti, hogy az új tagállamok, sorukban a Cseh Köztársasággal, készek lesznek csatlakozni a schengeni övezethez már 2008-ban. Nagyra értékelem a tagállamok és a Bizottság a bővítést megelőző intenzív technikai tárgyalások során mutatott nyíltságát és erőfeszítéseit. A kibővített schengeni övezet biztosan nagyobb kihívást jelent majd Európa belbiztonsága területén, de másrészről viszont, és ezt szeretném külön kihangsúlyozni, az a lépés a szabad mozgás és a valódi integráció érdekében végzett munka kiteljesedése. Jövőre Európa egységesebb lesz, mint valaha. A vasfüggöny végleg a múlté, és ezt köszönöm önöknek.
- (PL) Elnök úr, Lengyelország felvétele a schengeni övezetbe nemcsak a könnyebb határátlépés potenciális előnyével jár, hanem bizonyos veszélyei is vannak.
Egy káros jelenség, amit Lengyelország már évek óta meg is tapasztal, az, hogy nehézséget okoz kelet-európai szomszédainknak bejutni az országba; a Fehéroroszországban és Ukrajnában élő lengyeleknek is. A határellenőrzés hiánya sok, a bűnözéssel és az illegális bevándorlással kapcsolatos káros jelenség oka lehet. Aggódunk amiatt is, hogy meg kívánják szüntetni a tagállamokban a nemzeti határellenőrzést, és azt közös, páneurópai határszolgálattal kívánják felváltani. Ezért tartózkodtam a szavazástól.
Ahogy már régóta mondjuk, szerintünk az igazságügy és a belügy állami szintű hatáskör, így a portugál államra tartozik. Ezért ellenezzük ezen hatáskörök fokozatos áthelyezését az EU szupranacionális intézményeihez, aminek során minden újabb lépést az előzővel indokolnak.
Ilyen a lépés a "schengeni övezet" és a schengeni vívmányok létrehozása is, ami sok politika, rendőrségi és igazságügyi rendszer és határőrizeti intézkedés közösségivé tételét vonja magával - ilyenek például a vízumok, a menedékjog és a bevándorlás.
Ez még inkább igaz, amikor a fő európai hatalmak egymással szövetkezve úgy irányítják a döntéshozást, hogy saját érdekeiket megvédhessék, amire viszont így Portugália képtelen.
Ahogy már kimondtuk, nem ellenezzük az egyenlő jogokkal rendelkező szuverén államok szoros nemzetközi és európai együttműködését, viszont elfogadhatatlannak tartjuk a nemzeti szuverenitásunk védelméhez nélkülözhetetlen hatáskörök átengedését az EU legnagyobb hatalmú tagállamai által irányított szupranacionális intézményeknek, ami az "európai erőd" létrehozását szolgálja.
írásban. - (IT) Elnök úr, hölgyeim és uraim, a jelentés ellen szavaztam, mert, ahogy korábban már többször elmondtam parlamenti beszédeimben, a leghatározottabban ellenzem a Schengeni Megállapodást. Különösen ellenzem, ha a Megállapodás az EU-n belüli veszélyes mozgás és az illegális bevándorlás eszközévé válik.
A schengeni vívmányokhoz csatlakozni kívánó országok határai könnyű célpontot jelentenek a bűnözők számára. Újabb belépési pontot jelentenének az egykori szovjet területekről és a Közel-Keletről történő ellenőrizetlen bevándorláshoz, arról már nem is beszélve, hogy milyen társadalmi zavarokat okoz a polgárok szabad mozgása Olaszországnak és más országoknak.
A schengeni együttműködésnek minden olyan tagállam számára nyitottnak kell maradnia, amely csatlakozni kíván hozzá. Másrészről viszont, nagyon fontos, hogy az összes résztvevő ország már a belépésekor teljesítse a követelményeket, mert az együttműködés közös külső határ létrehozásával jár. Ha egy országban hiányosságok vannak, akkor Svédország nem ellenőrizheti a határvédelmet. Az elvégzett vizsgálatok azt mutatják, hogy vannak megoldásra váró problémák, és a logikus megoldás a csatlakozás elhalasztása lenne addig, amíg minden követelményt nem sikerül teljesíteni.
írásban. - (SV) A szavazatunk indoklásával alulírottak, az Európai Parlament svéd szociáldemokrata képviselői a Braghetto-jelentésre leadott szavazatunk okait szeretnénk ismertetni.
Nagyon fontosnak tartjuk a kékúszójú tonhalállományra vonatkozó helyreállítási tervet. A tonhal a hatalmas mértékű túlhalászás miatt hosszú ideje veszélyeztetett faj. Ez idővel károsíthatja az érintett vizek egész ökoszisztémáját. De úgy gondoljuk, hogy a Bizottság állásfoglalása nem teljes mértékben helyénvaló, így ellene szavaztunk.
A Bizottság 4. és 6. módosítását megszavaztuk - ezek két, a mi véleményünk szerint kifogásolható tonhalhalászati mentességet vonnak vissza.
Szintén támogattuk a 13. módosítást, ami egy valóban komoly populáció-helyreállítást jelentett volna. A javaslat az eredeti elgondolásnál jóval messzebb ment, amit mi teljes mértékben támogatunk. A kékúszójú tonhal állományai még mindig veszélyesen alacsony számúak, és az Európai Uniónak határozottabban felelősséget kell vállalnia az állomány helyreállításáért.
Szeretném megindokolni az Atlanti-óceán keleti részén és a Földközi-tengerben élő kékúszójú tonhalállomány helyreállítási tervéről szóló jelentésre leadott szavazatomat.
A tonhalállományok valóban kritikus állapota miatt az Európai Unió a következőket teszi a rendelettel: folyamatosan csökkenti a fogási kvótákat, korlátozza a halászati időszakot és megerősíti az ellenőrzést az illegális halászat visszaszorítására. Támogatom ezeket a javaslatokat.
Először is azért, mert a tudósok már most azt mondják, hogy a rendelet intézkedései nem elégségesek az állományok helyreállításához. Úgy vélik, indokolt lenne a kvótákat az ICCAT (Az Atlanti Tonhal Védelmére Létrehozott Nemzetközi Bizottság) által megszabott éves fogási korlátoknál jóval szigorúbban megszabni. Hiszek nekik, így támogattam a Zöldek/az Európai Szabad Szövetség Képviselőcsoportja által javasolt 13. módosító indítványt.
Mivel a Földközi-tengeren az ICCAT országain kívüli nem-EU országok, például Líbia, Törökország, Tunézia, Japán és Kína flottái is halásznak, nyilvánvaló, hogy az előttünk lévő rendelet csak azokra az országokra lesz hatással, amelyek vállalják a benne megszabott korlátozások betartását, és semmi nem garantálja, hogy az említett országok ezt megteszik.
A következő napirendi pont a vita hét, közel-keleti keresztény közösségekről szóló állásfoglalási indítványról.
szerző. - (IT) Elnök asszony, hölgyeim és uraim, a vallásszabadság az emberi jogok tiszteletének vitathatatlan alapeleme. A keresztények által világszerte elszenvedett erőszak gyalázatos, és sérti az emberi méltóságot.
Már a legutóbbi plenáris ülésen be akartam terjeszteni ezt az állásfoglalási javaslatot, de a képviselőcsoportok koordinátora azt kérte, hogy halasszam el a dolgot a novemberi plenáris ülésig, hogy legyen időnk egy részletesebben kidolgozott szöveget elkészíteni, ami mögött szélesebb konszenzus áll. A szövegben, amiről ma szavazunk majd, és ami a szocialisták, a liberálisok, a Nemzetek Európájáért Unió Képviselőcsoportja és a Függetlenség/Demokrácia Képviselőcsoport kompromisszumának eredménye, megmaradtak az eredeti változat fontosabb elemei.
Ezen kívül sikerült a keresztény közösségek ellen idén a Közel-Keleten és másutt elkövetett erőszakos cselekményekre és visszaélésekre vonatkozó konkrét hivatkozásokat beleillesztenünk a szövegbe. Ilyen események főleg Irakban, Egyiptomban, Pakisztánban, Törökországban Kínában és Vietnámban történtek; valójában az elmúlt néhány napban zajlott intenzív koordináció során, amikor is sok olyan esetre derült fény, ami nem a Közel-Keleten történt, új, a helyzetet jobban tükröző címet is választottunk, a következőt: "azokról a súlyos eseményekről, melyek veszélybe sodorják a keresztény közösségek létét és más vallási közösségeket".
Nyilvánvalóan a szöveg nem tartalmazza a keresztények elleni összes erőszakos cselekményt, nem említi például az eritreai és észak-koreai esteket. De arra szeretném önöket kérni, hölgyeim és uraim, hogy fogadják el a szöveg politikai üzenetét, ami azokra az országokra is vonatkozik, amelyeket nem említ külön. A többi képviselőcsoporttal folytatott egyeztetések során már a kezdetektől fogva sikerül egyértelművé tennem, hogy ez az állásfoglalási indítvány semmiképpen nem kívánja felszítani a civilizációk konfliktusát. Európa mindig is a kisebbségek jogainak egyik élharcosa volt, és nem hagyhatja tovább figyelmen kívül az oly sok keresztényt érő egyre nagyobb károkat.
Hölgyeim és uraim, ma ez a Parlament fontos és égető kérdésről nyilatkozhat meg, kiállhat az élet és a vallásszabadság védelme mellett; nem csak a keresztények védelméről van szó, hanem több millió, különböző vallású ember védelméről. Ezért szeretném önöket arra kérni...
szerző. Elnök asszony, a szocialista képviselőcsoport teljes mértékben támogatja ezt vallások üldözéséről szóló közös állásfoglalási indítványt.
Egy percben csak az állásfoglalás néhány eleméről tudok szót ejteni, és szeretnék az iraki lakosság 10%-át kitevő történelmi gyökerű keresztény közösség által elszenvedett igazságtalanságokról beszélni. Mint olyasvalaki, aki támogatja a Save the Assyrians kampányt, illetve támogatást is kap attól, meg kell mondanom, hogy ez a Parlament hajlamos kompromisszumos konszenzusra, ami miatt néha elvész a javaslatok igazi tartalma.
Ez a helyzet ezzel az állásfoglalással is. A K preabmulumbekezdés elítéli a török határ menti asszíriai falvakban történő eseményeket. Hogy pontosan mit? Azt, hogy a török kormány tüzérségi tűz alá veszi ezeket a falvakat, azt állítva, hogy ott a PKK harcosainak bázisai vannak, ez viszont valójában igen valószínűtlen. Az S preabmulumbekezdés Szíriáról szól, ahova több tízezer, ha nem több százezer menekült érkezett Jordániából és Irakból, de a határt most lezárják.
Elnök asszony, azzal kezdeném, hogy hangot adok elégedettségemnek és köszönetet mondok az állásfoglalás társszerzőinek. Ez az állásfoglalás a közel-keleti és világszerte másutt élő keresztény közösségek egy nagyon fontos problémájával foglalkozik.
Ugyanakkor, mint az állásfoglalás egyik szerzője, szeretném kihangsúlyozni, hogy a vallásszabadság biztosítása az első lépés az alapvető emberi jogok biztosítása felé, és a keresztények üldözése, aminek világszerte voltak megnyilvánulásai, ezen jogok megsértését jelenti.
Ezentúl, nem elfelejtve azt, hogy világszerte a hatóságok, az intézmények és a politikai erők nem reagáltak a jelenségre, szeretném még egyszer kiemelni, hogy milyen fontos a most megvitatásra kerülő állásfoglalás a keresztények jogainak védelme szempontjából, és azt is hangsúlyoznám, hogy a javaslat a Nemzetek Európájáért Unió Képviselőcsoportjának teljes támogatását élvezi.
szerző. - (FR) Elnök asszony, nem is merek belegondolni, milyen arcot vágnának PPE tagtársaim, ha megtudnák, hogy az Öböl-országok vagy az ASEAN állásfoglalást adott ki az európai muszlimok sorsáról. Sokkoló lenne; agressziónak értékelnénk; egy nem-EU ország vallási hatóságai részéről történt elfogadhatatlan beavatkozásának tartanánk a tagállamok és az azokban élő vallásos kisebbségek viszonyába. Keresztény alapelv, hogy ne tégy mással olyat, amit nem szeretnél, hogy veled tegyenek.
Komolyan azt gondolják, hogy egy ilyen állásfoglalást a toleranciára és a interkulturális vallási párbeszédre való felhívásnak tekintenének? Hát nem! Az értékeire oly büszke Európai Unió jobban tenné, ha ezekben az rendkívül érzékeny kérdésekben egy cseppnyi tapintatot mutatna, és tiszteletben tartaná a nemzetközi egyezményeket.
A vallási kisebbségek jogainak megsértése esetén, vagyis ha keresztényeket ölnek meg vagy korlátozzák a vallásgyakorláshoz fűződő jogaikat, két, egyformán megalapozott lehetőségünk van cselekedni. Először is felvehetjük a kapcsolatot az érintett országgal, nemzetközi kötelezettségvállalásai és a fennálló kétoldalú megállapodások alapján, és felkérhetjük, hogy indítson vizsgálatot, járjon el a felelősökkel szemben és biztosítsa a vallási kisebbségek jogainak tiszteletben tartását; ilyen esetekben rendszeresen ezt is tesszük.
A második lehetőség az ENSZ-en keresztül való cselekvés: 12 ország és az összes EU-tagállam javasolta azt a határozatot, ami a vallási intolerancia és a diszkrimináció minden fajtájával le kíván számolni és biztosítani kívánja a gondolati és lelkiismereti szabadságot, mivel a nemzetközi jogban - és ez nagyon fontos - ezek összekapcsolódnak. Az egyén joga a hitéhez, a valláshoz, a gondolathoz és a saját lelkiismeretéhez mind-mind összefügg.
Ha ma elfogadjuk ezt az elfogadhatatlan szöveget, azzal mit érünk el? Ezzel figyelmen kívül hagynánk a tagállamok által az ENSZ-ben végzett munkát és más megközelítést alkalmaznánk, ami valószínűleg arra ösztönözne bizonyos országokat, hogy nemzetközi kapcsolataikban használják ki a vallási kérdéseket. Ezzel eltérnénk attól a kiegyensúlyozott megoldástól, amit például Jahangir asszony, az ENSZ - jelenleg Pakisztánban háziőrizetben lévő - különleges megbízottja is javasolt, és végeredményként világszerte rontanánk a vallásos kisebbségek, köztük a keresztények helyzetén.
Szeretném megismételni, a magam és olyan vallásszabadságért dolgozó szervezetek nevében, mint a Christian Solidarity Worldwide, hogy ez az állásfoglalás csak növeli a veszélyt azok számára, akiket megvédeni hivatott.
szerző. - (NL) Elnök asszony, hölgyeim és uraim, ha valóban fontosak nekünk az alapvető jogok, akkor nem mehetünk el szótlanul a közel-keleti keresztény közösségek helyzete mellett. Ez az állásfoglalási indítvány minden európai intézménynek felhívja erre a figyelmét.
Nemrégiben ebből a Parlamentből delegáció ment Libanonba, és saját szemével látta az ottani keresztények helyzetét. A Libanonban élő keresztények attól tartanak, hogy másodrangú állampolgárrá válnak, mint a többi keresztény a régió csaknem minden országában.
Választaniuk kell a személyes biztonságuk és a személyes méltóságuk, vallási meggyőződésük között. A libanoni keresztények mindkettőt szeretnék megtartani.
Az utóbbi években zajlott politikai erőszak már közvetlenül érinti a közel-keleti keresztényeket. Egy libanoni informátor éppen ezen a héten jelentette, hogy, bár nem a keresztények jelentik az első számú célpontot, a legtöbb meggyilkolt politikus keresztény, csakúgy, mint azok az újságírók, akik támadások áldozataivá váltak; ez félelmet kelt a libanoni keresztény közösségben.
szerző. - Elnök asszony, több ezer éven át az ember túlélése olyan erőktől függött, amik fölött nem volt hatalma, és amiket még csak nem is értett. Ilyenek a természet erői és az akkor érthetetlen testi és lelki betegségek. A tehetetlenséget könnyebb volt elviselni azáltal, hogy az ember hinni kezdett egy természetfeletti erőben, amit "Istennek" nevezett el. A különböző embercsoportok eltérő módon látták a maguk istenét.
Ennek eredményeként sok különböző vallás jött létre. Ezeket a vallásokat természetesen nem isten, hanem az ember teremtette, így sok hiányosságuk van. Ilyen a fanatizmus, a dogmák és a képtelenség arra, hogy elfogadják mások jogát a sajátjuktól eltérő hitre. Ezek a hiányosságok a különböző vallásokban másként és eltérő mértékben jelentkeznek, és sajnos gyakran használják ki őket radikális vallási vezetők és gátlástalan politikusok.
Emiatt indult sok vallásháború és emiatt követtek el gyalázatos bűnöket az ember ellen a vallás nevében. A két legnagyobb vallás, a kereszténység és az iszlám sem volt mentes ilyen szomorú esetektől, amire a történelem sajnos rengeteg szégyenletes példával tud szolgálni. Az idő múlásával természetesen a legtöbb vallás érettebb és humánusabb lett; ez a kereszténységre mindenképpen igaz. De ez a változás sajnos nem történt meg minden vallásban.
Ezért üldözik egyes, főleg muszlim országokban a keresztényeket, néhol rendkívüli erőszakossággal és néha az ottani politikai erők, sőt, a kormány egyetértésével. Nagyon szomorú a helyzet világszerte sok országban és régióban - némelyiket már kollégáim név szerint említették is ma - de a leginkább a Közel-Keleten.
Ezzel az állásfoglalással szeretnénk felhívni a figyelmet a keresztények üldözésére, és remélhetőleg hozzájárulni ahhoz, hogy ezeknek az országoknak a politikai és vallási hatóságai megértsék, hogy az ilyen agresszív viselkedés nem összeegyeztethető sem az emberi jogok tiszteletben tartásának elvével, sem az igaz vallási tanításokkal.
A következő napirendi pont a hat, Üzbegisztánról szóló állásfoglalási indítvány
(ET) Elnök asszony, hölgyeim és uraim, szeretnék mindenkit emlékeztetni arra, amit a francia elnök, Nicolas Sarkozy ebben a teremben néhány napja mondott: mindenki, aki nem tartja tiszteletben az értékeinket, és csak szerződéseket akar elnyerni, minden szempontból veszít. Üzbegisztán és egész Közép-Ázsia esetében fennáll a veszély, hogy a régió energiaforrásainak kiaknázásakor az egyes országok érdekei érvényesülnek közös értékeink helyett. Sajnos ezt tükrözi az a tény is, hogy úgy tűnik, képtelenek vagyunk megállapodni egy, az EPP és az UEN csoportok elképzelése szerinti, az emberi jogi helyzet javulásának elmaradása esetén az üzbég tisztviselők vízumtilalmának hathónapos feloldását tartalmazó tanácsi határozatról szóló állásfoglalási indítványról sem.
Az állásfoglalási indítvány szót ejt az üzbegisztáni, igencsak kritikus emberi jogi helyzetről is. Eddig azonban az a felfogás uralkodott Üzbegisztánban, és ezt a saját fülemmel hallottam, hogy az emberi jogok az ország belügyének számítanak. Ezzel nem érthetünk egyet, és mindenkit arra kérek, hogy támogassák az állásfoglalási indítvány első, élesebb megfogalmazású változatát.
Elnök asszony, biztos asszony, hölgyeim és uraim! Demokratikus intézményként nem hagyhatjuk, hogy az emberi jogokat bárhol a világon a sárba tiporják. De ugyanilyen elfogadhatatlan, hogy ebben a házban a diplomáciai kapcsolatokat és a parlamentek közötti együttműködést átgondolatlanul veszélybe sodorják. A Európai Parlament Szocialista Képviselőcsoportja, a Liberálisok és Demokraták Szövetsége Európáért Képviselőcsoport és a baloldali képviselőcsoportok által beadott állásfoglalási indítványok gyakorlatilag egy diplomáciai roncsderbit jelentenének.
A Parlament legutóbbi állásfoglalásában 2006 októberében elköteleztük magunkat egy konstruktív, párbeszédre épülő megoldás mellett. Ma azonban nem a párbeszéd útját keressük, hanem felégetjük a hidakat. Képviselőcsoportom ebben nem vesz részt, és arra kérem önöket is, hogy szavazzanak a PSE, az ALDE és a baloldal által beterjesztett indítvány ellen.
A mi képviselőcsoportunk és a Nemzetek Európájáért Unió Képviselőcsoportja által benyújtott állásfoglalási indítvány mellett a következők szólnak: az üzbegisztáni politikai helyzet a legkevésbé sem kielégítő. Az emberi jogok helyzete továbbra is sok szempontból aggasztó. Mindennek dacára, van bizonyos előrelépés. Például az EU és Üzbegisztán közötti emberi jogi párbeszéd első köre idén május 8-9-én lezajlott. Az Európai Parlament által hozandó bármiféle állásfoglalásnak összhangban kell lennie a jelenlegi helyzettel.
Elnök asszony, szeretnék először is köszönetet mondani az állásfoglalás társszerzőinek. Ugyanakkor, figyelembe véve a 2004-es, az emberi jogok védelméről szóló közösségi iránymutatásokat, szeretném külön kiemelni, hogy javítani kell az Európai Unió és Üzbegisztán viszonyát. Arra is felhívnám a figyelmet, hogy ezt a kapcsolatot csak a demokrácia, a jogállamiság és főleg az emberi jogok tiszteletben tartásának elveire lehet alapozni.
Ezen kívül, az Üzbegisztánt sújtó bizonyos szankciók hathónapos felfüggesztéséről szóló döntéssel kapcsolatban: támogatom azt a kezdeményezést, hogy kísérjük figyelemmel az emberi jogok helyzetének alakulását az országban. Az üzbég igazságügyi minisztériumnak az emberi jogok betartását megfigyelő hivatal elismeréséről szóló negatív döntése is mutatja, hogy többet kell tennünk ezen a területen.
A Parlament szomszédságpolitikáért, így az üzbegisztáni szomszédságpolitikáért is felelős alelnökeként arra kérem a nemzetközi intézményeket és különösen az üzbég hatóságokat, hogy támogassák a civil társadalom kialakulását Üzbegisztánban.
szerző. - (FR) Elnök asszony, ennek az állásfoglalásnak egyszerű a célja: kimondani az igazságot. Ezt várja tőlünk az üzbég nép és az emberi jogi aktivisták.
A dolog azért sürgős, mert az utóbbi hónapokban több újságírót és másként gondolkodót öltek meg, az október 15-i tanács végeredményét pedig - helytelenül - Karimov elnök győzelmének állították be. A pontos helyzet az, hogy a szankciókat 12 hónappal meghosszabbították, mert nem történt nyomozás az abidjani mészárlás ügyében, és a szakértői találkozók nem jártak eredménnyel.
A vízumtilalom hathónapos felfüggesztésével kapcsolatban pedig megállapodtunk abban, hogy abban az esetben, ha a megadott kiváló feltételek hat hónapon belül nem teljesülnek - például nem engedik be az ENSZ különleges megbízottjait - akkor a tilalom meghosszabbításra kerül.
Másrészről viszont, nem vagyunk elégedettek az emberi jogok területén állítólag elért előrelépéssel. A halálbüntetés eltörlése például még mindig nem történt meg, és az EU és Üzbegisztán közötti emberi jogi párbeszéd szünetel.
Végezetül, az állásfoglalás elítéli több független újságíró és másként gondolkodó meggyilkolását, és komoly, független nyomozást követel.
Aggaszt a PPE és az UEN szándéka. Tovább akarnak menni, mint az összes tagállam, és a Tanács lépését nem csak a vízumtilalom felfüggesztéseként, hanem egyenesen a vízum eltörléseként értelmezik. A harmadik bekezdés kimondja, hogy a szankciók eredménytelensége az üzbég rezsim számára bátorító, aminek sem logikailag, sem politikailag nincs értelme. A szöveg nem említi a 13 emberi jogi aktivistát, akiknek azonnali szabadon bocsátását Pöttering elnök úr levélben követelte.
Végül, a 9. bekezdés megemlíti a Human Rights Watch nehéz helyzetét. Ezzel nem is lenne semmi baj, de ez a szervezet egyértelműen kimondta, hogy nem szeretné, ha megemlítenék egy olyan állásfoglalásban, ami pontatlan is, és egyaránt káros az emberi jogi aktivistákra és az üzbég emberekre nézve, és amit a diktátor Karimov elnök végeredményben úgyis propagandacélokra fog felhasználni, mint azt mindannyian tudjuk.
Ezért arra kérem a PPE és az UEN tagjait, hogy ebben az ügyben az üzbég nép érdekében tanúsítsanak komolyságot, és támogassák a mi állásfoglalási indítványunkat, ami csakis az igazat tartalmazza az üzbegisztáni emberi jogi helyzetről.
szerző. - Elnök asszony, Karimov zsarnok rendszerének 1989 óta tartó uralma a demokrácia megcsúfolása. A Karimov-rezsim felelős a terror és a korrupció uralmáért az országban, aminek persze az üzbég nép az áldozata. Ez a nép önkényes letartóztatásoknak és fogva tartásnak, kínzásnak és igazságtalan bánásmódnak van kitéve nap mint nap, és a nemzetközi közösség és az EU felszólításai dacára Karimov továbbra sem változtat semmin.
A helyzet nagyon hasonló egy másik ország zsarnoki vezetőjének esetére, aki szintén fittyet hány a demokratikus reformokra való felszólításokra. A szaúd-arábiai Abdullah királyra gondolok, akinek országában a nőknek nincs választójoga, sőt, még autót sem vezethetnek, és ahol az emberi jogok súlyos megsértése a mindennapi gyakorlat része.
Ebben az ügyben sajnos néhány EU-ország kormánya kettős mércével mér: keményen támadják Karimovot - teljes joggal - de Abdullah királlyal kesztyűs kézzel bánnak. Sőt, Abdullahnak fényes fogadtatásban volt része Angliában és Olaszországban.
Üzbegisztán és Szaúd-Arábia között az a fő különbség a pénz, és nem is kevés pénz; amíg Abdullah király a milliárdjait Nagy-Britanniában és Olaszországban költi el, addig a durva emberi jogi sérelmek és a demokratikus intézmények semmibe vétele úgy tűnik, nemigen szúr szemet. Gondolom, ezért lehet az, hogy amikor azt javasoltam, hogy ma kerüljön terítékre Szaúd-Arábia is, majdnem minden képviselőcsoport ellenezte a dolgot. Remélem legközelebb több érzékenységet tanúsítanak.
Elnök asszony, Üzbegisztánnak radikális változásra van szüksége. A kezdeti lendületet megtörte a 2005. május 13-i erőszak, ami több száz tüntető életébe került. Azóta a külvilág feltűnően hosszú ideje hallgat. Alig történt valami a 2005. október 27-i vita óta.
De a Szovjetunió széthullása után nem csak a Ukrajnában, Grúziában és Fehéroroszországban vette át a hatalmat egy autoritárius rezsim, hanem - ami kevésbé köztudott -Türkmenisztánban és Üzbegisztánban is. Ott nem a demokrácia győzött, hanem egy kis csoport, amelynek tagjai korábban a régi államapparátusban és a biztonsági erők tagjaiként szereztek tapasztalatokat.
A hatalmon maradáson kívül más céljuk nem volt; ezek az emberek az állam eszközeit magántulajdonuknak tekintették, manipulálták a választási eredményeket, az ellenzéknek a lehető legkevesebb teret engedték, gátolták a szabadságért dolgozó szervezetek működését, korlátozták a sajtószabadságot és, amikor szükséges volt, erőszakhoz is folyamodtak saját népük ellen. Sajnos Üzbegisztánban ma is ez a helyzet.
Európa Üzbegisztánnal kapcsolatos hozzáállását máig túl nagy mértékben befolyásolják gazdasági és katonai érdekei. Úgy tűnik, az üzbegisztáni diktatúra azért maradhatott fenn, mert hasznosnak bizonyult az afganisztáni katonai beavatkozás során. Ez a hozzáállás teljes mértékben tönkretenné Európa emberi jogokkal és demokráciával kapcsolatos szándékainak hitelességét. Európa nem rendelheti alá az üzbégek jogait és szabadságát más szempontoknak.
a PSE képviselőcsoport nevében. - (DE) Elnök asszony, a német tanácsi elnökség ideje alatt, a német szövetségi kormány nyílt nyomásgyakorlására az Üzbegisztán elleni szankciókat azzal a feltétellel enyhítették, hogy Karimov elnök kormánya javít az emberi jogi helyzeten. De az üzbég börtönükben továbbra is zajlanak a kínzások; az emberi jogi helyzet semmit sem javult. A nemzetközi szervezetektől tudjuk ezt, amelyek a civil társadalmat ért komoly támadásokról számolnak be. Nem csak az emberi jogi szervezetek, hanem a nőjogi szervezetek, az információs központok és sok más szervezet is érintett. Az emberi jogi aktivisták gyakran hosszú börtönbüntetéseket kapnak és sok aktivista, köztük újságírók is, menekülni kényszerült.
Nem enyhíthetjük a szankciókat, és semmiképpen nem törölhetjük el őket. Újra be fog bizonyosodni, hogy még ebben a Parlamentben is relativizálódnak az emberi jogok, amikor a nyersanyagokhoz való hozzáférés forog kockán. Ezt nem fogadhatjuk el, és ezt egyértelműen jeleznünk is kell a szavazatunkkal.
a Verts/ALE képviselőcsoport nevében. - (ES) Elnök asszony, én is arra szeretném felhasználni a vita által nyújtott alkalmat, hogy felhívjam a ház figyelmét egy olyan embercsoportra, amelynek tagjait különösen üldözik Üzbegisztánban, és nem is csak ott, hanem Türkmenisztánban is. A leszbikus, meleg, biszexuális és transznemű közösségről van szó.
A melegek és leszbikusok sokszor kettős üldözés áldozatai, mert egyben aktivisták is. Sokakra, akik nyíltan vállalják, hogy melegek vagy leszbikusok, vagy annak mondják őket, 2 és 5 év közötti börtön vár.
A következő napirendi pont a hat, Szomáliáról szóló állásfoglalási indítvány.
szerző. Elnök asszony, sok generáción keresztül jártak a szomáliföldi és szomáliai emberek az én választókörzetembe Londonban. Régi hagyomány, hogy sokan dolgoznak a kereskedelmi flottánál és hazaküldik a fizetésüket. Amikor a brit Parlamentben voltam képviselő, a brit-szomáliai pártközi képviselőcsoport elnöke voltam. Időnként felvetettük a szomáliaiakat érintő problémákat, máskor a személyes ügyeket, stb. Ilyenből sok volt. A szomáliaiak csodálatos emberek voltak, kevésbé csodálatos vezetőkkel.
Mostanra a helyzet tovább romlott. Mostanra Szomália működésképtelen. A világon ebben az országban csaknem a legrosszabbak az egészségügyi statisztikák. Az emberek nap mint nap szembesülnek az erőszakkal, az egyre emelkedő gyerek- és anyai halandósággal. Az etióp hadsereg, a kormányerők és a milíciák harcában kereszttűzbe kerültek. Ezért került ma napirendre ez a téma. Látjuk, milyen rettenetes sorsa van ma a szomáliaiaknak. Látjuk, milyen égető szükségük van a humanitárius segítségnyújtásra, és mégsem tudjuk azt eljuttatni hozzájuk. Látjuk, mekkora szükség van békefenntartó erőkre, és üdvözöljük az Afrikai Unió ígéretét, de nem örülünk annak, hogy valójában mennyit tesznek. Messze nem teljesítik, amit ígértek.
Jelenleg csak az ugandai csapatok vannak a térségben. Amíg a megígért 8000 katona oda nem ér, az etiópok nem fognak kivonulni. Párbeszédet kell kezdeményeznünk - olyan párbeszédet, ami átnyúlik a határokon, és a politikai előítéleteinken is - mert ha az emberek nem beszélnek, akkor nem lesz stabilitás, és ha nincs stabilitás, akkor az országnak nincs jövője. Akkor pedig még többen fognak meghalni. Nem mi leszünk a felelősök, de nem is mondhatjuk, hogy tettünk volna valamit ellene.
szerző. - (ES) Elnök asszony, én is szeretném kiemelni, hogy milyen fontos ez az állásfoglalás, különösen a ma reggeli vita fényében.
Itt pontosan arról van szó, hogy hogyan lehet a bizonytalan helyzetű országokon segíteni.
Szomália nem egyszerűen csak bizonytalan helyzetű ország, hanem működésképtelenné vált ország.
De nem szabad elfelejtenünk, amit Bowis úr is mondott, hogy az országban dúló szörnyű erőszakot főleg az oda folyamatosan bejutó fegyverek, főleg könnyűfegyverek és lőszerek szítják, amik részben a régió más országaiból érkeznek, részben közvetlenül nyugati országokból; az Európai Unióból is.
Ezért nem szabad elfelejtenünk, hogy azon kívül, hogy reagálunk a szomáliai események közvetlen következményeire, felelősséggel tartozunk a kialakult helyzetért is, és amikor egy ilyen vitában szóba kerül a lakosság megvédése - hiszen mindig ezt szoktuk emlegetni, mint kötelességünket - akkor tegyük csak hozzá, hogy kötelességünk a megelőzés is, például a fegyverexport ellenőrzése által.
szerző. - (PT) Tegnap Mogadishuban izgatások voltak az Afrikai Unió erőinek megtámadására - ekkora a baj, és ennyire elszabadultak az indulatok Szomáliában és általában Afrika szarván. Az EU sürgős kötelessége nyomást gyakorolni a konfliktus minden szereplőjére, hogy kötelezzék el magukat a mindenkire kiterjedő nemzeti megbékélés folyamata mellett, ami megoldhatja a válság gyökerét jelentő konfliktusokat. Az "átmeneti kormány" nem vehető komolyan, ha továbbra sem tesz semmit a civil lakosság védelmében és a humanitárius segítségnyújtás megkönnyítéséért.
Szomáliában az ENSZ jelentése szerint ma több a fegyver, mint korábban bármikor. Létfontosságú, hogy az 1992-es fegyverembargót megszegő országokat és kereskedőket felelősségre vonják, és a tevékenységüket megszüntessék. Végezetül, az Afrikai Unió békefenntartó erőit sürgősen meg kell erősíteni, és a megszálló etióp csapatoknak el kell hagyniuk az országot. El kell ismerni, hogy a Bush-kormányzat által szorgalmazott és az Európai Unió által eltűrt etióp intervenció nem hozott békét vagy működő kormányzatot, sőt, még a szomáliai terrorizmust sem segített megfékezni. Csak további szenvedést, szegénységet és halált hozott az egész régió lakóira.
Elnök asszony, ma itt egy tragédiáról beszélünk, Szomália tragédiájáról. Általában azt mondják, háromféleképpen lehet egy ilyen helyzetben beavatkozni: diplomáciai nyomásgyakorlással, gazdasági embargóval, és, ha szükséges, fegyveresen. Van azonban egy negyedik lehetőség is, amiről nemigen beszélnek, mégpedig az, hogy az EU országainak először is meg kellene szüntetniük a volt gyarmati országok korrupt tisztviselővel folytatott ál-üzletüket, hogy a korrupt tisztviselőknek ne legyen okuk háborúkat indítani.
Hadd tegyek hozzá valamit ahhoz, amit Romeva i Rueda és Gomes urak mondtak: az ilyen országokban, köztük Szomáliában használt fegyverek nyilván csakis úgynevezett demokratikus, gazdaságilag fejlett országokban készülhettek, ahonnan aztán exportálták őket. A mi régiónkban fekvő országoknak nyomást kell gyakorolniuk a saját fegyvergyártóikra és ál-üzletembereikre, hogy azok nem provokálhassanak vagy játszhassanak más szerepet a bolygónkon zajló tragédiákban.
szerző. - Elnök asszony, Szomáliáról születtek már korábban is európai parlamenti állásfoglalások és ENSZ-határozatok. Sajnos a helyzet nem javult, és az elhúzódó, pusztító polgárháború ugyanúgy folytatódott. Szomália továbbra is emberi tragédiák színhelye, több százezer elszegényedett menekülttel, több ezer alultáplált, haldokló gyerekkel, és most már olyan járványos betegségekről is kaptunk híradást, mint a kolera és a hepatitisz. Az ország kétségbeejtő helyzetbe jutott, anarchia van és a dzsungeltörvények uralkodnak.
Ebben a közös állásfoglalási indítványban, mint a korábbiakban is, több hasznos javaslat van, mint például minden külföldi katonai beavatkozás megszüntetése - ez főleg Etiópiára és Eritreára vonatkozik - és a fegyverembargó teljes körű érvényesítése Szomáliával szemben; az embargó ugyanis 15 éve érvényben van, de sajnos máig nem tartják be.
Szintén felszólít az állásfoglalási indítvány a sajtószabadság védelmére, és elítéli a szomáliai kormányt, amiért rendszeresen zaklatja az újságírókat és szégyenletes módon nem hajlandó nyomozást indítani a kormányt kritizáló, majd megölt újságírók ügyében.
Jól tudjuk, hogy nem sok esély van arra, hogy ezeket a felhívásokat megfogadják. De mégis ki kell tartanunk, és bíznunk kell abban, hogy a józan ész és az emberiesség végül érvényesül és a szomáliaiakra békésebb és sikeresebb idők jönnek.
Elnök asszony, 1991 óta Szomália gyakorlatilag nem létezik, mint ország, legalábbis nem az egykori olasz gyarmati területen. Csak az északi részen, a volt brit gyarmaton, Szomáliföldön van valamiféle állam, de ez viszont nem egy nemzetközileg elismert ország.
Az állam szerepét hadurak vették át, akik időnként harcolnak egymással, időnként együttműködnek. A szomszédos Etiópia hadserege kinevezte magát védelmezőjüknek. Az iszlám ítélőszékek egyesülete viszont mindannyiuk ellensége, és a hagyományos iszlám szabályok szellemében akarja egyesíteni Szomáliát, a hadurak nélkül.
Eddig minden, egy általánosan elfogadott egységkormány létrehozására és Szomália működőképessé tételére irányuló kísérlet kudarcba fulladt. A Bizottság pénzügyi támogatást nyújtott a 2004-ben létrehozott átmeneti szövetségi intézményeknek; ez akkor indokoltnak tűnt, de később emiatt azzal vádolták az Európai Uniót, hogy az egyik oldal pártjára állt a konfliktusban, és Etiópiát támogatja a szigorú iszlám hatalmat támogató erők ellen.
Ilyesfajta európai politika, bármilyen jó szándékú is, nem lehet sikeres a szomáliaiak támogatása nélkül. Ezért jó, hogy a szavazásra kerülő állásfoglalási indítvány a katonai beavatkozás beszüntetését követeli, és nemzeti párbeszédet, megbékélést kér.
Elnök asszony, a Siad Barre kormány 1991-es bukása óta Szomáliában nem volt valódi működő kormány. Az országban káosz és anarchia uralkodik. Így az iszlám ítélőszékek egyesületének és az átmeneti kormány erőinek összeütközése 850 000 embert űzött el az otthonából, és rengetegen haltak meg.
Drámai a helyzet. Az egész régióban terjed a kolera, több mint másfélmillió embernek van szüksége sürgős orvosi kezelésre, és több tízezer gyerek szenved alultápláltságtól. Komoly a veszély, hogy a konfliktus az egész régiót destabilizálhatja. Még aggasztóbb, hogy a beígért 8 000 Afrikai Uniós katonából csak 1 600 érkezett eddig az országba.
Emiatt az Afrikai Uniónak, az Egyesült Államoknak, az Európai Uniónak és az ENSZ-nek meg kell növelnie a Szomáliának nyújtott humanitárius és logisztikai segélyt, és a békefolyamat gyorsítását és a 2009-es szabad választások alapján felálló stabil kormány létrehozását célzó diplomáciai erőfeszítéseket is meg kellene kettőzni.
Elnök asszony, Szomália a Szomáliai-Félszigeten, vagyis Afrika szarván fekszik, és etnikailag és vallás tekintetében homogén ország. A lakosság 97%-a szomáliai, és csaknem 100%-a muzulmán.
Természeti erőforrásai révén az 1960-ban létrejött Szomáliai Köztársaságnak megvolt a lehetősége a gazdasági fejlődésre és arra, hogy a lakosai számára méltó életkörülményeket biztosítson. Sajnos egy államcsíny, egy polgárháború, a politikai viszonyok változása, a törzsi megosztottság és a Talibánnal kapcsolatban álló iszlám ítélőszékek egyesületének részvétele a hatalmi harcban együttesen földi pokollá változtatta Szomáliát.
Hogyan segíthetünk ezeken az embereken? A szomáliai helyzet megoldásának kulcsa az ENSZ és az Afrikai Unió kezében van. Afrika érdekében az Afrikai Uniónak politikailag és katonailag is aktívabbnak kellene lennie, meg kellene védenie az embereket és biztosítania kellene az ahhoz szükséges feltételeket, hogy az Európai Unió és az ENSZ megadhassa az alapvető humanitárius segítségnyújtást. Szomália helyzetében az emberi jogok tömeges megsértéséről vitáznunk értelmetlen. Tenni kell valamit.
A Bizottság tagja. - Elnök asszony, teljes mértékben egyetértek Bowis úrral abban, hogy amíg az emberek beszélnek egymással, van remény. Nagyon is időszerűnek tartjuk ma a Szomáliának küldött üzenetet, mivel a mostani helyzet komoly veszélyt jelent a békére és a biztonságra; nem csak a régióban, hanem azon kívül is. Ráadásul hatalmas szenvedést okoz a szomáliaiaknak.
Mint tudják, az Unió vezető szerepet játszott a szomáliai békefolyamatban és az átmeneti szövetségi intézmények létrehozásában. Mindig is az összes szomáliai felet bevonó politikai megoldást kerestük, és Louis Michel biztos 2006 decemberében, az etióp intervenció előtt tett még egy utolsó kísérletet a békefolyamat megmentésére, és kulcsszerepe volt abban, hogy az EU-támogatást az Afrikai Unió békefenntartó missziójához és egy valódi nemzeti megbékélési folyamathoz kötötték.
eljárási szabályzat 130. és 131. cikkének megfelelően kiosztásra került a végleges napirendtervezet. A következő módosításokra tettek javaslatot:
a PSE képviselőcsoport nevében. - (DE) Elnök asszony! Mai napirendünkön szerepel a Bizottság nyilatkozata az AKCS-országok partnerségi megállapodásairól, és tervbe van véve az erről a vitáról szóló állásfoglalás kialakítása. Ma reggel és az utóbbi napokban képviselőcsoportunkon belül intenzív viták folytak erről az állásfoglalásról. Erősen szorgalmaztuk azt is, hogy más képviselőcsoportokkal közösen kompromisszumos állásfoglalást alakítsunk ki, egy ilyen kompromisszum elérését célul kitűzve. Sajnálatos módon ez lehetetlennek bizonyult. Mindazonáltal továbbra sem kívánunk lemondani erről a célról, és megkíséreljük, hogy mielőtt a szavazás kétségbevonásához folyamodnánk, kompromisszumot érjünk el.
Képviselőcsoportom nevében ezért azt indítványozom, hogy a bizottsági nyilatkozatról szóló állásfoglalás kialakítását és az állásfoglalásról szóló szavazást halasszuk el a decemberi ülésszakig. Hálás lennék, ha a Tisztelt Ház tagjai támogatnák ezt az indítványt, amely némi mozgásteret biztosítana a kompromisszumról szóló egyeztetések számára.
Schulz úr, a megfelelő időben, amint azt ügyrendünk engedi, visszatérünk erre a témára.
A közösségi vasutakról szóló közös vitát Hieronymi asszony televíziós műsorszolgáltatásról szóló beszámolója előtt tartjuk meg.
A közösségi vasúti rendszer kölcsönös átjárhatóságáról szóló Ortuondo Larrea-jelentést a legközelebbi, strasbourgi ülésen bocsátjuk szavazásra.
Leinen úr jelentése az Európai Közösségek általános költségvetésére alkalmazandó költségvetési rendelet módosításáról az eljárási szabályzat 43. cikkének (1) bekezdése értelmében elfogadásra került, és szavazásra van bocsátva.
A veszélyes vegyi anyagokról szóló Blokland-jelentés a januári ülésre lett halasztva a célból, hogy már az első olvasatban megállapodást lehessen elérni.
A szocialisták képviselőcsoportja azzal a kéréssel fordult hozzám, hogy a gazdasági partnerségi megállapodásokról szóló állásfoglalásra irányuló indítvány ügyében történő szavazást a decemberi ülésszakig halasszuk el, következésképpen, tűzzünk ki új határidőt a szövegek benyújtására.
a PPE-DE képviselőcsoport nevében. - (PT) Elnök asszony! Tudomásul veszem a szocialisták soraiban megmutatkozó kompromisszum-készséget, és a PPE-DE képviselőcsoport nevében meg kell mondanom, hogy mi is nyitottak vagyunk a kompromisszumra, ezért a javaslattal szemben nincs ellenvetésünk. Ugyanakkor a decemberi ülésszak során állásfoglalást szeretnénk kialakítani a népszavazás utáni venezuelai helyzetről is. Úgy gondolom, hogy nemcsak a közös megegyezés, hanem a karácsony szellemében is eleget tehetünk e javaslatoknak.
Pinheiro úr, ez a téma nem Venezueláról szól, hanem a szocialista képviselőcsoport azon javaslatáról, hogy a decemberi ülésszakig halasszuk el a gazdasági partnerségi megállapodásokról szóló állásfoglalásra irányuló indítványokat.
Van-e a képviselők között valaki, aki szeretne felszólalni a javaslat mellett?
a PPE-DE képviselőcsoport nevében. - (PT) Elnök asszony! Ön talán nem jól hallotta, amit mondtam. Azzal kezdtem, hogy a kompromisszumkészség szellemében mi készek vagyunk a javaslat elfogadására. Ugyanakkor azt szeretnénk, ha a karácsonyi megegyezési készség szellemében szocialista barátaink is elfogadnák cserébe állásfoglalásra irányuló javaslatunkat a népszavazás utáni venezuelai helyzetről.
Van-e a képviselők között valaki, aki szeretne felszólalni a javaslat ellen?
a GUE/NGL képviselőcsoport nevében. - (DE) Elnök asszony! Eléggé meglepő a szocialista képviselőcsoport javaslata. A szocialisták, a zöldek és saját képviselőcsoportom közös állásfoglalási indítványa a Kigaliban elfogadott állásfoglalást foglalta magában. Kigaliban a PPE-DE képviselőcsoport is belement ebbe a kompromisszumba, ezért egyszerűen nem értem, miért kellene most mindent elhalasztani és további vitára bocsátani, amikor a Parlament képviselői már kölcsönösen megállapodásra jutottak. Hiszen Kigaliban mindenki beleegyezett ebbe a kompromisszumba! Ezért ellenzem a halasztást, mivel a kérdéses dokumentumot a képviselők nagy része már elfogadta, és már ma szavazni lehetne róla.
a Verts/ALE képviselőcsoport nevében. - (DE) Elnök asszony! Csak hogy ne legyen félreértés: a probléma nem a tartalom kérdése; a probléma az, hogy biztosítani kívánják, hogy többségben legyenek. Ehhez szerintem joguk van. Önnek teljesen igaza van Markov úr; a javaslat valóban azt is jelenti, hogy nyissák meg ismét a vitát, amit elég nehéz megérteni, de a szocialisták ötlete, lássuk be, arról szól, hogy biztosítsa a többséget egy olyan dolog jóváhagyásához, amit amúgy is mindenki támogat. Ez a probléma, és ez az oka annak, hogy miért kérnek halasztást. Ez minden.
A gazdasági partnerségi megállapodásokról szóló indítványok megszavazása decemberig halasztásra kerül, és a javasolt határidők a következők:
módosítások és közös állásfoglalási indítványok december 10., hétfő 19 óráig;
Az Európai Néppárt és az Európai Demokraták képviselőcsoportja azzal a kéréssel fordult hozzám, hogy állásfoglalásra irányuló indítványok benyújtásával záruljon le a venezuelai népszavazásról szóló bizottsági nyilatkozattal kapcsolatos vita.
Van-e a képviselők között valaki, aki szeretne felszólalni a javaslat ellen?
a PSE képviselőcsoport nevében. - (DE) Elnök asszony! De Deus Pinheiro úr éppen most említette a karácsonyi szellemet. Én is támogatom a karácsonyi hangulatot, de ezt mégsem kellene túlzásba vinni. Elvégre mindannyian azon voltunk, hogy hasonló szellemben hozzuk tető alá Kigaliban a közös megegyezést.
Ami azonban Venezuelát illeti, mindig is nézetkülönbségekre, sőt, ellentétekre kell számítani minden olyan vitában, amely Chávez úrral kapcsolatos. Úgy hisszük ez hasznos vita, jelenleg is ez folyik, de arról nem vagyunk meggyőződve, hogy értelmes állásfoglalásra tudunk jutni a rendelkezésre álló rövid idő alatt akár ma, akár holnap. Ha ezt az állásfoglalást a decemberi ülésre tesszük át, addigra már három hetes lesz. A vitát nagyon hasznos lenne a mai napon megtartani, de állásfoglalást nem akarunk, mert azt vagy sietősen össze kellene tákolnunk, vagy pedig elkésnénk vele. Szerintem elég, ha a mai napon megtartjuk a vitát, és nem teszünk semmi mást.
A mai napon örömmel üdvözöljük Parlamentünkben az Afgán Iszlám Köztársaság parlamentjének delegációját. Ugyanez a delegáció látogatta meg Parlamentünket a múlt év decemberében Strasbourgban, és nagy örömünkre szolgál, hogy itt Brüsszelben is köszönthetjük őket.
Hölgyeim és uraim, szeretném kifejezni az Önök népgyűlésének és az afgán népnek mély megrendülésünket és őszinte részvétünket a 2007. november 6-i terrortámadás miatt, amely során parlamentjük hat tagja, és körülbelül 100 afgán állampolgár életét vesztette. Az áldozatok között volt Sayed Mustafa Kazemi, aki a tavalyi strasbourgi látogatáson az afgán delegáció tagja volt.
Az Önök látogatásának célja olyan rendszeres párbeszéd kialakítása, amely hozzájárul az afganisztáni politikai és társadalmi helyzet könnyebb és gyorsabb megértéséhez, és amely alkalmat nyújt számunkra, hogy megvitassuk, milyen segítségre van szüksége az Önök országának.
Bízom benne, hogy Önök úgy tekintik ezt a látogatást, mint amely az arra irányuló közös erőfeszítéseinket jelképezi, hogy világszerte előmozdítsuk a demokratikus értékek és az emberi jogok teljes mértékű tiszteletben tartását.
Szeretném kifejezni megelégedésünket az Önök látogatásával kapcsolatban, valamint elkötelezettségünket a kormányaink közötti együttműködés megerősítése iránt.
Tudomásom szerint Önök máris gyümölcsöző kapcsolatokat ápolnak az Európai Parlamenttel; küldetésük építő jellegű folytatásához további sikereket, kellemes látogatást kívánok, és majd jó utat hazafelé.
Elnök asszony! Az én napirendi pontom az eljárási szabályzat 9. cikkének (2) bekezdése a parlamenti munka zökkenőmentes végzéséről.
Értesültünk arról, hogy Strasbourgban a Winston Churchill és az SDM épületben azbesztet mutattak ki. A legutóbbi jelentés "az azbeszt nagyobb mértékű jelenlétét erősítette meg”, mint azt az ottani munkahelyeinken kezdetben feltételezték. Az azbeszt az egyik legveszélyesebb rákkeltő anyag, amely az emberi életet is veszélyeztetheti. Ezért megfelelő tájékoztatást kell kérnünk a kockázatértékelésről, valamint részletes információkat arról, hogy hogyan távolítják el az azbesztet a Parlament épületeiből, külön kitérve az ezzel kapcsolatos ütemezésre és biztonsági intézkedésekre. A Parlament képviselőinek, alkalmazottainak és látogatóinak biztonsága abszolút prioritást kell hogy élvezzen.
Hegyi úr, ez alapvetően nem eljárási kérdés, de mivel ilyen életbevágó problémát vetett fel, szeretném elmondani, hogy a Főtitkár már bejelentést tett azzal kapcsolatban, hogy épületeinkben vélhetően azbeszt jelenléte mutatható ki.
Az Európai Unió alapjogi chartájának jóváhagyása az Európai Parlament által (vita)
A következő napirendi pont az Alkotmányügyi Bizottság nevében Jo Leinen által készített, az Európai Unió alapjogi chartájának az Európai Parlament általi jóváhagyásáról (2007/2218(ΑCI) szóló jelentés.
a Tanács soros elnöke. - (PT) Elnök asszony, bizottsági alelnök úr, hölgyeim és uraim! Az alapjogi charta december 12-i ünnepélyes kihirdetése Strasbourgban a Tanács elnöke, a portugál miniszterelnök, José Sócrates, az Európai Parlament és az Európai Bizottság elnökeinek részvételével minden kétséget kizáróan az egyik legjelentősebb pillanata lesz az Unió legújabb történetének és az Európai Unió portugál elnökségének.
Olyan lépést teszünk előre, amely lényeges és konkrét kihatással jár az emberi méltóság, szabadság, egyenlőség és szolidaritás egyetemes értékeinek megerősítésére. Az új Lisszaboni Szerződésnek köszönhetően a charta egyenértékű lesz az Szerződésekkel; azaz jogilag kötelező. E tény jelentőségét nem lehet eléggé hangsúlyozni, méltán büszke lehet rá Parlamentünk, a nemzeti kormányok és a Bizottság. Ez a tény az általunk megtett hosszú út végét jelzi.
A charta kötelezővé tétele a szokásos politikai és diplomáciai körökön túlmenően, közvetlenül érinti az uniós polgárok jogállását. Európa konkrét eredményének tekinthető. Nyilvánvaló, hogy a Lisszaboni Szerződés intézményi reformjai nagy jelentőségűek, és az is igaz, hogy az EU-politikák változásai, a közös külpolitikán és biztonsági politikán, a jogrendszeren, belpolitikán és más területeken végrehajtott változtatások életbevágóan fontosak az Unió jövője és az előttünk álló kihívások kezelése szempontjából. Ugyanakkor minden, a közösségi jogot alkalmazó európai intézményben és tagállamban kötelező érvényű jogok katalógusának megléte olyan jelentőséggel bír, amely jóval túlmutat mindezen. Mostantól fogva az Unió polgárait helyezzük az európai projekt középpontjába.
Amikor alapvető jogokról beszélünk, az elnökség és országom nevében is szeretném kifejezni örömteli megelégedésemet a Lisszaboni Szerződéshez csatolt jegyzőkönyvvel kapcsolatban, amely rendelkezik az Uniónak az emberi jogokról szóló európai egyezményhez történő csatlakozásáról. E jegyzőkönyv egy régi törekvésünk elérését reprezentálja.
Mindezek fényében gratulálnom kell a Parlamentnek és Leinen úrnak ahhoz, hogy a fenti jelentéstervezet az Alkotmányügyi Bizottság november 12-én jóváhagyta. Ez a tény is mutatja a Tisztelt Ház elkötelezettségét az Európai Unió alapvető jogai iránt. Ezek után már csak az marad hátra számomra, hogy kifejezzem őszinte reményemet azzal kapcsolatban, hogy a Tisztelt Ház e jelentés megszavazásának sem látja akadályát, és ezzel lehetővé teszi, hogy december 12-én a három intézmény ünnepélyesen kihirdesse az alapjogi chartát.
a Bizottság alelnöke. - Elnök asszony! Az alapjogi charta alapvető fontosságú okmány lesz a jog uralmán alapuló Uniónkban. Tartalmazza az Unió minden polgárára vonatkozó jogok teljes körű katalógusát, a méltósághoz, a szabadsághoz, az egyenlőséghez és a szolidaritáshoz való egyéni jogoktól kezdve az állampolgársági státushoz és az igazságszolgáltatáshoz fűződő jogokig. A charta nem módosítja az Unió illetékességét, ugyanakkor megerősített jogokat és nagyobb szabadságot fog nyújtani az európai polgárok részére.
A chartában foglalt jogok kötelezővé válnak az Unió valamennyi intézménye, szerve, hivatala és ügynöksége számára, és ugyanezek a kötelezettségek vonatkoznak majd minden, az Unió jogszabályait újonnan bevezető tagállamra. Minden európai polgárnak joga lesz a chartában foglalt jogokra hivatkozni bármely bíróság előtt, és a charta betartatását a Bíróság jogi ellenőrzési hatásköre biztosítja.
A Bizottság üdvözli azt a tényt, hogy a charta kötelező joghatása megmaradt a kormányközi konferencia tárgyalásai során. Csakúgy, mint a Parlament, mi is elégedettebbek lennénk, ha a charta mind a 27 tagállamra vonatkozna teljes érvényességgel, de nem szabad alábecsülni az elért eredményeket sem. A jogerő rendkívül fontos lépés egy olyan jogszerű és beszámoltatható Unió létrehozásában, ahol a polgárok érdekei állnak a középpontban. Ez kezdetben még nem volt nyilvánvaló, és nagy utat tettünk meg ahhoz, hogy ezt a célt teljes mértékben elérjük.
A 2000-ben kihirdetett charta nem volt jogilag kötelező erejű. A 2002-2003-as Európai Konvent és az azt követő 2003-2004-es KKK átdolgozta ugyan a chartát, hogy jogilag kötelező erejűvé váljon, de az Alkotmányszerződés megerősítésének meghiúsulása megállította a folyamatot.
Az Európai Tanács 2007. júniusi ülésén megállapodás született arról, hogy a jövőbeli új szerződés a 2004-ben átdolgozott és véglegesen jóváhagyott chartára hivatkozzon, és hogy a charta ugyanolyan jogerővel rendelkezzen, mint a szerződések. Ezt a megállapodást az új szerződés már figyelembe veszi.
Az előadó azt indítványozza, és a Bizottság természetesen teljes mértékben támogatja ezt a javaslatot, hogy a Parlament tegye meg a charta ünnepélyes kihirdetéséhez szükséges lépést, és hagyja jóvá a chartát. A jövő héten a Bizottság is jóváhagyja és felhatalmazza az elnököt, hogy december 12-én a Parlament, illetve a Tanács elnökével egyetemben kihirdesse a chartát.
A módosított charta kihirdetése a pénteken Lisszabonban aláírandó új szerződés hivatkozási alapját képezi majd, és ez kiterjeszti a chartában foglalt jogok érvényességét és betartathatóságát.
Kétségtelen, hogy az új szerződés és az alapjogi charta révén az Unió fokozottabban érvényesítheti majd az emberi jogok védelmét. Az Európai Unió nem csupán piaci szempontokat jelent, hanem értékeken és közös jogokon alapuló közös térséget is.
előadó. - (DE) Elnök asszony, a Tanács soros elnöke, alelnök asszony, hölgyeim és uraim! Az Európai Unió alapjogi chartája a Lisszaboni Szerződés alapeleme; valójában az új reformszerződés lelkének is nevezhetnénk. Boldog vagyok, hogy mindhárom intézmény egyetért abban, hogy a Lisszaboni Szerződés nem csupán intézményekről vagy politikákról szól, hanem emberekről: az Európai Unió 500 millió polgáráról. E charta kézzelfogható kifejezése annak, hogy az Európai Unió szívén viseli polgárainak védelmét, az Európai Unióból származó minden jogi aktus tekintetében.
Ezért az alapjogi charta mérföldkövet jelent. Azt jelzi, hogy az államok Európájától a polgárok Európája felé közeledünk, és az Európai Parlamentben mi mindig is üdvözöltük ezt a fejlődési irányt. A chartával és a benne foglalt 50 joggal és szabadsággal az Európai Unió immár az alapvető jogok legmodernebb és legátfogóbb katalógusával rendelkezik a világon. Sehol a világon nem létezik ehhez hasonló, mindenképpen legyünk büszkék rá. Kezdve az emberi méltóság védelméről szóló 1. cikkel, egészen az utolsó cikkig, amely szerint senki sem büntethető kétszer ugyanazért a bűncselekményért, a charta egésze a jogok fokozott védelmét biztosítja, és olyan jogokat is tartalmaz, amelyek nem feltétlenül találhatók meg mind a 27 tagállam alkotmányában. Hadd hívjam fel figyelmüket csak néhányra ezek közül; az emberi lények modern géntechnológia által történő, szaporítási célú klónozásának tilalmára, a személyes adatok védelméhez való jogra, a tájékozódás szabadságának jogára és a dokumentumokhoz való hozzáférés jogára, de a megfelelő ügyintézéshez, azaz a "felelősségteljes kormányzáshoz” való jogra is, amiről annyira szeretünk prédikálni mindenkinek a világon, de amit természetesen saját magunkra nézve is alkalmaznunk kell.
Az alapvető jogok katalógusa elsőként a világon a gazdasági és szociális jogokat egyenlő alapokra helyezi a politikai- és polgári jogokkal. Bízom benne, hogy a globalizáció korában ez elegendő védelmet biztosít az emberek számára. Amint a Parlament már többször rámutatott, sajnálatos, hogy az új szerződés nem tartalmazza a charta teljes szövegét, s így a charta nem kap akkora nyilvánosságot, mint lehetne. Ugyanakkor véleményem szerint azt is meg kell említeni, hogy megelégedésünkre a Lisszaboni Szerződés 6. cikke a következő megállapítást tartalmazza: "Az Unió elismeri az Európai Unió alapjogi chartájában foglalt jogokat, szabadságokat és elveket; e charta ugyanolyan jogi kötőerővel bír, mint a Szerződések”. Ez eloszlathatja az Unió polgárainak összes azzal kapcsolatos kétségét, hogy a Szerződés lehetővé teszi jogaik érvényesítését a nemzeti bíróságokon, illetőleg a luxembourgi Európai Bíróságon.
Mivel a charta módosításra került, plenáris ülésen ismét jóvá kell hagynunk, és kijelenthetjük, hogy sajnálatos módon az új charta nem olyan jó, mint a 2000-ben létrehozott. Ezt különös tekintettel az 52. cikk felhígításával kapcsolatban mondom, amelynek egyes elnagyoltan megfogalmazott pontjai tekintetében értelmezési problémákra kell számítani. Mindazonáltal, a chartát sikerült megmenteni, és a Szerződések részét képezi majd. Hiszek abban, hogy a charta egy szimbólum. Ahogyan már elhangzott a Tisztelt Házban, az EU nem csak egy hatalmas, közös valutával rendelkező piac; az EU értékek közössége, és feladatai közé tartozik ezen értékek védelme a bel- és külpolitika területén egyaránt.
Annál sajnálatosabb, hogy két tagállam, az Egyesült Királyság és Lengyelország, kívül maradási lehetőséggel rendelkezik. Ezt sajnálatosnak találjuk, és mindkét ország kormányához és parlamentjéhez azzal a kéréssel fordulunk, hogy fáradhatatlanul munkálkodjanak e kívül maradási lehetőség mielőbbi visszavonásán, hogy mind a 27 tagállam közös álláspontot képviselhessen, amikor az Európai Unió alapvető jogainak és értékeinek védelméről van szó. Ezért támogatom a Zöldek módosítási javaslatának elfogadását, amelyről az Alkotmányügyi Bizottság jelentésének függelékeként holnap szavazunk. Arra szeretném kérni Önöket, hogy szavazatukkal támogassák ezt a fontos jelentést.
a PPE-DE képviselőcsoport nevében. - (ES) Elnök asszony! Ma reggel képviselőcsoportom megemlékezett az Európai Unió alapjogi chartájának jóváhagyásáról, megünnepelve azt. Ma reggel képviselőcsoportom tagjai jelvényt tűztek ki, amelyen a következő szöveg szerepel: "Igent mondunk Európa értékeire”.
E tekintetben egyetértek az előttem felszólalókkal, különösen Wallström asszonnyal, aki arról beszélt, hogy az Európai Unió nem csak egy piac. Az Európai Unió egy politikai projekt, de olyan projekt, amely az európai embereket egyesítő elveken és értékeken alapul.
Ennek eredményeképpen, elnök asszony, a mai nap jó nap; olyan állásfoglalással, amely révén lehetővé válik az alapjogi charta megünneplése és ünnepélyes kihirdetése a legközelebbi strasbourgi ülésen.
Biztos vagyok benne, hogy nem árulok el nagy titkot azzal, ha kijelentem, mindazok, akiknek volt szerencséje az első Konvent keretében a charta megalkotásában részt venni, most kissé keserű szájízzel emlékeznek vissza arra két oknál fogva. Az első, hogy a charta megfogalmazásakor azt gondoltuk, jogilag kötelező erejű dokumentumot hozunk létre, de mivel ezt hat kormány visszautasította, Nizzában erre nem volt lehetőség.
Mindazonáltal az idő minket igazolt, és hála a Lisszaboni Szerződésnek, a charta jogilag kötelező erejűvé válik. E keserű szájíz most tehát megelégedéssé változott.
A második ok, elnök asszony az, hogy Nizzában nem tudtuk ünnepélyesen kihirdetni a chartát. A titkos aláírással elszalasztottuk a lehetőséget arra, hogy tudassuk Európa polgáraival: a chartában foglalt jogok és szabadságok saját megkülönböztető jegyeink.
Az Európai Parlament elnökének és az e kormányközi konferencián részt vevő három képviselőnk eltökéltségének köszönhetően azonban a december 12-i strasbourgi ülésen lehetségessé válik az, amit Nizzában nem tudtak elérni. Végrehajtjuk a charta ünnepélyes kihirdetését, és megerősítjük, amint a PPE-DE képviselőcsoport tette, a chartában foglalt jogok és szabadságok iránti elkötelezettségünket.
a PSE képviselőcsoport nevében. - Elnök asszony! A PSE képviselőcsoport támogatja a charta ismételt jóváhagyását annak új formátumában annak érdekében, hogy az az európai intézmények számára kötelezővé váljon. Egy nagyon fontos hiányosságot fogunk pótolni ezzel. Az európai intézmények még mindig nincsenek egyértelműen kötelezve arra, hogy tiszteletben tartsák ugyanazokat a jogokat, amelyeket a tagállamok saját alkotmányuk, az emberi jogokról szóló európai egyezmény, vagy egyéb emberi jogokról szóló nemzetközi okmány értelmében tiszteletben tartanak. A mostani charta az európai intézmények számára jogilag kötelező lesz, és a közösségi jog minden területén kötelesek tiszteletben tartani a benne foglalt jogokat, ellenkező esetben az európai uniós jogszabályokat az egyes bíróságokon semmibe vehetnék.
Következő napirendi pontunk a Foglalkoztatási és Szociális Bizottság nevében Christensen úr által készített, a rugalmas biztonság közös elveiről szóló jelentés.
a Tanács soros elnöke. - (PT) Elnök úr! Azt hittem, arra kér, hogy mondjak záróbeszédet a charta vitában, amit nem készítettem; ezért voltam összezavarodva.
Elnök úr, biztos úr, hölgyeim és uraim! A rugalmas biztonság kulcsfontosságú pont Európa napirendjén, és az európai gazdasági és szociális modell jövője szempontjából nélkülözhetetlen. Komplex kérdéskör, amelynek lényege, hogy hogyan lehet kezelni a változásokat és ösztönözni a foglalkoztatási és társadalombiztosítási reformot egy olyan, gyorsan változó globális környezetben, ahol a globális verseny, a technológiai újítások, és az elöregedő lakosság által támasztott kihívásokra válaszolni kell. Rugalmasabb piacokra van szükségünk, de ez azt is jelenti, hogy polgárainknak jobb körülményeket, jobb felszereltséget és több biztonságot kell biztosítanunk, hogy pozitív módon kezelhessék ezt a változást. Ez az a feladat, ami előttünk áll.
Ami minket illet, a portugál elnökség megpróbált aktívan hozzájárulni ahhoz, hogy integrált és kiegyensúlyozott megoldásokat találjunk e téren. A Bizottság júniusban kiadott közleményét követően mi voltunk a felelősek annak a folyamatnak a végrehajtásáért, amelynek célja az Európai Tanács megbízásának végrehajtása és a rugalmas biztonság közös elveiben való közös megegyezés kialakítása. Természetes módon, a Bizottság közleménye kiváló kiindulópont volt ehhez a munkához, amely nemcsak a koncepció kidolgozásában segített nekünk de abban is, hogy fokozzuk a párbeszédet olyan megoldások megkereséséről, amelyek közös platformul szolgálhatnak az egyes tagállamok által követendő különböző irányok számára.
Szem előtt tartva, hogy a kezdőpontok és az egyes körülmények különbözőek, a megoldásoknak is különbözniük kell egymástól. Hogy megteremtsük a megfelelő körülményeket az előrehaladásra ezen a téren, a főbb szereplőkkel különböző, európai szintű indítványokat dolgoztunk ki, például a rugalmas biztonság kihívásairól szóló konferenciát. A nagy politikai érdeklődést kiváltó konferencián megvitattuk az eddigi fejleményeket, és a jövőbeni kilátásokat ezen a téren. Az is célunk volt, hogy a modelleket jó eredményekkel felhasználó országok tapasztalatait kihasználva meghatározzuk a modellek azon elemeit, amelyek más kontextusban is felhasználhatók. Ezenkívül megszereztük a foglalkoztatási és szociális jóléti szakértői bizottságok, valamint a Régiók Bizottságának véleményét is. Mindezen túlmenően, igyekeztünk részvételre ösztönözni a területen működő szociális partnereket, hiszen tudatában vagyunk annak, hogy ez az új modell minden érdekelt fél szilárd elkötelezettségét igényli, ugyanakkor azt is, hogy minden fél érdekét vegye figyelembe.
Mindezek fényében, az az egyetértés, amit sikerült elérnünk a szociális partnerekkel az október 18-án Lisszabonban megrendezett háromoldalú szociális csúcson, jelentős lendületet adott ennek a vitának. Bármilyen stratégiát is alkalmazzunk a munkaerőpiacok reformjához, a különböző szinteken zajló szociális párbeszéd és a szociális partnerek közreműködése döntő szerepet fog játszani. A sikeres megoldások eléréséhez minden fél részvételére nagy szükség van ebben a folyamatban, s a szociális partnereknek és intézményeknek a bizalom légkörében kell együttműködniük. A változást el kell fogadnunk, és fel kell vállalnunk. Szeretném kiemelni, hogy a vita és az egyes beavatkozások minden szakaszban színvonalasak voltak, mind gyakorlati, mind elméleti szempontból, valamint a politikai tartalomról és folyamatról zajló megbeszélések tekintetében is.
A fent említett összes munka - amely során mindig számíthattunk a Bizottság segítségére - meghozta gyümölcsét, és a Tanács készen áll a rugalmas biztonságról szóló közös elvek elfogadására, amelyek hivatalos jóváhagyására reményeink szerint sor kerülhet a december 5-én és 6-án tartandó ülésen. A közös elvek, amelyekben mindannyiunknak sikerült egyetértenünk, többek között a különböző megközelítést és különböző megoldásokat igénylő nemzeti helyzetek sokféleségének figyelembevétele, a munkaerő-piaci szegmentálódás leküzdésének szükségessége, a rugalmas biztonság különféle aspektusai, például munkaügyi jogszabályok, oktatás, képzés, szociális jólét, tekintetében történő szociális párbeszéd jelentőségének felismerése, a társadalmi befogadás, megkülönböztetésmentesség, egyenlőség, a hivatás és a családi élet összeegyeztetésének támogatása, valamint annak az igénynek a védelme, hogy biztosítani kell, hogy a politikák összeegyeztethetők legyenek az államháztartás stabilitásával és fenntarthatóságával. Szeretném kiemelni, hogy lényegében széles körű egyetértés tapasztalható a Parlamentben ez ügyben. Hangsúlyoznom kell azt a kiváló munkát, amelyet a Tisztelt Házzal együtt végeztünk e téren.
Ha jóváhagyásra kerülnek, a közös elvek lényeges eszközök lesznek a Lisszaboni Szerződés következő ciklusának végrehajtása során. A tagállamok majd ezeket az elveket figyelembe véve határozhatják meg és hajthatják végre nemzeti politikájukat, saját konkrét helyzetüktől függő mechanizmusok és megközelítések kidolgozásával, amelyek figyelemmel kísérése a nemzeti reformprogramok keretében történik majd. A szociális partnereket minden szinten ösztönözni fogjuk arra, hogy a rugalmas biztonsággal kapcsolatos intézkedések meghatározásában és végrehajtásában nyújtsanak segítséget, és hivatkozási alapként használják a közös elveket. Rendkívül lényegesnek találjuk, hogy e stratégián belül fektessünk be állampolgáraink társadalmi mozgósításába, és e tekintetben meg kell mondanom, hogy a Tisztelt Ház közreműködésének rendkívüli jelentősége van. Az emberekhez való közelsége és az alapján, hogy politikailag kiket képvisel, a Tisztelt Ház kiemelkedően járulhat hozzá a rugalmas biztonság fogalmának jobb megértéséhez. A fő elv az, hogy a rugalmasságot és a biztonságot nem egymással ellentétes, hanem egymást kölcsönösen támogató és erősítő tényezőként kell bemutatni, és el kell érni, hogy ezt polgáraink is teljes mértékben megértsék.
a Bizottság tagja. - (CS) Elnök úr! A Bizottság rugalmas biztonságról szóló közleménye fontos és hasznos eszmecserét indított el Unió-szerte. Köszönet az előadónak, Christensen úrnak és minden más képviselőtársamnak, akik a rugalmas biztonság megvitatásában aktív szerepet vállaltak.
Hála az Önök munkájának és a többi parlamenti bizottság közreműködésének, az Európai Parlament jóváhagyhatja azt az állásfoglalást, amely jelentős mértékben fogja támogatni a Bizottság által javasolt megközelítést. Társadalmunkban a biztonság változáson alapul. Most összehangolt munkára van szükség ahhoz, hogy új biztonsági formákat találjunk, például magasabb képzettség, képesség az új munkahelyek megkeresésére, az új munkaerőpiachoz alkalmazkodó modern védőintézkedések.
Európában az utóbbi években minden, az ipari ágazatban elveszített munkahely helyett más ágazatokban négy új munkahely jött létre. A legfőbb kérdés, hogy hogyan tudnánk kezünkbe venni az ilyen váltások irányítását, és hogyan kezeljük sikeresen ezt a változást. Azt a kérdést is fel kell tennünk, hogy mi az oka a számos tagállamban megfigyelhető munkaerő-piaci szegregációnak.
Nagy örömmel üdvözlöm a mai napon megvitatásra kerülő jelentést. Ez a jelentés felismeri azt, hogy a rugalmas biztonság a munkaerő-piaci reformra vonatkozó stratégia lehet. A szöveg támogatja a Bizottság által megállapított, négy politikai összetevőt tartalmazó rugalmas biztonság struktúrát. Szintén teljes mértékben támogatni tudom a jelentés 15. bekezdésében található közös elveket. Az Önök javaslatai nagyjából ugyanazt az irányt képviselik, mint a Bizottság közleménye. Megértem Önöket, hogy némely kérdésben, például a bizonytalanság elleni harccal kapcsolatos intézkedésekben, pontosabb magyarázatot szeretnének. Ugyanakkor úgy gondolom, hogy az elveket tömören kell megfogalmazni és az egész közlemény nézőpontjából szemlélni.
Szintén üdvözölni szeretném, hogy az európai szociális partnerek egyetértenek a munkaerő-piaci problémák elemzésével; elemzésüket a nemrégiben, 2007. október 18-án Lisszabonban megtartott, háromoldalú szociális csúcs alkalmával adták elő, amely többek között kitért a rugalmas biztonságra is. Ez az egyetértés azt jelzi, hogy a szociális párbeszéd konkrét eredményekhez vezethet. Állásfoglalásra irányuló indítványában Ön is utalt e közös elemzésre.
Most pedig szeretnék reagálni a jelentésében szereplő néhány kritikus véleményre. Tudom, hogy Ön azzal folytatja, hogy a rugalmas biztonságról szóló vitának kiegyensúlyozottabbnak kellene lennie. Először is hadd emlékeztessem arra, hogy a Bizottság közleménye az összes érdekelttel való intenzív párbeszéd és a téma legjobb szakértőivel történő mélyreható konzultáció eredménye. Meg vagyok győződve arról, hogy a Bizottság megközelítése kiegyensúlyozott, hiszen a cél a rugalmasság és a biztonság együttes támogatása, mert ahogy már elhangzott, e két elem szinergikusan kapcsolódik egymáshoz, és egyáltalán nem zárják ki egymást.
Nyilvánvaló, hogy a rugalmas biztonságról szóló megbeszéléseket nem szabad ellentétes célra, a piaci szabályozatlansághoz való közeledésre használni. Épp ellenkezőleg, a rugalmasság és mobilitás még magasabb célokat kell, hogy kitűzzön: jobb munkalehetőségek, a hivatás, valamint a családi a magánélet megfelelőbb összeegyeztetése, a gazdaság általános hatékonysága. Mint Önök is tudják, a rugalmas biztonság közös elveiről a Tanács néhány héten belül döntést hoz. Ezt követően tovább folytatódnak az érdekeltek országos szintű eszmecseréi az egyes államok egyéni adottságait is tekintetbe vevő, nemzeti szintű rugalmas biztonsági stratégia kialakítása céljából. Biztos vagyok benne, hogy minden érdekelt biztosítani fogja a kiegyensúlyozott megközelítés elérésének lehetőségét a rugalmas biztonság terén.
A költségtényezőket illetően vegyük tekintetbe, hogy a rugalmas biztonság politikájával kapcsolatos költségek igen alacsonyak a dinamikusabb munkaerőpiac és alacsonyabb munkanélküliség révén megvalósuló konkrét előnyökhöz képest. Sok esetben ráadásul nem is jár többletköltséggel, hanem a meglévő erőforrások hatékonyabb kihasználása által valósul meg.
Szeretnék még reagálni a jelentésnek arra a bekezdésére, amely azt a megállapítást tartalmazza, hogy a határozatlan időre szóló munkaszerződéseknek kellene képezniük a társadalombiztosítási rendszer alapját. A Bizottság semmiképpen nem szándékozik csökkenteni a határozatlan időre szóló munkaszerződések fontosságát. Ezzel együtt úgy gondolom, általánosabb társadalombiztosítási rendszereket kellene bevezetnünk, amelyek ugyanúgy vonatkoznának a határozatlan időre szóló munkaszerződésekre mint a részidős foglalkoztatásra: röviden, a cél nem az, hogy kevesebb legyen a határozatlan időre szóló munkaszerződés, hanem az, hogy az ilyen foglalkoztatási formáknak is legyen megfelelő társadalombiztosítási fedezete.
Elnök úr! E néhány fenntartás kivételével úgy gondolom, hogy a jelentés hasznos és lényeges hozzájárulás a rugalmas biztonságról szóló eszmecseréhez, és szeretnék érte ismét köszönetet mondani az Európai Parlamentnek.
előadó. - (DA) Elnök úr, hölgyeim és uraim! Nagy örömömre szolgál, hogy előadóként állhatok ma itt Önök előtt. A parlamenti tárgyalások befejeződtek, s most egy olyan kiegyensúlyozott jelentést tárhatunk Önök elé, amely minden politikai spektrum hozzáállását egyaránt tükrözi. A rugalmas biztonság ezen iránymutatásai mögött lényegében az a koncepció, hogy kezeljük azokat a kihívásokat, amelyekkel az európai munkaerőpiacok szembenéznek. Hadd mutassak rá, hogy nem véletlenül használom a többesszámot, amikor munkaerőpiacokról beszélek, hiszen, amint azt a jelentés is felismeri, a rugalmas biztonságot tekintve nincs "egy kaptafára készülő” modell. Mindazonáltal, még ha nincs is általános rugalmas biztonsági modell, észre kell vennünk, hogy munkaerőpiacain Európa sok olyan közös kihívással néz szembe, amely együttes fellépést igényel. Az előttünk álló demográfiai kihívás az, hogy 2050-re minden nyugdíjasra 1,5 munkavállaló fog jutni. Jelenleg 3 munkavállaló jut egy nyugdíjasra. Körülbelül 100 millió európai él szegénységben vagy a szegénységi küszöb közelében. Egymástól alapvetően különböző, például kelet- és nyugat-európai országokat összehasonlítva, az egyenlőtlenség hatásai még inkább szembeötlőek. De azokon az országokon belül is jól láthatóak, ahol az egyenlőtlenség növekedésének lehetünk szemtanúi. A munkaviszonyban álló szegények aránya Európában hat százalék, és egyre többen dolgoznak romló munkafeltételek mellett, bizonytalan foglalkoztatási körülmények között és rendkívül kedvezőtlen munkafeltételekkel. A rövid időre szóló munkaszerződések és az időszaki munka aránya nő, továbbá veszély fenyegeti a közönséges határozatlan időre szóló munkaszerződéseket. Az ilyen bizonytalan jellegű foglalkoztatás aránya Európában eléri a 12%-ot. A be nem jelentett munka és a feketemunka aránya is növekszik. Vannak országok, ahol a feketemunka teszi ki az összes foglalkoztatás mintegy 15%-át. Ezt a folyamatot meg kell fordítanunk, részben mert túl sokba kerül Európának, részben pedig azért, mert az ilyen bizonytalan és instabil foglalkoztatási körülmények gyakran a társadalom védtelenebb csoportjait érintik.
Bár a kompetitív globális piacon Európa legfőbb nyersanyaga az oktatás, mégsem kap elég figyelmet. A helyzet az, hogy a fiatalok 15%-a túl hamar lép ki az oktatási rendszerből, s mindez akkor történik, amikor a munkaerőpiac hatalmas követelményt támaszt a tudás tekintetében. Akik most nem használják ki az oktatás által nyújtott lehetőségeket, hosszú távon nehézségekbe ütköznek, s nekünk kötelességünk, hogy segítsük ezeket az embereket.
Világos tehát, hogy Európa milyen kihívások előtt áll. Felelősségünk, hogy üzenetet és konkrét elképzelést közvetítsünk arról, hogy hogyan kezelhetők e kihívások. Ezzel kapcsolatban szeretném megköszönni a biztos úr kiváló hozzájárulását. A jelentéssel kapcsolatban jó együttműködést folytattunk, amelyben az én szerepem természetszerűleg az volt, hogy itt a Tisztelt Házban próbáljam összefogni az elvarratlan szálakat. Előadóként az az érzésem, hogy több figyelmet kellene fordítanunk a szociális Európára, hogy biztosíthassuk, hogy az egész EU-ban tartsák tiszteletben a munkavállalók jogait, és hogy több és jobb munkalehetőséget teremtsünk. A munkahelyek rugalmasabbá tétele nem mehet a munkavállalók munkafeltételeinek rovására. Hogyan lehet ezt biztosítani? A jelentés kifejezetten hangsúlyozza annak szükségességét, hogy Európában a határozatlan időre szóló munkaszerződés legyen a normál szerződéstípus. Másodszor, biztosítani kell a szociális partnerek aktívabb részvételét. A rugalmas és biztonságos munkaerőpiac középpontba helyezi azt az elvet, hogy ne hozzanak döntéseket a munkavállalók feje fölött. A rugalmas biztonság stratégiáinak megvalósítása során nem lehet eléggé hangsúlyozni, hogy a munkavállalók bevonása elengedhetetlenül fontos.
Végül a jelentés érinti azt a témakört, amit a rugalmas biztonság keretrendszerének nevezhetnénk. Más szóval, a rugalmasság és a biztonság megvalósítására vonatkozó nemzeti feltételeiket és kikötéseket. A rugalmasság és a rugalmas biztonság pénzbe kerül. Ez azonban nem kidobott pénz; hanem olyan befektetés, amely megtérül. Például a munkaerőbe való befektetés rövid távon valóban költség lehet, de tapasztalatok azt mutatják, hogy hosszú távon ez megtérül. Ezért a rugalmas biztonság, ahogyan mi Észak-Európában értelmezzük ezt a fogalmat, bizonyos méretű és bizonyos mértékű jóléti társadalom meglétét kívánja meg. Ezzel kapcsolatban őszintén ki kell mondanunk, hogy a rugalmas biztonság aspektusának finanszírozása igen nehéz lesz azokban az országokban, ahol azt látjuk, verseny folyik az egyre alacsonyabb adókért. Ezért egyszer s mindenkorra szeretném elhallgattatni azokat, akik azt hangoztatják, hogy a rugalmas biztonság egy neoliberális elmélet, amelynek célja a munkavállalók jogainak megcsorbítása. Ez nem így van; pont az ellenkezője az igazság.
Összefoglalva, remélem, hogy mind az itt a Tisztelt Házban, mind az Európa-szerte zajló vita során képesek leszünk eloszlatni a rugalmas biztonsággal kapcsolatos néhány tévhitet. Előadóként, kollégáim számottevő segítségével, a rugalmas biztonságra vonatkozóan összeállítottam néhány kiegyensúlyozott iránymutatást, amelyek bemutatják, hogy Európának hogyan kellene alakítani munkaerőpiacát a jövőben ahhoz, hogy egyszerre lehessen versenyképes és szociális is. Egy ilyen stratégiával arra is fény derül, hogy hogyan küzdjük le az európai munkavállalókat jellemző bizonytalanságot. Sokan közülük attól tartanak, hogy munkahelyüket áthelyezik, és saját helyük a munkaerőpiacon feleslegessé válik.
Végül pedig szeretném megköszönni az árnyékelőadó, a többi bizottság előadói és minden más résztvevő munkáját, aki hozzájárult ehhez a jelentéshez. Végül hadd fejezzem ki azzal kapcsolatos reményemet, hogy decemberi, portugáliai találkozójukon az állam- és kormányfők belefoglalják a Parlament javaslatait a rugalmas biztonságra vonatkozó közös iránymutatások megvalósítására irányuló további munkájukba.
a Gazdasági és Monetáris Bizottság véleményének előadója. - (SV) Elnök úr! Köszönetet szeretnék mondani az előadónak a jól végzett munkájáért. A globalizáció által okozott változások új és jobb lehetőségeket kínálnak a világ országai számára, de természetesen kihívásokkal is járnak. Európa válaszút előtt áll. Vagy üdvözöljük az új és rugalmas gazdaságot és az azzal járó lehetőségeket, vagy visszavonulunk a protekcionizmus különféle formáiba.
A rugalmas biztonság, ahogy az előadó is megjegyezte, a munkaerő lehetőségeit teljes mértékig kihasználó munkaerőpiac létrehozásának egyik legfontosabb eszköze. Ezen a téren a kulcsszavak a képzés, mobilitás és alkalmazhatóság. Nyilvánvaló, hogy nincs általánosan alkalmazható modell, de attól még tanulhatunk és tanulnunk is kellene, egymástól. A Gazdasági és Monetáris Bizottság véleményében is felvetjük, hogy a túl merev, protekcionista rendszerek valóban védhetik a már bennlévők jogait, de megnehezítik a helyzetet azok számára, akik most lépnének be a rendszerbe.
Ahogy arra az előadó is rámutatott, az Európában tapasztalható népességnövekedés szintén problémát jelent. Több embernek lesz szüksége munkahelyre. Ha helyesen használják, a rugalmas biztonság jó modell lehet Európa számára ahhoz, hogy pozitív módon tudjon továbbfejlődni egy globális gazdaságban. Bár az előadó ezt nem említette, Dánia példája véleményem szerint ezt mutatja.
Elnök úr! Legalább egy dologban egyet kellene értenünk itt a Parlamentben: túl magas a munkahellyel nem rendelkező emberek száma. Európának tovább kell növekednie, hogy új munkahelyeket teremthessen.
a Kulturális és Oktatási Bizottság véleményének előadója. - (IT) Elnök úr, hölgyeim és uraim! Christensen úr jelentésének kulcsfontosságú szerepe volt az eredeti dokumentum továbbgondolásában.
¡Bienvenido al Parlamento Europeo, señor Rodríguez Zapatero! Es un gran placer contar con su presencia.
Szeretném őszintén megköszönni Önnek, hogy elfogadta meghívásunkat, és részt vesz az Európai Parlament Európa jövőjéről szóló mai vitáján, egy olyan vitán, amely igen nagy fontossággal bír a Tisztelt Házban. Az Európai Unió számos miniszterelnöke, például Guy Verhofstadt, Romano Prodi és Jan Peter Balkenende, tett már látogatást nálunk a célból, hogy megvitassa az Unió jövője szempontjából fontos kérdéseket. Módunkban állt meghallgatni nézeteiket és kérdéseket megvitatni velük még olyan időkben is, amikor az Európai Unió jövőjének irányát nagy bizonytalanság övezte. Ma azért vagyunk itt, hogy meghallgassuk Önt. Az Elnökök Értekezletének - tehát a politikai csoportok elnökségének - döntése alapján a vita e formáját a svéd miniszterelnök, Fredrik Reinfeldt beszéde zárja majd le.
Miniszterelnök úr! Azt hiszem fontos megemlíteni, hogy Spanyolország volt az első ország, amely 2005-ben népszavazást tartott az EU akkori alkotmányszerződés-tervezetéről, és hogy a spanyolok 77%-a tette le voksát a tervezet mellett.
Ezért különösen nagy örömömre szolgál, hogy ma itt üdvözölhetem Önt, miniszterelnök úr, röviddel a Lisszaboni Szerződés aláírása előtt, amelyet hosszú gondolkodási folyamat, sőt, krízis előzött meg: olyan szerződés ez, amelybe bele tudtuk foglalni az alkotmányszerződés lényegi tartalmát.
Spanyolország az Európai Unió egy igen fontos országa, amely régóta gazdagítja az Uniót értékes hozzájárulásával nemcsak 1986-os csatlakozása óta, de jóval azt megelőzően is. Spanyolország - és ez vonatkozik a főbb politikai pártokra - mindig bizonyította, hogy mélyen gyökerező európai hitvallással és kezdeményezőkészséggel rendelkező ország, amely kontinensünk közös jövője iránti aktív elkötelezettségét is hajlandó kimutatni.
Következő napirendi pontunk az Európa jövőjéről szóló vita, amelyen részt vesz az Európai Tanács tagja, Spanyolország miniszterelnöke.
Elkötelezett és aktív pro-európaiként és egy mélységesen pro-európai ország miniszterelnökeként nagy büszkeséggel állok itt Önök előtt a Parlamentben, Európa legreprezentatívabb parlamentjében.
Nemzeteink gazdag sokfélesége itt találkozik egymással. Itt fejezzük ki identitásunkat, a különbségeinktől kezdve egészen addig eljutva, ami egyesít bennünket. Ha van olyan intézmény, amely hangsúlyozottan testesíti meg az Európa-projekt lelkét, akkor az ez a Ház, mert itt hallhatók az európai polgárok közvetlen kívánságai.
Ez a Parlament fokozatosan vált egyre szilárdabbá és jobban felszereltté, és mostanra kényelmesen elfér benne az egész, hatalmas európai család. Egyszersmind azonban erősebbé és igényesebbé is vált, hiszen minél több embert képvisel, annál képesebb arra, hogy először vezesse, majd aztán ellenőrizze mindannyiunk politikáit és tetteit.
Ezért, hölgyeim és uraim, pontosan a megfelelő helyen vagyunk ahhoz, hogy megvitassuk, milyen Európát szeretnénk, milyen Európára van szükségünk. Köszönöm tehát Önöknek ezt a lehetőséget, hogy kifejezhetem gondolataimat és javaslataimat az Unió jelenével és jövőjével kapcsolatban.
Európa fogalma nekünk, spanyoloknak a béke, szabadság, demokrácia és jólét iránti vágyunkat idézi.
Legbecsesebb hagyományaink azokhoz az értékekhez kapcsolódnak, amelyeket az európai kulturális és politikai térrel azonosítunk.
Éveken keresztül tartottuk életben a reményt, hogy egyszer csatlakozhatunk a több mint 50 éve elkezdődött folyamathoz.
Spanyolország sikerei a legutóbbi két évtizedben nagyrészt az Unióhoz való csatlakozás eredményeként létrejövő társadalmi dinamizmusból erednek, valamint azoknak a lehetőségeknek a hatékony kihasználásából, amelyeket az ebben a projektben bennünket megelőző tagállamok szolidaritása bocsátott rendelkezésünkre.
Mint spanyolok, sokkal tartozunk Európának, és szeretném ma visszaidézni az Európai Parlament előtt azt a mélységes hálát, amit akkor éreztünk, amikor először csatlakozhattunk ehhez a projekthez.
Ezért senki ne lepődjön meg azon, hogy népszavazással jóváhagytuk az alkotmányszerződést. Senki ne lepődjön meg azon sem, hogy az intézményi válság leküzdése érdekében minden jó szándékunkat és rugalmasságunkat latba vetettük, miközben megtartottuk szilárdságunkat, következetességünket és állhatatosságunkat, amely nélkül maga a projekt is leértékelődött volna.
A veszélyt legyőztük, de még mindig áll előttünk egy kihívás: olyan Európát építeni, amilyenre szükségünk van, amilyenre a 21. századi világnak szüksége van.
Az értékek Európáját akarjuk. Az európai identitás hosszú időn keresztül kovácsolódott ki, amelyet időnként tragédiák sötétítettek el, de amelyet ugyanakkor az emberiség legnemesebb alkotásai világítottak meg - a gondolkodás fénye, művészeink embersége és kreativitása, politikusaink és a gyengébb nem mély meggyőződése, népeink bátorsága.
Szabadság, jogállamiság, emberi jogok, tolerancia, a nemek közötti egyenlőség, szolidaritás; ezek alkotják Európa erkölcsi kódexét. Az Unió valódi lényege nem csupán a földrajzi elhelyezkedésben, de a közösen vallott értékekben rejlik.
A mi Európánknak valódi politikai tartalommal kell rendelkeznie. Csak így tudunk a törekvéseinknek megfelelő Uniót felépíteni.
Ha ilyen Európát szeretnénk elérni, annak hatékonynak is kell lennie. Olyan Uniónak, amely habozás nélkül képes felvenni a harcot a jelenkor kihívásaival.
Európa legitimitásának forrását és végső célját az emberek jelentik. A világ összes polgárai közül mi európaiak élvezzük a legtöbb jogot és védelmet. De nem vagyunk sziget, és nem élhetjük világunkat annak tudatában, hogy a világ más tájékain ugyanezek a jogok vagy nem léteznek, vagy sárba tiporják őket. Erkölcsi kötelességünk hogy biztosítjuk azt, hogy mindenki élvezhesse ezeket a jogokat. Ez az erkölcsi kötelesség jelenti Európa küldetését a világban.
A tényleges politikai tartalommal rendelkező, népei által támogatott, értékek Európája az, amire szükségünk van. Az egyre változó, egyre bonyolultabbá váló világban integrációra kell törekednünk. Ha behódolunk az elszigetelődésnek, határaink szűk látókörű értelmezésének és nemzeti érdekeink elsődlegességének, elkerülhetetlenül meggyengülünk, és jelentéktelenné válunk.
Eljött az ideje annak, hogy egyesítsük erőinket, és újraélesszük lelkesedésünket. Egyre többször hallottuk, hogy Európa válságban van, kételkedik önmagában, népei elidegenedtek ettől a projekttől, vagy hogy az Unió kiterjedésének növekedése felhígítja politikai eltökéltségünket.
Én nem hiszek az ilyen pesszimista nézeteknek. A múltban is átéltünk hasonlóan nehéz helyzeteket, és a végén mindig megerősödve kerültünk ki belőlük. Jean Monnet mondta, hogy az emberek csak akkor tudják elfogadni a változásokat, ha kénytelenek rá, és csak akkor ismerik fel a kényszert, ha válságos helyzettel állnak szemben. Szükség által kényszerítve olyan változásokon mentünk keresztül, amelyek igen hasznosak lesznek.
Következő napirendi pontunk a Bizottság nyilatkozata a Gazdasági partnerségi megállapodásokról.
a Bizottság tagja. - Elnök úr! Megragadom az alkalmat arra, hogy elmagyarázzam, hol tartunk a gazdasági partnerségi megállapodással (EPA) kapcsolatos tárgyalásokban. Örömmel állapíthatom meg, hogy a Bizottság október 23-i közleményében javasolt stratégiát a Tanács a múlt héten jóváhagyta. Amint azt Mandelson főbiztos a múlt héten elmondta a Parlament Nemzetközi Kereskedelmi Bizottságának, a tárgyalások végre túljutottak a holtponton.
A tárgyalások rendkívül gyorsan haladnak előre. Hadd érzékeltessem, hogy hol is állunk ebben a pillanatban. Kelet-Afrikában kiinduló megállapodást parafáltunk a Kenyát, Ugandát, Ruandát, Burundit és Tanzániát felölelő Kelet-Afrikai Közösséggel. Rendkívül közel állunk ahhoz, hogy a Kelet- és Dél-Afrikai csoportosuláshoz hasonlóan ideiglenes megállapodást kössünk az Indiai-óceán országaival is.
A Dél-Afrikai Fejlesztési Közösségben kiinduló megállapodást parafáltunk Botswanával, Lesothóval, Szvázifölddel és Mozambikkal. Angola is csatlakozni fog, amint csak tud. Dél-Afrika és Namíbia holnap dönt a részvételéről.
A Csendes-óceán térségében ezzel párhuzamosan dolgozunk az egész térségre vonatkozó egységes megállapodáson, valamint külön megállapodásokon az Európai Unióval kereskedelmet folytató térségbeli országok közvetlen érdekeinek védelmének céljából. Várakozásaim szerint ezekben hamarosan megállapodás fog születni.
A többi térségben kevésbé világos a kép. Nyugat-Afrikában és Közép-Afrikában tárgyalások folynak az úgynevezett "alcsoportokkal”. Elképzelhető, hogy ideiglenes árucsere-egyezményt tudunk kötni a leginkább érintett országokkal, amelyeket azután 2008-ban az egész térségben teljes körű gazdasági partnerségi megállapodásokká (EPA) tudunk továbbfejleszteni. Az természetesen az érintettek akaratától függ, hogy ezt az utat választják-e, és létrehoznak-e a Világkereskedelmi Szervezettel összeegyeztethető piacra jutási megállapodásokat.
A karibi térségben szinte mindenről van már megállapodásunk, csak sajnos éppen a legégetőbb dologról, az árukereskedelemről nincs, mivel a térség által tett javaslat a WTO által elfogadhatótól messze elmarad. Tovább folynak a tárgyalások, de a tárgyalások előmozdításához most egyértelmű politikai döntésre van szükség a térség részéről a WTO-val összeegyeztethető piacra jutási terv létrehozásáról.
Az összes térségben pragmatikus és rugalmas megközelítéssel próbáljuk elérni azt, amit továbbra is a megállapodások céljának tekintünk: teljes körű EPA-megállapodások létrehozása mind a négy térséggel. Kereskedelmi kapcsolatainkat ez fogja modernizálni és a fejlesztés szolgálatába állítani, ezért célunk a teljes körű megállapodás mind a négy térséggel.
Az elmúlt napokban jelentős előrehaladást értünk el, de ma még nem garantálhatjuk, hogy a WTO-val összeegyeztethető, új kereskedelmi szabályokat tartalmazó megállapodást tudunk kötni az összes AKCS-országgal.
A WTO-val összeegyeztethetőség az összes megállapodás alapvető része, akár teljes körű EPA-megállapodásról, kiinduló megállapodásról, vagy csupán árucsere-egyezményről van szó. Ennek hiányában csak az általános preferenciarendszert tudjuk felkínálni.
A jövő héten az Általános Ügyek és Külkapcsolatok Tanácsa dönt az AKCS-országoknak felajánlott piacra jutás megvalósításáról szóló EK-rendeletről. Ez a legjobb ajánlat, amit kétoldalú egyezmény létrehozására valaha is tettek: teljes körű, vám- és kontingensmentes piaci hozzáférés, és mindössze két termékre, a cukorra és rizsre vonatkozó átmeneti időszak.
A megállapodások tető alá hozásáért továbbra is mindent megteszünk, amit csak lehetséges. Ajánlatunkat előterjesztettük, és abban a pillanatban, hogy valamelyik AKCS-ország előáll egy WTO-val összeegyeztethető ajánlattal a megállapodás megkötésére, késedelem nélkül javasolni fogjuk a Tanács előtt, hogy az adott ország is kapja meg az EPA piacra jutási rendeletben meghatározott kedvezményeket.
Már jeleztük, hogy hajlandóak vagyunk alrégiókkal is együtt dolgozni, amennyiben ez az, amit az AKCS-országok kívánnak. Egyetértettünk azzal, hogy 2008. január 1-je után is folytassuk a tárgyalásokat egyéb ügyekben, például a szolgáltatásokkal, beruházásokkal és más, kereskedelemmel kapcsolatos kérdésekben, hiszen ezek igen fontos részét képezik a megállapodások fejlesztésről szóló részének. Teljesítettük ígéretünket a Cotonoui Megállapodással megegyező, vagy annál kedvezőbb kereskedelmi egyezmények felajánlására minden olyan ország részére, amely megállapodást köt velünk. Felajánlottuk piacaink teljes megnyitását, és az árukereskedelemre vonatkozó ajánlatot kiegészítettük egy nagyvonalú szolgáltatási ajánlattal is.
Amit nem tudunk megtenni az az, hogy a tárgyalások folytatásának időszaka alatt kiterjesszük a Cotonoui kereskedelmi megállapodást. Világossá tettük, hogy EPA megállapodás hiányában nem tudunk, és nem is akarunk illegális vagy nem biztonságos megoldásokat javasolni.
AKCS-partnereinknek támogatásra lesz szüksége a megállapodások megvalósításához és a szükséges korrekciók és reformok végrehajtásához. Ezért szorgalmazza azt a Bizottság, hogy az Európai Fejlesztési Alap prioritásként kezelje a kereskedelemösztönző támogatást az EPA-megállapodásokkal összefüggésben. Ezért működünk szorosan együtt a tagállamokkal annak érdekében, hogy további pénzt fordítsanak az újonnan elfogadott EU kereskedelemösztönző támogatás stratégiájára.
Tisztában vagyunk azzal, hogy a tárgyalások lezárásához meg kell hozni néhány nehéz politikai döntést, de üdvözöljük azoknak az AKCS-térségeknek és -országoknak a kezdeményezőkészségét, amelyek úgy döntöttek, csatlakoznak hozzánk az EPA-megállapodások parafálásában. Továbbra is támogatni fogjuk őket azoknak a feladatoknak a végrehajtásában, amelyekre elkötelezték magukat, és együttműködünk velük annak biztosítása érdekében, hogy olyan kereskedelmi kapcsolatot hozzunk létre, amely valóban hozzájárul fejlődésükhöz.
a PPE-DE képviselőcsoport nevében. - Elnök úr! Hét év tárgyalás után azt mondani, hogy nem egészen ott tartunk ahol kellene, talán enyhe kifejezés. Nem vagyok biztos abban, hogy a "túljutottunk a holtponton” a helyes kifejezés.
Az utóbbi hetekben néhány AKCS-ország kezdte egyre kényelmetlenebbnek érezni azt a kilátást, hogy amennyiben nem ír alá EPA-megállapodást, olyan GSP (Általános Preferenciarendszer) vámtarifa rendszerben részesüljön január 1-jétől, amelyet maga a biztos úr is korlátozottnak tart. Az Európai Bizottság azt állítja, hogy sikerrel segített elő ideiglenes megállapodást mind egyéni államokkal, mind térségbeli alcsoportokkal. Amint a biztos úr elmondta, a kelet-afrikai csoporttal tegnap került sor aláírásra, míg a SADC (Dél-afrikai Fejlesztési Közösség) a múlt héten írt alá - csak éppen Dél-Afrika és Namíbia nélkül! Miféle gazdasági megállapodás az, amely kihagy országokat? Értesültünk arról, hogy a Bizottság nyomást gyakorol Nyugat-Afrikára, hogy lépjen megállapodásra Nigéria nélkül, pedig Nigéria Afrika egyik legnagyobb országa, amely nagyszabású kereskedelmi tárgyalásokat folytat az Európai Közösséggel. Milyen hatása lesz hosszú távon az úgynevezett keretszerződések aláírásának? És mi lesz a térségek integrációjával? Ahogy én látom, pontosan azokat a térségeket szabdalják fel, amelyekről a jelentésemben azt írtam, hogy az EPA-megállapodásoknak rájuk kell vonatkozniuk.
A parlamenti állásfoglalás - amelyet egy politikai csoport hozott létre - egyenesen arra szólít fel, hogy örüljünk ezeknek a most már gyors ütemben zajló tárgyalásoknak. Nos, ha nem is tetszenek nekünk ezek az előkészületek, nyakunkon a határidő, és e pillanatban nincs más választásunk. A Kigali Nyilatkozat kemény és kritikus volt. A mai parlamenti állásfoglalás előretekintő, és remélem, valóban örömmel tekinthetünk a jövőbe.
Amint azt nevük is jelzi, az EPA-megállapodások lépcsőfokok az EU és az AKCS-országok közötti teljes körű és átfogó kereskedelmi kapcsolatok létrehozásában. Csalódtam a PSE képviselőcsoportban, hogy nem szavazták meg őket.
Egy utolsó gondolatot szeretnék hátrahagyni a biztos úrnak. Az Egyesült Királyságban van egy mondás arról, hogy mi a három legnagyobb hazugság a világon: "a csekk postázva van”, "nem az én hibám volt”, és "az Európai Unióból jöttem és azért vagyok itt, hogy segítsek”.
a PSE képviselőcsoport nevében. - (FR) Elnök úr, biztos úr! Nem tehetünk úgy, mintha nem vennénk észre, hogy a Bizottság a tervezett határidőre nem tudta elérni valódi EPA-megállapodások aláírását azzal a módszerrel, ahogyan a tárgyalásokat levezette. Itt egyetértek Surdy úrral: az ideiglenes megállapodások megkérdőjelezik a létrejött regionális csoportosulásokat, amelyeken az EPA-megállapodások aláírásáról szóló tárgyalások alapultak.
A tárgyalások nemcsak hogy nem erősítették meg az Európa és az AKCS-országok közötti kapcsolatokat és bizalmat, hanem inkább mély aggodalomra adtak okot. Aggodalom övezi az állami bevételek elvesztését: a szenegáli elnök nemrégiben nyilatkozta a sajtónak, hogy az afrikai országok költségvetésének 35%-70%-át vámtarifák teszik ki: Nigéria például 800 millió eurót veszíthet.
Aggodalomra ad okot az a kérdés is, hogy mi lesz a következménye annak, ha a AKCS-gazdaságok érzékeny ágazatai liberalizálódnak, és versenyezniük kell az európai vállalkozásokkal. Szintén aggasztó az a kérelem, hogy a második fázis tartalmazzon olyan témaköröket is, amelyek nem tartoznak a WTO-kötelezettségek körébe. Ide tartoznak a szolgáltatások, a beruházások, a nyilvános piacok és a verseny szabályai. Aggodalomra ad okot az a fenyegető lehetőség, hogy 2008-tól magasabb vámtarifák kerülnek bevezetésre a nem a legkevésbé fejlett országok körébe tartozó AKCS-államokban, amellyel mintegy zsarolásképpen, mindenféleképpen valamifajta megállapodás elfogadására próbálják kényszeríteni őket.
Úgy érzem, új erőt kellene adni az AKCS-EU kapcsolatoknak, és visszavezetni a tárgyalásokat a fő cotonoui elvekhez. Az EPA-megállapodások fejlesztési eszközök. A liberalizálás önmagában nem cél. Az EPA-megállapodások célja az AKCS-gazdaságok megerősítése, a világgazdaságba való belépésük elősegítése.
Egyetlen AKCS-ország sem kerülhet rosszabb helyzetbe azáltal, hogy aláír egy EPA-megállapodást. Az aláíróknak legalább ugyanolyan kedvezményben kell részesülniük egy preferenciarendszertől, mint amilyenben valamilyen EPA-megállapodás aláírása előtt részesültek. A megállapodásoknak az AKCS-országok érdekein és az AKCS-országok gazdaságának diverzifikálásán kell alapulniuk.
Pontosítani kell a származási szabályokat és rögzíteni azt, hogy milyen mértékű kedvezményben részesülhetnek az általunk előterjesztett bármely, új piacra jutási intézkedésből, valamint meg kell valósítani a pénzügyi kompenzáció hiteles mechanizmusait. A december 31-i dátum nem olyan vészes, mint ahogy Ön gondolja.
az ALDE képviselőcsoport nevében. - (IT) Elnök úr, hölgyeim és uraim! Mi az ALDE képviselőcsoportban támogattuk a szocialisták vezetőjének kérését a szavazás elhalasztására, mert általánosabb egyetértést szerettünk volna elérni az állásfoglalás megszövegezésével kapcsolatban.
Hasonlóképpen, mi is osztjuk a kigali találkozót lezáró dokumentumban összefoglalt aggályokat és reményeket. Az EPA-megállapodások fontos eszközök a fejlesztés, a regionális integráció és a szegénység leküzdése érdekében. Ebben a mi globalizált világunkban muszáj kitűznünk magunk elé ezeket a célokat. Sem a szabadkereskedelem, sem a WTO-szabályok, még az EPA-megállapodások sem célok önmagukban, hanem a világkereskedelmet szolgáló eszközök.
A közösségi vasutak biztonságáról szóló 2004/49/EK irányelv módosítása  - A közösségi vasúti rendszer kölcsönös átjárhatósága (egységes szerkezetbe foglalt változat) - Az Európai Vasúti Ügynökség létrehozásáról szóló 881/2004/EK rendelet módosítása (vita)
a Paolo Costa által a Közlekedési és Idegenforgalmi Bizottság nevében készített, a közösségi vasutak biztonságáról szóló 2004/49/EK irányelv módosításáról szóló európai parlamenti és tanácsi irányelvre irányuló javaslatról szóló jelentés - 6-0493/2006 -;
a Josu Ortuondo Larrea által a Közlekedési és Idegenforgalmi Bizottság nevében készített, a közösségi vasúti rendszer kölcsönös átjárhatóságáról szóló európai parlamenti és tanácsi irányelvre irányuló javaslatról szóló jelentés (átdolgozott változat) - C6-0474/2006 -;
a Paolo Costa által a Közlekedési és Idegenforgalmi Bizottság nevében készített, az Európai Vasúti Ügynökség létrehozásáról szóló 881/2004/EK rendelet módosításáról módosításáról szóló európai parlamenti és tanácsi irányelvre irányuló javaslatról szóló jelentés - C6-0473/2006 -.
a Bizottság tagja. - (FR) Elnök úr, hölgyeim és uraim! 2001-ben és 2004-ben, az első két vasúti intézkedéscsomag jóváhagyása után és a harmadik vasúti intézkedéscsomag 2006. december 13-i jóváhagyása előtt a Bizottság új jogi intézkedéseket javasolt a gördülőállományok, különösen a mozdonyok kölcsönös elismerésére. Az intézkedések célja, hogy elgördítse az akadályokat a vasúti kocsik európai vasúti hálózaton való üzemeltetésének útjából, s ezáltal újjáalakítsa a vasúti szektort.
A Bizottság két fő okból tette ezt a kezdeményezést: hogy a mozdonyok üzembe állítási eljárásának átláthatóbbá és hatékonyabbá tételével elősegítse a vonatok szabad mozgását az EU-n belül, és hogy a vasutak átjárhatóságáról szóló három irányelv egyetlen irányelvben való egyesítésével egyszerűsítse a szabályozást.
A teljes intézkedéscsomag tartalmaz egy közleményt, három jogszabályjavaslatot és ezek hatástanulmányát: a közlemény felvázolja a jelen helyzet nehézségeit, és több javaslatot tesz a vasúti szerelvények engedélyeztetésének egyszerűsítésére; van egy javaslat a vasutak átjárhatóságáról szóló jelenleg érvényben levő irányelvek egységesítéséről; valamint egy javaslat az Európai Vasúti Ügynökséget (EVÜ) létrehozó rendelet módosításáról; s végül egy hatástanulmányi jelentés.
Mire koncentrálnak ezek a szövegek? Egy létfontosságú szempont a vonatok szabad mozgása, s ez leginkább a mozdonyok engedélyeztetéséhez kapcsolódik. A vasúttársaságok és gyártók egyetértenek abban, hogy az engedélyezési folyamat rendkívül hosszadalmas és költséges, és a hatóságok elvárásai - tisztán technikai szemszögből nézve - igen kevéssé indokoltak.
Ezzel a Bizottság is egyetért, és a problémákat egyrészt jogszabály módosítással igyekszik megoldani, másrészt pedig azzal, hogy felszólítja a vasúti hatóságokat a hozzáállásuk megváltoztatására. Ezért fontos a jogszabály módosítási javaslatokkal együtt kiadott közlemény: mert azonnal, jogszabály-módosítás nélkül is megvalósítható megoldásokat javasol. Ezt a közleményt nem hiába adtuk ki. Egy együttműködési megállapodás máris született, amelyet a Rotterdam-Genova folyosóról májusban írtak alá. Ez a megállapodás szó szerint követi a közleményünkben javasolt koncepciókat.
Megemlíthetnénk még a kölcsönös átjárhatóság és biztonság irányelveinek átdolgozására irányuló javaslatunkat is. A Bizottság szeme előtt két cél lebegett e javaslatok létrehozásakor. Az első a vasúti szerelvények engedélyezési eljárásának egyszerűsítése. Ebből a célból bevezettük az EU tagállamok általi üzembe helyezés kölcsönös elismerésének elvét: ha egy gördülőállomány egy tagállamban már megkapta az engedélyt az üzembeállásra, akkor nincs szükség egy másik tagállamban további engedélyeztetésre azon túlmenően, amit esetleg a helyi hálózat jellegzetessége miatt a nemzeti jogszabályok megkövetelnek.
A második cél a világosság volt: egyetlen szövegben foglaltuk össze a nagy sebességű transzeurópai vasúti rendszer kölcsönös átjárhatóságának 1996-os irányelvét, és a hagyományos vasúti rendszer kölcsönös átjárhatóságának 2001-es irányelvét. E tekintetben bevezettük az új, ellenőrzéssel történő szabályozási eljárást a Tanács és az Európai Parlament által a Bizottságra ruházott bizonyos jogkörök részére.
A kölcsönös átjárhatóság és biztonság irányelveinek módosítása még két további művelet végrehajtását tette indokolttá. Módosításokat hajtottunk végre a kölcsönös átjárhatóság irányelvének néhány technikai kérdésén tíz év munkájának tapasztalatain alapulva, s ez a tapasztalat nem csak a Bizottság vagy a tagállamok komitológiai munkájának, de az iparág és a szektor munkájának, és 2005-től kezdve az Európai Vasúti Ügynökség munkájának is a gyümölcse.
Más üzemeltetők problémáira is válaszolni próbáltunk azzal, hogy a biztonságra vonatkozó irányelvben tisztáztuk a vasúttársaság és a karbantartást végző szervezet közötti kapcsolatot. A cél az, hogy az irányelv segítségével megfogalmazzuk azt az új szabályozási keretrendszert, amely a piacok megnyitására vonatkozó közösségi irányelvekből és a vasúti kocsik használatára vonatkozó új, a nemzetközi vasúti fuvarozási egyezmény (COTIF) által nemzetközi szinten megvalósított szerződésből származik.
Most pedig elérkeztem utolsó témakörömhöz, az Európai Vasúti Ügynökséget létrehozó rendelet módosításáról szóló javaslathoz. Ez az EVÜ hatáskörének kiterjesztéséről szól, amely lehetőséget nyújtana az EVÜ-nek, hogy a mozdonyok engedélyeztetésével kapcsolatos összes nemzeti eljárást és technikai szabályt összegyűjtse, s ebből hozzon létre egy olyan - a későbbiek során kiegészítendő - követelménylistát, amelyet elég csak egyszer ellenőrizni, vagy mert nemzetközi szintű szabályok, vagy mert a tagállamok között egyenértékűnek számítanak. Ezt a feladatot a nemzeti biztonsági hatóságokkal együttműködésben az Ügynökség irányítja. Az Ügynökség a nemzeti biztonsági hatóságok vagy a Bizottság kérésére köteles szakvéleményt kiadni.
E módosítások kialakítása közben, a múltbéli tapasztalatok fényében a rendelet néhány más pontját is pontosítottuk, különösen tekintettel azokra, amelyek az európai vasúti forgalomirányítási rendszerek (ERTMS) bevezetésére és a gördülő állományok nyilvántartására vonatkoznak.
Elnök úr! Elnézést kérek ezért a meglehetősen technikai beszámolóért, és azt szeretném mondani, hogy az első és a második vasúti intézkedéscsomag - amelyhez hamarosan csatlakozik a harmadik is - képezi a közös piacon nyújtott vasúti szolgáltatások stabil működésének jogi és gazdasági kereteit. A művelet akkor lesz teljes, amikor technikai szempontból megnyílnak egymás felé a nemzetek piacai. Ez a végső célja ezeknek a javaslatoknak, ez az, amit a vasúti szektor is oly nagyon vár. Szeretném megköszönni a Parlamentnek a szövegeken végrehajtott gyors és kiváló munkáját.
előadó. - (IT) Elnök úr, alelnök úr, hölgyeim és uraim! Bár kénytelenek vagyunk, a Bizottság alelnökének szavaival élve, "technikai” vitát folytatni, ma nagy politikai lépést teszünk előre.
Amióta csak létrejött az utolsó szerződés az 50-es években, az európai közlekedési politikának három célja volt: a belső piac létrehozása, az eddig különálló hálózatok összekapcsolása - természetesen azért, hogy belső piac jöjjön létre a szállítási módok számára és azok között - és hogy már az építési fázisban kölcsönösen átjárhatóvá tegyék őket. Ezért a kölcsönös átjárhatóság nem technikai kérdés; hanem az egész Európában működő piacok megteremtésének előfeltétele, amelyre hatalmas szüksége van, és amely a szerződés kimondott célja.
Majdnem minden téren nagy előrehaladást értünk el, a vasúti szektor mégis némileg lemaradt. Még ma is ugyanazokat a célokat próbáljuk elérni, mint a 60-as években. Ez különböző okok miatt van így, és most nincs idő az elemzésükre, mégis, muszáj ezt megemlíteni, hogy megerősítsen eltökéltségünkben most, hogy erre a nagy lépésre készülünk, és kritikusan fontos, hogy sikerrel járjunk.
A kölcsönös átjárhatóság ezért a legfőbb feltétele annak, hogy technikai korlátoktól mentes hálózatok épüljenek, amelyeken szabadon járhatnak a mozdonyok és a vasúti kocsik. Ez olyan alapvető lépés, amelyet meg kellett tenni, és meg is kell tenni, amilyen hamar csak lehetséges.
A Bizottság helyesen járt el, amikor megszüntette a különbséget a nagy sebességű és a hagyományos hálózatok kölcsönös átjárhatósága között, s ezáltal határozottan a helyes irányba terelte a dolgot.
Az is helyes, hogy a biztonság problémáját is ugyanekkor tűzte napirendre, mert bizony a biztonságot sokszor úgy állítják be - és itt óvatosan kell fogalmaznom -, mintha a kölcsönös átjárhatósághoz csatolt különféle feltételeket az indokolná. Hogyan kelhet át egy mozdonyvezető a határon, ha nem érti a nyelvét annak az országnak, ahova utazik? Hogyan kelhet át egy mozdony a határon, ha nem biztos, hogy teljesen illeszkedik a másik oldalon levő hálózathoz? És még folytathatnám.
Mindez indokolja, hogy a Bizottság miért is járt el helyesen, amikor ezt a két dolgot összekapcsolta. A biztonság garantálása abszolút fontos, de egy kölcsönösen átjárható rendszer keretein belül, mert ha azért tesszük első helyre a biztonságot, hogy a kölcsönös átjárhatóságot megakadályozó feltétel legyen, akkor valami itt nem stimmel. Amint azt látni fogjuk, maga a döntés, hogy hozzunk létre egy európai ügynökséget arra, hogy ezekkel és más kérdésekkel foglalkozzon, kétséget kizáróan jelzi, hogy ezeket a dolgokat komolyan vesszük.
Mit tett a Parlament? A Parlament nagyjából jóváhagyta a Bizottság javaslatait, és hozzátett néhány javaslatot, amellyel még átjárhatóbbá lehetne tenni a rendszert. A Parlament határidőket szeretne kiszabni az engedélyeztetésre, mármint a gördülő állományokkal kapcsolatban, természetesen. Azt pártolja, hogy a tagállamok vegyék át a bizonyítás terhét azt illetően, hogy valami nem felel meg a kölcsönös átjárhatóságnak - akár biztonsági alapon -, azaz: a kiindulási alap az, hogy ha egy jármű megkapja az engedélyt, akkor az mehessen bárhova, hacsak valaki nem tud egy igen jó okot mondani arra, hogy miért ne tegye. Harmadszor, a Parlament úgy véli, hogy a meglevő gördülő állományok utólagos felszerelése jogosult legyen állami támogatásra. Azt hiszem, a Parlament ezekkel járult hozzá a témához.
Ugyanez vonatkozik a biztonságra. Itt is egy megadott dátumot próbáltunk kitűzni a tanúsítvány kötelező beszerzéséhez, ami javaslatunk szerint 2010. Ennek kivétel nélkül mindenkiben el kell oszlatnia a félelmet, hiszen mindenki egyenlő elbánásban részesül, és többé már nem fogadjuk el, hogy a nagy, vasutakat üzemeltető monopóliumok nagy kompetenciájuk miatt kivételek ez alól, és automatikusan folytathatják tevékenységüket.
A harmadik pont az Ügynökség működésének gyakorlati beindítása. Ezzel kapcsolatban egy fontos kérdés merül fel, s ezt hadd tegyem fel mindannyiuknak, de elsősorban a Bizottságnak. Mi elég helyesen, úgy gondoltuk, jó lesz elkülöníteni a biztonságot minden mástól, és 25 európai ügynökséget hoztunk létre. Ez egy régebben meghozott, nagyobb döntés volt. Most viszont azon tűnődöm, hogy mivel ezek az ügynökségek még mindig nem állnak készen, van-e értelme annak, hogy egyetlen Európai Ügynökség 25, különböző országban levő oldalhajtással próbáljon boldogulni. Ez olyan alapkérdés, amely segíthet európai szintű, pozitív megoldást találni a kölcsönös átjárhatóság és vasúti biztonság egymáshoz közelálló problémáira.
előadó. - (ES) Elnök úr, biztos úr, hölgyeim és uraim! A globalizáció eredményeképpen gazdaságunk, a közösség fejlődése és polgáraink jóléte ma, jobban, mint valaha, a hatásos, hatékony, gazdaságos, és mindenekfölött fenntartható közlekedési rendszertől függ.
Mindenfajta szállítási módra szükség van. Kezdetben volt a vasút fénykora, de mostanra már az utakat és autópályákat igénybevevő járművek vették át a vezetést annak köszönhetően, hogy ezek sokoldalúak, személyesek és elérhetőek. Most azonban, hogy utainkat összeomlás fenyegeti, és környezetünk a környezetszennyezés miatt kritikus állapotba került, ismét a vasút kerül előtérbe, mint remény, hogy a jövőben ez a szállítási forma lesz képes kielégíteni hazai mobilitás igényeinket.
Ennek tudatában, a Bizottság új jogszabály-csomagot javasolt a vasúti közlekedés szabályozási keretei technikai részének tökéletesítésére. Ez magában foglalja a kölcsönös átjárhatóság és biztonság irányelveinek, valamint az Európai Vasúti Ügynökségről szóló rendeletnek a felülvizsgálását. Általában véve elmondhatjuk, hogy az európai intézmények már évekkel ezelőtt fontolóra vették a vasutak közösségi szintű konszolidálásának szükségességét. Ami a kölcsönös átjárhatóságot illeti, mindenki tudja, hogy 1996 júliusában, tehát már 11 évvel ezelőtt, jóváhagytuk a 96/48/EK tanácsi irányelvet a nagy sebességű vasúti rendszerről, amelyet 2001 márciusában a transzeurópai hagyományos vasúti rendszerről szóló irányelv követett.
A tagállamok televíziós műsorszolgáltató tevékenységre vonatkozó egyes rendelkezéseinek összehangolása (vita)
Következő napirendi pontunk a Kulturális és Oktatási Bizottság nevében tett ajánlás második olvasatra a tagállamok törvényi, rendeleti vagy közigazgatási intézkedésekben megállapított, televíziós műsorszolgáltató tevékenységre vonatkozó egyes rendelkezéseinek összehangolásáról (10076/6/2007 - C6-0352/2007 - (Előadó: Hieronymi asszony).
előadó. - (DE) Elnök úr, biztos asszony, hölgyeim és uraim! A mai napon a Parlament és a Tanács előre egyeztetett közös álláspontjának megvitatására kerül sor a televíziós műsorszolgáltató tevékenységről szóló irányelv módosításáról. Tekinthetjük úgy, hogy ez a Parlament, a Tanács és a Bizottság nagy sikere, ezért hadd kezdjem azzal, hogy legőszintébb köszönetemet fejezem ki az összes politikai csoportból és bizottságból részt vevő kollégáimnak, közülük is különösen a Kulturális és Oktatási Bizottság árnyékelőadóinak: Henri Webernek, Ignasi Guardans Cambónak és Helga Trüpelnek. Rengeteget tettek azért, hogy a mai napon egy sikerről, egy közösen elért eredményről számolhatunk be.
Szintén köszönettel tartozom Reding biztos asszonynak - a 2007. év biztosának, gratulálok! -, aki egyszerre tanúsított nagy eltökéltséget és együttműködési szándékot az irányelv módosítási javaslatának benyújtásakor és közös munkánk során.
Köszönet a Tanácsnak, különösen a német elnökségnek, amely vezetésével lehetségessé vált a közös álláspont kialakítása, és a mostani portugál elnökségnek, amely az elért közös álláspont bátor védelmezésével lehetővé tette, hogy az ma itt megvitatásra, holnap pedig szavazásra kerüljön.
A "határok nélküli televíziózás” döntő fontosságú az európai médiában megvalósuló információs szabadság és pluralizmus szempontjából. Ezért nagyon örülünk annak, hogy ezt az irányelvet még éppen idejében sikerült felülvizsgálnunk. A származási ország elve alapján elértük a televíziózás hagyományos és új formáira vonatkozó közös célkitűzéseinket, tekintet nélkül annak platformjára. Hagyományos televíziózás esetén ez főként az Európa-szerte érvényesülő rövid híradási jogot, a fogyatékkal élők könnyebb hozzáférésének biztosítékait, a gyermekekre irányuló reklámok szigorúbb ellenőrzését és a független nemzeti médiafelügyeletet fedi.
E mellett erősíteni tudtuk a kereskedelmi műsorszolgáltatás pénzügyi alapjait, méghozzá nem azzal, hogy a reklámidőt növeltük volna - amelynek maximális időtartama óránként továbbra is 12 perc lehet -, hanem rugalmasabb szabályok bevezetésével. Nehéz döntés volt, de engedélyeztük a termékelhelyezést, hogy a kereskedelmi műsorszolgáltatók a Google és egyéb versenytársak példájára ingyenes televíziós szolgáltatásokat tudjanak nyújtani a jövőben. Az Európai Parlament sokat dolgozott azon, hogy itt megfelelő átláthatósági irányelvek érvényesüljenek.
A modern, internetes televíziózást illetően a holnapi döntést és annak megvalósulását követően érvényesülő elv az, hogy a felhasznált technológiától függetlenül, a televíziózás továbbra is gazdasági és kulturális termék marad. Ez az az európai modell, amelyet az új irányelvvel, amelyet az audiovizuális médiaszolgáltatások irányelveként fog átmenni a köztudatba, meg kívántunk őrizni. Az internetes tévének és a mobil tévének is kell hogy legyen jövője Európában, nem csupán gazdasági termékként, de az információ szabadságának és a média pluralizmusának alapgaranciájaként.
Éppen ezért olyan fontos, hogy ez a modernizált irányelv még idejében kezdeményezésre került. A "még idejében” kifejezés azt jelenti, hogy a telekommunikációs intézkedéscsomaggal kapcsolatos közelgő, s mostanra már megkezdődött tárgyalások és az online tartalmakkal kapcsolatos megfontolások a hagyományos és új audiovizuális médiaszolgáltatások letisztázott jogi kereteinek támogatásával történjenek.
Ezért szeretném megkérni Önöket, hogy a holnapi szavazáson tanúsított támogatásukkal segítsenek biztosítani az európai médiapolitika előrelépéséhez szükséges széles többséget.
a Bizottság tagja. - (FR) Elnök úr! Mindig öröm egy anya számára, ha azt láthatja, hogy a gyermekből, akit a világra hozott, intelligens, életerős tizenéves válik. Pontosan így érzek ma este a "határok nélküli” audiovizuális szolgáltatások irányelvével kapcsolatban: elégedettség és büszkeség tölt el, amelyet szeretnék megosztani a gyermek keresztanyjával, kiváló előadónkkal, Ruth Hieronymivel is.
Egy gyermek intelligenciája sokféleképpen tesztelhető. Hieronymi asszony felsorolta ezeket: a jövő audiovizuális lehetőségeihez szabott mozgástér, amely kiterjed majd az olyan kötetlen műsorszórású audiovizuális médiákra is, mint például a VOD (video igény szerint); a székhely országáról szóló elv megerősítése, s ezáltal a programok szabad mozgásának megszilárdítása, az intelligens alapon működő együttműködés és párbeszéd bevezetése a lehetséges konfliktusok megoldására; a fogyasztók tisztelete és a vállalkozások nagyobb szabadságának biztosítása közötti egyensúly; az információhoz való jog erősítése és a rövid tudósításokhoz való hozzájutás új szabályai. Ezek, és még sok más új jellemző számomra azt bizonyítják, hogy sikerült megvalósítani a megújulás és az értékek tisztelete közötti intelligens összhangot.
Szeretnék rámutatni a "gyermek” életképességét bizonyító vonásokra is: a digitális terület kulturális sokféleségének hangsúlyozása, az új hirdetési technikák elismerése, a termékelhelyezés igencsak időszerű jogi kereteinek megteremtése, az, hogy végre figyelmet szentelünk látás- vagy halláskárosult polgártársaink hozzáférésére, és az iparágba vetett bizalom, amellyel arra bátorítjuk a szektort, hogy az irányelvet ön- és társszabályozás útján valósítsák meg.
A Parlament fő szerepet játszott a serdülőkorba lépett gyermek felnevelésében, ami miatt hálás vagyok neki. Újabb példa a három szervezet közötti ragyogó együttműködésre, hogy olyan jogi szabályozást sikerült végrehajtani, amely a jövő iparága és a jövő kultúrája alapját képezheti.
Eljött az ideje, hogy a gyermek önállóvá és felnőtté váljon. Egy közösségi irányelv esetén ez a tagállamokban történő átültetést jelenti. Az EU politikájával összhangban azt remélem, hogy ebben a fázisban nem válik elhízottá a gyermek. Elég paradox is lenne, hiszen az új irányelvben arra szólítjuk fel az iparágat, hogy vezessenek be megfelelő magatartási kódexet a gyerekekre irányuló, elhízáshoz vezető termékek reklámozását illetően. Ezért remélem, hogy amennyire csak lehetséges, a tagállamok nem fogják olyan helyi kötelezettségekkel megterhelni az irányelvet, amely az audiovizuális szektorra nézve hátrányos lenne.
Egészen biztos vagyok abban, hogy az Önök elé holnap beterjesztendő szöveg valódi jogbiztonságot jelent az iparágnak, és egyben erősíti társadalmunk és kultúránk értékeit. E jogi keretek megteremtésével az EU megelőzte más országok törvénykezését. Szerintem erre büszkék lehetünk. Ezen túlmenően, kreatív tevékenységében is segítjük az iparágat. Hozzájárulunk ahhoz, hogy filmkészítőink a lehető legjobb finanszírozásban részesüljenek, az európaiaknak pedig hozzáférést biztosítunk az ingyenes televíziós hálózatok legjobb tartalmához. Hát ezért érzem úgy ma este Önök között, és hála Önöknek, hogy küldetésünket elvégeztük.
a PPE-DE képviselőcsoport nevében. - (SV) Elnök úr! Először is hadd gratuláljak az előadónak megköszönve az ez ügyben végzett munkáját, és a biztos asszonynak is. Ez olyan téma, amelyben rengeteg különböző vélemény van, némelyikük eléggé határozott, és mégis: elkészítettünk, és ma este megvitathatunk egy olyan javaslatot, amely az európai televíziózás előrehaladásához mutatja az utat.
Van néhány dolog, amit szerintem fontos hangsúlyozni. Többek között megteremtjük a származási ország elvét, ami hangsúlyozza és erősíti a sokféleséget, s egyszersmind a közös európai televíziózást, és - ami nagyon fontos - jobb körülményeket teremt az európai filmiparnak, ami szintén egy szorosan kapcsolódó kérdés. Ez a határokon átnyúló, ingyenes média nagyobb kiterjesztését jelenti egész Európában.
Persze, néhány dolog még ennél is jobb lehetett volna. Én magam szerettem volna, ha nyitottabbak vagyunk a reklámidő tekintetében, de legalább itt is nagyobb rugalmasságot biztosítunk. Úgy gondolom, hogy a termékelhelyezésről beérkezett javaslat is haladást jelent. Ezért minden okunk meg van arra, hogy elégedettek legyünk az előrehaladásunkkal.
Egy dolgot szeretnék megjegyezni a jövőt illetően, mivel ez a jogi szabályozás az úgynevezett lineáris és nem lineáris médiaszolgáltatások közötti különbségen alapul nagyrészt. Úgy vélem, hogy ez a különbség egyre kisebb szerepet fog játszani a jövőben. Már ma is látható, hogy a különbség nem olyan nagy, és nem is igazán lényeges. Fontosnak tartom, hogy figyelemmel kísérjük a fejleményeket ezen a téren, hogy ne találhassuk magunkat abban a helyzetben, hogy a hagyományos típusú európai televíziózás hátrányosabb helyzetbe kerül, mint a nem lineáris módon, például interneten vagy más módon történő műsorszolgáltatás. Ez ugyanis hosszabb távon globális értelemben, a mi esélyeinket csorbítaná. Még egyszer szeretném megköszönni az előadó munkáját, és megjegyezni, hogy nagy lépést tettünk előre.
a PSE képviselőcsoport nevében. - (FR) Elnök úr, biztos asszony, hölgyeim és uraim! Azzal szeretném kezdeni, hogy idézem kollégám, Henri Weber szavait. Ez az aktus a szocialisták képviselőcsoportja számára elfogadható kompromisszum, és a tárgyalások alatt mi is tettünk hozzá néhány, az európai audiovizuális modell megőrzését célzó, értékes rendelkezést. Szeretném megköszönni előadónk, Hieronymi asszony eltökéltségét és türelmét, különösen nyitott és pozitív szemléletű kompromisszumkészségét.
A jogszabályok felülvizsgálatát a tudásgazdaság keretein belül zajló digitális forradalommal kapcsolatos kérdések tették szükségessé. Megfelelő eszközöket alkalmaztunk arra, hogy a szabályokat kiterjesszük az új audiovizuális szolgáltatásokra. Garantáljuk a kiskorúak védelmét, valamint az EU polgárok védelmét mindenféle hátrányos megkülönböztetésre való ösztönzés ellen. Ezek az új szolgáltatások hozzájárulnak a filmek és az európai audiovizuális komponensek finanszírozásához. Forgalmuk bizonyos százalékát kötelesek támogatási céllal befizetni, az európai produkciók pedig garantált helyet kapnak az on-line katalógusokban. A média pluralizmusa mára hivatalos követelménnyé vált. A szabályozó hatóságok nagyobb szerepet kapnak, és a tagállamokat a leghatározottabban arra ösztönözzük, hogy gondoskodjanak a mindenki számára elérést biztosító rendelkezésekről.
A reklámokat illetően a szocialisták a meglévő irányelvben lefektetett szabályokat szerették volna megőrizni. A reklámszünet az új irányelvben óránként 20%-ra korlátozódik, ami azt jelenti, hogy reklámmal 30 perces időközönként lehet megszakítani a műsort, mi viszont 45 perces időközöket szerettünk volna megtartani az európai tévében. Mindazonáltal elégedettek vagyunk azzal, hogy tilos a termékelhelyezés a dokumentumfilmekben, híradásokban és gyermekprogramokban. A tagállamok azonban dönthetnek úgy, hogy engedélyezik az ilyen típusú reklámokat a filmek, tévéjátékok és sportközvetítések során. Ha így döntenének, akkor szigorú termékelhelyezési szabályokat kell betartaniuk a visszaélések és bizonyos visszás hatások megakadályozása érdekében.
Egyensúlyt teremtünk tehát a szólásszabadság a tájékoztatási szabadság, az új szolgáltatásokhoz, mint a VOD (video igény szerint), valamint a kulturális és gazdasági értékeket magukban foglaló tartalmakhoz való szabad hozzáférés között. A minőségre helyezett hangsúly lehetővé teszi az európai produkciók pozíciójának megerősítését. Ennek az irányelvnek ez az egyik legfőbb hatása.
az ALDE képviselőcsoport nevében. - (FR) Elnök úr! Úgy érzem, egy nagyon hosszú út végére érkeztünk el. Hosszú ideig tartott, és sok-sok ember munkájába került, európai parlamenti képviselők, szakértők, sőt olyan emberek is szorosan figyelemmel kísérték, akik nem is parlamenti képviselők, csak mert annyira fontos számukra ez a kérdés. Legyünk elégedettek azzal, amit elértünk, mert holnap - ha csak nem történik valami nagy meglepetés - a tárgyalások és viták eredményeképpen megszületett jogi aktus egyhangúan jóváhagyásra kerül, sőt, talán még szavazásra sem lesz szükség, ami igazi tanúbizonysága annak, hogy egy ilyen aktust szinte kikiáltással is jóvá lehet hagyni.
Eljött tehát az idő, hogy gratuláljunk Hieronymi asszonynak és az árnyékelőadóknak, de különösen Hieronymi asszonynak, és, meg kell mondanom, hog a biztos asszonynak is. Ő azt mondta, úgy érzi, elvégeztük küldetésünket. Igaza van. Nyugodtan érezhet így ezen a napon.
Egy nagyon világos jogszabályi keretet hagyunk jóvá, melynek jól érthető szabályai biztonságosabbá, biztosabbá teszik az audiovizuális eszközökbe való befektetést. A szabályok új digitális médiákra, és az ahhoz kapcsolódó új eszközökre is kiterjeszthetők, s minden lényeges jellemző meg van bennük, ami szükséges a fogyasztóvédelemhez és a kiskorúak védelméhez anélkül, hogy átfedné vagy csupán felerősítené a meglévő rendelkezéseket - mivel az eszközök újak, a jogi válasz is új kell hogy legyen.
Nyilvánvaló, hogy az új szabályok rugalmasabbá teszik a reklámozást. Ezzel tisztában vagyunk. Ezt megvitattuk, és elnyerte támogatásunkat. Nagyjából-egészéből az én képviselőcsoportom volt az, amely a legtöbbet dolgozott azon, hogy végre elfogadásra kerüljön ez az olvasat, mert nem változtattuk meg az európai audiovizuális modellt. Ilyen messzire soha nem mentünk, de tudjuk - és ezt nem árt hangosan kimondani, mert a termékelhelyezést is támogattuk, mégpedig tiszta lelkiismerettel -, ha a nézők számára ingyenes televíziózást akarunk megvalósítani - noha ez valójában soha nem lehet ingyenes, csak maximum a nézők számára -, és nem akarjuk hogy ezt a fajta ingyenes televíziózást csupán adók és közpénzek finanszírozzák, akkor a piaci verseny keretei között kell hozzá finanszírozást találni. Tehát ebben az összefüggésben támogattuk a termékelhelyezést, amit átláthatóvá tettünk, és amiről teljesen világosan előírtuk, hogy hogyan és mikor lehet végrehajtani.
Eljött az ideje, hogy megkezdjük a felkészülést a végrehajtásra. Itt arra kérném a Bizottságot, hogy ismét vállalja fel az ezzel kapcsolatos kötelezettségeket. Az igaz, hogy a gyermek kirepült a fészekből, de azért nem teljesen. A végrehajtást szorosan figyelemmel kell kísérni, különösen egy olyan területen lenne muszáj valamit tenni, biztos asszony, amellyel kapcsolatban súlyos aggályaim vannak. Néhány tagállamban az az általános nézet, hogy az új irányelvek bevezetéséig eltelő időszakban az európai televíziózást nem kötik szabályok. Más szóval, nem vonatkoznak rá törvények. De ez nem igaz. A határok nélküli televíziózás irányelv még mindig érvényben van, világosan lefektetett hirdetési szabályokkal, és a szabályok határozzák meg, mit lehet és mit nem lehet csinálni. Valami miatt az az általános érzés uralkodott el, hogy az új szabályozás bevezetéséig, az új irányelv tagállamokban történő bevezetéséig ezek a most érvényben lévő szabályok már nem érvényesek. Itt lenne tehát az Ön és a Bizottság feladata; világossá kell tenni, hogy ez a felfogás helytelen, és nem szabad így tekinteni erre a helyzetre.
az UEN képviselőcsoport nevében. - (PL) Elnök úr! A tagállamok törvényi, rendeleti vagy közigazgatási intézkedésekben megállapított, televíziós műsorszolgáltató tevékenységre vonatkozó európai parlamenti és tanácsi irányelv módosításai arra irányulnak, hogy a származási ország elvén alapuló szabályozással lehetővé tegyék a tagállamok audiovizuális médiaszolgáltatásainak nézőközönsége számára, hogy maximálisan kihasználják a belső piac által nyújtott előnyöket.
Az Európai Parlament nemrégiben fogadott el egy bölcs állásfoglalást az egyik szomszéd állammal kapcsolatosan. Szeretnék szó szerint idézni belőle néhány sort. Kérem figyelmesen, félelem nélkül hallgassák: "mivel az” orosz "közvélemény nincs kellőképpen tájékoztatva a” II. Világháborúban, "különösképpen” a Finnországban, a Balti államokban, Katyń-ban, és Königsberg térségében "elkövetett bűnök pontos mértékéről”, a Parlament "úgy véli, hogy az” orosz "állampolgáruknak joguk van megtudni az igazat arról, hogy ... milyen háborús tetteket és népirtást hajtottak végre a nevükben, és hogy megtudják kik voltak a háborús bűnök elkövetői”; valamint a Parlament "úgy véli”, hogy Oroszországnak "őszintén szembe kell néznie” szovjet "múltjával ahhoz, hogy a fejlődés útjára lépjen, és hogy a leszámolás a múlttal elválaszthatatlan része annak az útnak, amelyen” Oroszország "halad a szomszédjaival való kibékülés felé”.
Nos, Parlamentünkben valóban ezt a nyilatkozatot tettük - de Szerbia felé, akik méltányolták is a javaslatainkat. De hogy a Tisztelt Ház következetes maradjon, pontosan ugyanerre kellene felszólítanunk Oroszországot is a vele kapcsolatos dokumentumainkban.
(HU) Nagyon köszönöm elnök úr! Kedves képviselőtársaim, tisztelt elnök úr! Az európai romák helyzetéről szeretnék pár szót szólni a legutóbbi plenáris ülésünkön elfogadott állásfoglalásunk kapcsán. Elengedhetetlennek tartom, hogy az Európai Bizottság és a Parlament karöltve, az eddiginél sokkal hangsúlyosabb szerepvállalással vállaljon felelősséget ezért a kisebbségért, a kirekesztett és a perifériára szorult társadalmi csoportok befogadását célzó programok kidolgozásában, végrehajtásában és felügyeletében is. Ennek részeként nagyon fontos lenne, hogy az Európai Parlament képviselői karöltve a kisebbségekért, integrációjukért és felzárkóztatásukért közvetve vagy közvetlenül felelős biztosokkal közösen, szakmai csoportként dolgozzanak ki egy átfogó, határokon átnyúló és hatékony felügyeletű roma stratégiát, amely lehetőséget nyújtana a leginkább leszakadó területeken élők és a leghátrányosabb helyzetű csoportok számára is, hogy hozzáférjenek az uniós fejlesztési programokhoz. Ehhez ki kell dolgozni egy összeurópai krízistérképet, amely révén könnyebben fel lehetne mérni a mélyszegénységgel sújtott területeket. Az Európai Néppárt elsőként ebben a parlamentben két évvel ezelőtt elfogadott már egy roma-stratégiát. Ehhez szeretném, hogy csatlakozzon a többi párt is. Nagyon fontosnak tartanám, hogy a február 14-i roma hearingen karöltve, együtt jelenjünk meg és lépjünk fel ezért a kisebbségért. Nagyon fontos, hogy valami történjék. Köszönöm.
(DE) Elnök úr! Szinte hihetetlen, de szemtanúk ez év november 14-én délután 3 óra körül az Európai Parlament és Strasbourg központja között egy olyan gyorshajtásról számoltak be, amelynek főszereplője egy luxemburgi diplomáciai rendszámmal rendelkező autó és Harald Rømer, az Európai Parlament főtitkára volt. Szinte szikráztak a kocsi kerekei, ahogy végigszáguldott az Allée de la Robertsaun, több mint 100 km/órás sebességgel előzve a közlekedési dugókban veszteglő járműveket, félreugrásra kényszerítve a zebrákon átkelő, mit sem sejtő gyalogosokat.
Szeretném megkérdezni Rømer urat: tényleg Ön utazott abban a járműben? Ki volt a vezetője? Milyen utasítást adott Ön - ha ugyan adott - a gépkocsivezetőnek? Miért vezették az autót ilyen gondatlanul, és hogyan léphette ennyivel túl a megengedett sebességet? Maga azt hiszi, hogy Önre nem vonatkoznak a közlekedési szabályok? Nem gondolja, hogy az Európai Parlament legmagasabb tisztségviselőjeként Önnek különösen tiszteletet kellene tanúsítani mások iránt, és betartani a közlekedési szabályokat? A jövőben is így fog viselkedni, hogy a közutakon mindenki meneküljön, ha meglátja Önt?
(RO) Múlt vasárnap Románia, történelme során először, megválasztotta európai parlamenti képviselőit. Románia is csatlakozott az 1979-ben kialakult európai hagyományhoz, a parlamenti képviselők közvetlen megválasztásához.
A romániai választások megmutatták, hogy nagy felelősséggel tartozunk Románia népének; többet kell beszélnünk nekik az Európai Unióról, az európai családba való tartozás előnyeiről, és szigorú kötöttségeiről is. Bár Románia az Európai Unió második legelkötelezettebb országa, a szavazáson való részvétel aránya viszonylag alacsony, 29,4% volt. A választások mégis az európai irány elsöprő sikerével zárultak. A román demokrata párt megháromszorozta képviselőinek számát ezen a fórumon, és győzelmünk következtében a PPE-DE képviselőcsoport súlya az Európai Parlamentben csaknem 4%-kal nőtt.
Köszönöm a románoknak a bizalmat, és köszönöm Önöknek a romén szavazóknak küldött pozitív üzenetet.
(FR) Elnök úr, hölgyeim és uraim! A koszovói homokóra kérlelhetetlenül pereg lefelé, és december 10-e a nyakunkon van. Sajnos azonban tovább folyik a süketek párbeszéde a Szerbia határain belüli túlságosan autonóm Koszovó és az ellenőrzött függetlenség között. A november 18-i közigazgatási választások csak fokozták a politikai törekvéseket. Végül a függetlenek győztek egy olyan választáson, amelyen rekord nagyságú volt a tartózkodók száma.
Az EU külkereskedelmi politikájának megszilárdítása érdekében elő kellene hogy álljon egy alternatív, a függetlenségitől eltérő stratégiával. Már maga a függetlenség szó is csapda: a mi Európánk számára ez a szó semmi mást nem jelent, mint káoszt. Ha nem lépünk fel ez ellen a folyamat ellen, akkor a nacionalizmus, regionalizmus és lokálpatriotizmus Pandora-szelencéjét nyitjuk ki, itt a saját térségünkben.
Globalizált világban élünk; a függetlenség illúzió. Fel kell szólítanunk minden résztvevőt, hogy békésen együttműködő, a demokratikus elveket tiszteletben tartó regionális közösségeket hozzanak létre. Az elkülönülés és függetlenség támogatása csupán a nacionalizmust erősíti. Hadd juttassam a Parlament eszébe François Mitterrand szavait: a nacionalizmus egyenlő a háborúval; és a háború nem csupán múltunk, de jövőnk is lehet.
Elnök úr! Nagyon valószínű, hogy Írország lesz az egyetlen ország, amely népszavazást tart a Lisszaboni Szerződésről. Személy szerint én az EU-t támogatom, és idáig minden szerződéssel kapcsolatos népszavazásnál igennel szavaztam. Van azonban egy problémám, és kérném a Tanácsot, hogy oldja meg.
Mielőtt felszólítanánk polgárainkat arra, hogy hozzanak intelligens döntést a szerződésről, egységesítenünk kellene annak megszövegezését. A szerződés 51. oldalával szeretném illusztrálni, hogy mire gondolok, "A megkülönböztetés tilalma és az uniós polgárság” című szakasszal, amelyet joggal kívánhat elolvasni és végiggondolni minden állampolgár. A 32. pont szerint "a 17. cikk szövegét a 12. cikk szövege veszi át”. A 33. pont szerint "a szöveg egy 17a. cikkel egészül ki, amely a 13. cikk szövegét veszi át; a (2) bekezdésben az "amikor a Tanács elfogadja” szövegrész helyébe a "az Európai Parlament és a Tanács rendes jogalkotási eljárás keretében elfogadhatja az alapelveket” szöveg lép, és a bekezdés végén levő, "a Tanács a 251. cikkben megállapított eljárás szerint jár el” szöveget el kell hagyni.
Elnök úr! Nem is kell tovább olvasnom: szerintem Ön is világosan érti, hogy mire gondolok.
(RO) Elnök úr! Nagyon örülök, hogy itt láthatom Önt ma, három nappal Románia egyik legfontosabb történelmi pillanatát követően.
Az Európai Unióhoz történő csatlakozás szerződésével összhangban múlt vasárnap, hat hónappal az eredeti határidő beállítása után, Románia megtartotta a választásokat európai parlamenti képviselőiről. Ezzel Románia polgárai - Európa polgárai - közvetlen választás útján megválaszthatták azokat, akik képviselni fogják őket az Európai Unió legdemokratikusabb intézményében. Bár a szavazási részvétel az európai átlagon belül maradt, de nem volt túl magas. Meg vagyok azonban győződve arról, hogy új, romániai kollégáink segítségével a román polgárok egyre inkább fel fogják ismerni, mekkora hatással van az Európai Parlament tevékenysége mindennapi életükre. Azzal, hogy az Európai Parlamentbe nem engedtek szélsőséges pártokat bejutni, a román polgárok máris tanúbizonyságot tettek európai felkészültségükről és felelősségtudatukról.
Megragadom az alkalmat, hogy gratuláljak mindazoknak, akiket a román állampolgárok az Európai Parlamentben való képviseletükkel bíztak meg, és remélem szívükön fogják viselni a románok sorsát, akármilyen politikai családba tartozzanak is.
(PL) Elnök úr! A lengyel halászok tegnap demonstrációt tartottak az Európai Bizottság brüsszeli székháza előtt. Az ellen tiltakoztak, hogy a Bizottság igazságtalanul hátrányos megkülönböztetésben részesítette a lengyel halászati ipart.
A problémát az okozta, hogy betiltották a tőkehal halászatot a Balti-tengeren. A tőkehal a lengyel halászok fő bevételi forrása. A Bizottság büntetésként tiltotta be a halászatot, mert túllépték a tőkehalfogás éves kvótáját. A Bizottság ezenkívül megfenyegette Lengyelországot, hogy 2008-ban egyáltalán nem ad ki neki halászati kvótát, vagy ha igen, csökkentett mértékben. Ez teljesen tönkretenné a lengyel halászati ipart. A kijelölt kvóták rendkívül korlátozottak, és pontatlan, elferdített adatokon alapulnak a balti-tengeri tőkehalállományt illetően.
Ezen az alapon felmerül a kérdés, hogy miért egyedül Lengyelországot ellenőrizték, amikor hazám kifejezetten kérte, hogy tüzetesen ellenőrizzék az összes többi országot is. A német, svéd és dán halászok is túllépik a kvótákat. Vagy a lengyel halászok váltak Borg biztos úr áldozati bárányává? Netán a versenyt próbálják kiküszöbölni az Európai Bizottság segítségével? Nagyon úgy tűnik, hogy az Unió nem alkalmazta az egyenlőség elvét; ezért támogatom a tiltakozókat.
(PL) Elnök úr! Szeretném, ha tennénk valamit egy egyiptomi asszony, Shadia Nagui Ibrahim érdekében. Az asszonyt három év börtönbüntetésre ítélték, mert amikor férjez ment, állítólag valótlanul azt állította, hogy keresztény. Az asszony a kopt egyház tagja, és nem tudott arról, hogy apja, aki szintén kopt keresztény, egy időre áttért az iszlám hitre, majd újra visszatért a kopt egyházhoz.
Az egyiptomi törvények szerint Shadia Nagui Ibrahim muzulmán, mert az apja valamikor muzulmán volt. Egy ember hitét nem lehet meghatározni nemzeti vagy jogi hatóságok állásfoglalásával. Ez személyes meggyőződés kérdése. Ha Egyiptom azt akarja, hogy civilizált országnak tekintsék, akkor változtassa meg intoleráns, keresztény-ellenes jogszabályait.
(IT) Elnök úr, biztos úr, hölgyeim és uraim! A biztos úrnak címzem szavaimat, a strukturális alapok tisztességtelen felhasználása kérdésében, ami sajnos egyre általánosabb jelenség az Európai Unióban.
Döbbenetes, ami Magyarországon történt a LEADER programmal kapcsolatban. A LEADER helyi akciócsoportjai, amelyek elvileg helyi önkormányzatokból állnak össze és feladatuk a LEADER program magyar földön történő felhasználása és fejlesztése, kizárólag egy politikai párthoz, nevezetesen a kormány pártjához tartozó hatóságokból tevődnek össze, kizárva azokat a helyi önkormányzatokat, amelyeknek nem kormánypárti a vezetése.
Ez abszolút botrányos, és úgy vélem, az Európai Bizottságnak szankciókat kellene alkalmaznia a magyar kormány ellen, talán eljárást indítani szerződés megsértése miatt, mert tisztességtelen módon használják fel a strukturális alapokat. Helybéli polgárok szenvednek veszteséget azáltal, hogy helyi önkormányzatuk nem jön ki a kormánnyal.
(EL) Elnök úr! Vegyes eredménnyel zárult a Közel-Keletről szóló annapoliszi konferencia. Az utóbbi hónapokban Waldner biztos és Solana főképviselő úr mindketten arról biztosítottak bennünket a plenáris üléseken, hogy az EU aktív szerepet játszik a közel-keleti politika kikovácsolásában. Nos, Bush elnök mai beszédét olvasva, nem látom ennek semmi jelét. Sőt ellenkezőleg, azt olvasom, hogy a felek megállapodtak abban, hogy az USA irányításával kialakítanak egy mechanizmust az ütemterv végrehajtására. Az eljövendő fegyverszünetet is az ütemterv alapján fogják kötni, az USA közvetítésével. Nos, akkor hol az Európai Unió? Miféle reményt tudunk adni a jövőre, ha mi is csak szemlélői vagyunk az eseményeknek?
(LT) Elnök úr! Múlt szombaton Oroszországban - Moszkvában és Leningrádban - brutálisan elfojtották azt a békés és tökéletesen törvényes demonstrációt, amelyet orosz polgárok a jelenlegi orosz kormány politikája elleni tiltakozásul tartottak. Az ellenzéki csoport, a Másik Oroszország vezetője Gary Kasparov, valamint a Jobboldali Erők Szövetségének vezetői Nikita Belics és Boris Nemcov és követői ellen a Milícia erőszakkal lépett föl, és letartóztatta őket. Gary Kasparovot ráadásul 5 nap börtönbüntetésre ítélték.
Ez az incidens ismét rávilágít arra, hogy az orosz emberek számára nem létezik kifejezési szabadság, állandó veszélyben élnek, az ellenzéki pártok tagjai pedig folyamatosan rettegnek családjuk biztonsága miatt.
Következő napirendi pontunk a Kallenbach asszony által a Belső Piaci és Fogyasztóvédelmi Bizottság nevében készített, a fegyverek megszerzésének és tartásának ellenőrzéséről szóló 91/477/EGK tanácsi irányelv módosításáról szóló európai parlamenti és tanácsi irányelvre irányuló javaslatról szóló jelentés - C6-0081/2006 -.
a Bizottság alelnöke. - (DE) Elnök úr, hölgyeim és uraim! A lőfegyverek nem ugyanolyan közönséges árucikkek, mint bármi más. Egy sor tragikus esemény - Erfurtban, Antwerpenben, Helsinkiben és másutt - látványosan demonstrálta, milyen potenciális veszéllyel rendelkeznek a lőfegyverek polgáraink, különösen gyermekeink biztonságára. Ezért nagyon szigorú szabályokra van szükség a lőfegyverek gyártása, értékesítése és tartása terén.
Bár az európai jogalkotás kifejezetten engedi, hogy a tagállamok az EU törvények által nyújtott közös védelmi szinten túllépjenek, a Parlament mégis azt tűzte ki, hogy jelentősen növeli az Európában érvényesítendő biztonsági szinteket a lőfegyverekkel kapcsolatban. Különösen szeretném megköszönni a Belső Piaci és Fogyasztóvédelmi Bizottság előadója, Kallenbach asszony, és a Bizottság elnöke, McCarthy asszony munkáját. Mindkettőjüknek szeretnék nyomatékosan köszönetet mondani rendkívüli együttműködésükért.
Hadd emlékeztessem Önöket a mai döntés hátterére. Abból indultunk ki, hogy meglevő jogszabályaink különböző módosításaira van szükség ahhoz, hogy megerősíthessük a lőfegyverekről szóló ENSZ jegyzőkönyvet. Csak ezutánra terveztük, hogy átfogóan felülvizsgáljuk az európai lőfegyverekkel kapcsolatos jogszabályokat. Hála azonban Önöknek, hölgyeim és uraim, az egész munkát egyetlen nagy lépésben, első kísérletre végrehajtottuk, sőt, a Tanács már áldását is adta a mai napon megtárgyalásra kerülő egységes javaslatra.
Sok bonyolult kérdésre kellett megoldást találni, de elmondhatom, hogy a végeredmény a legszigorúbb elbírálásnak is megfelel. Nem csorbítjuk a tagállamokban meglévő különféle hagyományokat és kulturális sajátosságokat egyetlen olyan országban sem, ahol a vadászatnak, sportlövészetnek vagy a fegyvergyűjtésnek régi és szerteágazó hagyományai vannak. Ezeket tiszteletben tartottuk. Az európai lőfegyvertartási igazolvány megkönnyíti a külföldre utazást, és a vadászok és sportlövők jövőbeli nemzetközi találkozóinak szilárd alapja lesz. Ezen felül a kézi lőfegyverek megfelelő jelölésének és nyilvántartásának megoldásával lehetővé tesszük a kézi lőfegyverek határokon történő átvitelét és szállítását a belső piacon, de mivel ezt átláthatóbbá tesszük, így biztonságosabb is lesz.
Fontos újítás még a személyes tulajdonban lévő kézifegyverek nyilvántartása. Tudnunk kell, kinek, mije van. A nyilvántartás lehetővé teszi számunkra, hogy még tovább csökkentsük az illegálisan tartott lőfegyverek számát és az azzal való kereskedést. Az adatokat 20 éven keresztül megőrizzük, így a fegyverek nyomonkövethetőségét elég hosszú időre garantáljuk. Ebben az összefüggésben azonban a Bizottság megfontolás tárgyává tette, hogy egy nyilatkozat formájában pontosítja az adatvédelmi irányelv (9e) preambulum bekezdésének értelmezését.
Elhatároztuk továbbá, hogy tilos lesz 18 év alatti fiatalkorúaknak lőfegyverre szert tenni. Európa ezzel világosan értésére adja mindenkinek, hogy lőfegyverhez fiataloknak nem kellene tudni hozzájutni. Persze, továbbra is megengedjük, hogy a 18 év alatti junior sportlövők és vadászok folytathassák hobbijukat, de csakis felnőttek felügyeletében; ez lehet szülő, lehet edző is például. Túlságosan sok tragédia történt már amiatt, hogy fiatalok keze ügyébe lőfegyver került. Remélem, az új szabályok segítenek megelőzni az ilyesfajta tragédiákat, és rávilágítanak arra - legfőképpen a kiskorú sportlövők és vadászok körében -, hogy a fegyverek kezelésekor különleges elővigyázatosságra van szükség.
Egy új problémával is szembetaláltuk magunkat, amely a technológiai újításokkal és az európai bűnözéssel van kapcsolatban: az önmagukban nem veszélyes, másolt fegyverek veszélyes és tökéletesen üzemképes fegyverré történő átalakítására gondolok. Erre a problémára először McCarthy asszony hívta fel a figyelmünket. Ez a törvény de facto megkerülését tette idáig lehetővé. Most azonban megálljt parancsolunk ennek. Röviden azonban megjegyezném, hogy a következő két évben közelebbről meg kell vizsgálnunk az átalakított fegyverek problémakörét, hogy kizárhassunk mindenféle kiskaput. Ugyanez vonatkozik arra is, hogy hogyan tudjuk biztosítani a lőfegyverek hatékony hatástalanítását.
Mint tudják, a Bizottság szankciókat kívánt beépíteni az európai jogszabályokba, lévén, hogy az Európai Bíróság szabályai teljesen világosak ebben. Ugyanakkor a Bizottság azt is felismeri, hogy a (8) preambulum bekezdés hivatkozik ezekre a szankciókra a büntetőjog és az ENSZ jegyzőkönyv értelmében. Ez azért fontos, mert az ENSZ jegyzőkönyv 5. cikke értelmében a tagállamok kötelesek szankciókat alkalmazni. Egészen biztos vagyok benne, hogy erre a tagállamok tekintettel vannak saját nemzeti jogszabályaikban. Ettől függetlenül a Bizottság is nyilatkozatot kíván benyújtani erről a kérdésről az Európai Parlament Titkárságának2. Ez ügyben elsősorban Alvaro úr támogatását szeretném megköszönni.
Európa ezzel olyan korszerű kézi lőfegyverekkel kapcsolatos jogszabályokkal fog rendelkezni, amelyek a polgárok biztonságát tekintik elsődlegesnek, és felismerik a gyermekek és fiatalok védelmének szükségességét. Ezáltal megerősítjük a közösségi szabályok által biztosított védelmet.
Most már a tagállamok dolga, hogy felismerjék e probléma időszerűségét, és saját helyi feltételeik figyelembevételével, egyéni alapon továbbfejlesszék ezeket a rendelkezéseket. Ami azt jelenti, hogy ha bármely tagállam szigorúbb szabályokat tart szükségesnek és megfelelőnek, azt személyesen is támogatom, és mindenképpen arra ösztönözném a tagállamokat, hogy tegyék ezt meg bátran.
Számítok arra, hogy amikor a kézifegyverek kérdésére kerül a sor, az Önök kollégái hazai parlamentjükben készek lesznek egyértelmű döntést hozni. A kulcsszó mindig az "első a biztonság” legyen. A mai döntés ehhez teremti meg a feltételeket, és szeretném megköszönni az Önök támogatását ebben a törekvésben.
'A Bizottság üdvözli a fegyverek megszerzésének és tartásának ellenőrzéséről szóló 91/477 irányelv módosításáról szóló tanácsi irányelv gyors jóváhagyását, azonban sajnálattal nyugtázza, hogy a Tanács ellenzi első javaslatát a 16. cikkről, a büntetőjogi szankciókról.
A Bizottság megjegyzi, hogy a transznacionális szervezett bűnözés elleni ENSZ-egyezményt kiegészítő, a lőfegyverek, részeik és alkatrészeik, valamint lőszereik tiltott előállítása és kereskedelme elleni jegyzőkönyv 5. cikke alapján az Európai Közösség hatáskörébe beletartozik a büntetőjogi szankciók bevezetése.
Ennek megfelelően a Bizottság úgy véli, a jegyzőkönyv megerősítéséről szóló döntéshez egy hatásköri nyilatkozatot kell csatolni, amely helyesen tükrözi az Európai Közösség hatáskörét.
'A Bizottság megállapítja, hogy a fenti irányelv értelmében a személyes adatok feldolgozása a 95/46/EK irányelvvel összhangban kell hogy történjen, és nem veszélyeztetheti az egyén Közösségi és nemzeti törvények által biztosított védelmét a személyes adatok feldolgozása vonatkozásában, s különösen nem módosíthatja a 95/46/EK irányelvben lefektetett jogokat és kötelezettségeket.
Ebben a tekintetben indokoltnak látszik annak szükségessége, hogy a fegyvertulajdonosok személyes adatainak nyilvántartása a minimális tíz évről húsz évre emelkedjen. A Bizottság meggyőződése, hogy a személyes adatok ily módon történő feldolgozása mind a fegyverek veszélyes természete és hosszú élettartama, mind a bűntények elkövetésére való felhasználhatósága miatt indokolt, s emiatt mind a lőfegyverek, mind pedig tulajdonosuk megfelelő nyomonkövetését biztosítani kell.
A Bizottság továbbá megjegyzi, hogy a fenti irányelv céljaira való tekintettel és a 95/46/EK irányelv követelményeivel összhangban, a központosított adatnyilvántartási rendszerhez, illetve a nem központosított adatnyilvántartási rendszerekhez jogosultságot biztosító rendszerhez való hozzáférés csak a rendőrség és a joghatóságok részére legyen lehetséges, a bűntények megakadályozása, kinyomozása, felderítése és a bírósági eljárások lefolytatása céljából.'
előadó. - (DE) Elnök úr, biztos úr, hölgyeim és uraim! Egy igen hosszúra nyúlt folyamat közeledik valami felé, amiről nagyon remélem, hogy egy sikeres befejezés lesz. Ezért hát hadd kezdjem azzal, hogy őszintén köszönetet mondok mindazoknak, akik értékes hozzájárulásukkal segítették ezt a folyamatot: a Belső Piaci és Fogyasztóvédelmi Bizottság árnyékelőadóinak, Podestà és Lehtinen úrnak, Riis-Jørgensen asszonynak, a Bizottság elnökének Arlene McCarthy-nak, a felelős titkárságnak, az Állampolgári Jogi, Bel- és Igazságügyi Bizottság előadóinak, munkatársainak, Alvaro úrnak, és mindazoknak, aki támogatták a folyamatot; a Tanács elnökségének, az elnökséget képviselő António Delicado úrnak és kollégáinak, s végül, de nem utolsósorban, a Michel Ayral úr és kollégái által képvisel Bizottságnak, akik biztosuk, Verheugen úr ösztönzésére a közös megoldás kidolgozásában munkálkodtak.
Sokat tanultam ez alatt a folyamat alatt. Megtudtam, valójában milyen szerepet játszhatnak az érdekképviseletek: sokan építő módon járultak hozzá a közös megoldások eléréséhez, míg mások szándékosan akadályozták a folyamatot féligazságokkal, vagy akár félretájékoztatással. Kezdettől fogva világos volt a számomra, hogy nem lesz könnyű megtalálni a helyes egyensúlyt a jól működő belső piac, a lőfegyverek illegális használata miatt biztonságukat teljes joggal féltő polgárok, és a vadászok és sportlövészek érthető vágya között, hogy nagyjából zavartalanul folytathassák kedvenc tevékenységüket. Ahogyan Verheugen úr megállapította, ki akartuk használni azokat a tapasztalatokat, amelyeket a 91/477/EGK irányelv alkalmazása folytán szereztünk, kiküszöbölni annak néhány gyenge pontját, és Közösségi jogszabállyá alakítani a Bizottság által 2002-ben aláírt, a lőfegyverekről szóló ENSZ jegyzőkönyvet. Emiatt kénytelenek voltunk konkrét cikkeket belefoglalni a lőfegyverek illegális használatával, kereskedelmével és megszerzésével kapcsolatban. Be kell vallanom, hogy hellyel-közzel szerettem volna még ennél is letisztultabb rendelkezéseket, például egy jobb jogszabály vagy egy probléma egyszerűsítése érdekében, illetve konkrétan a lőfegyver kategóriák két fajtára csökkentésére gondolok Európa-szerte, mivel ez már eleve így van a tagállamok kétharmadában; ehhez azonban nem tudtam megszerezni a többség támogatását.
Összességében mégis nagyon elégedett vagyok az elért kompromisszummal. Gondoljuk csak végig egy pillanatra: elértük, hogy 27 tagállamban egy részben harmonizált lőfegyver törvényt vezessünk be. Nemzeti szinten természetesen jelenleg is számos különféle lőfegyverekkel kapcsolatos jogszabály létezik, ugyanakkor a részleges harmonizálás elősegíti a legális kereskedelmet, s ezáltal nagyobb biztonságot eredményez. Lehetetlen 100%-ig garantálni, hogy nem történhet visszaélés, de - amint hallottuk - legalább azt felismertük, hogy kötelességünk megpróbálni, amennyire csak lehetséges, a Németországban, Finnországban vagy Belgiumban történő tragédiák megakadályozását.
E pillanatban nem szándékozom részletezni az új jogszabályokat; Önök már amúgy is ismerik, és Mr. Verheugen is említett belőlük néhányat. Elégedetten nyugtázom, hogy 2014-re számítógépes lőfegyver nyilvántartásunk lesz a tagállamokban; ez javítja az információcserét, és visszaélések esetén hatékonyan elősegíti a nyomonkövethetőséget, ha ugyan nem ez lesz a legelső alkalom, hogy a nyomonkövethetőség egyáltalán megvalósul. Az internet korát is tekintetbe vesszük, és a rendelkezések ugyanúgy vonatkoznak majd az online vásárlásokra, mint a személyesen lebonyolított üzletekre.
Hadd fejezzem be néhány olyan megjegyzéssel, amely talán megkönnyíti Önök számára a döntést, és ellenérvként szolgál azok számára, akik ennél jobb európai lőfegyver jogalkotást kívánnának. Ez az irányelv nem vonatkozik a fegyver és lőszergyűjtőkre, a közszolgálati, kulturális és történeti intézményekre. E rendelkezés nem visszamenőleges. Nemzeti lőfegyver nyilvántartást javasolunk, nem pedig európai szintű nyilvántartást. Bár a tehenek részére van ilyen nyilvántartási rendszer, de úgy tűnik, a fegyverek esetében ez valami miatt nehezebben megvalósítható. Nem állunk elvi ellentétben a gyártókkal, fegyverkereskedőkkel, sportlövészekkel vagy vadászokkal, akik felelősséggel kezelik a fegyvereket, és teljesen tisztában vannak azok sajátos természetével.
Tudomásomra jutott, hogy amikor a 90-es években az eredeti irányelvet vitatták, igen súlyos aggályok merültek fel, és a tárgyalások igen intenzív érzelmi színezetet nyertek. Később mégis hasznos, gyakorlatias és hatékony irányelvként került át a köztudatba. Ebben az értelemben bízom abban, hogy az Önök döntése elé tárt kompromisszum is ilyen sikeres lesz, és számítok az Önök támogatására.
Elnök úr! Nem hiszem, hogy sokat hozzá lehetne tenni ahhoz, amit Kallenbach asszony az imént elmondott, hacsak azt nem, hogy nagy örömömre szolgált együtt dolgozni a Belső Piaci és Fogyasztóvédelmi Bizottság elnökével, Arlene McCarthy-val és a Bizottság tagjával, Gisela Kallenbach kolléganőmmel, akivel a folyamat ezen fázisában bizalmas és szoros együttműködést valósítottunk meg. Nem utolsósorban pedig, hadd mondjak köszönetet a Bizottságnak, amit ez esetben Verheugen biztos képviselt. Igen ritka az ilyen szoros együttműködés.
Nos, mit mondhatok egy percet alatt, ha 30 másodpercbe került csak köszönetet mondani embereknek?
Az EU új idegenforgalmi politikája: a partnerség erősítése az európai idegenforgalom területén (vita)
A következő napirendi pont Costa úr által a Közlekedési és Idegenforgalmi Bizottság nevében "az EU új idegenforgalmi politikájáról: a partnerség erősítése az európai idegenforgalom területén” témával kapcsolatban készített jelentés.
előadó. - (IT) Elnök úr, biztos úr, hölgyeim és uraim! Az előttünk lévő jelentés, amelyet több kollégával együtt volt szerencsém elkészíteni, egy már a Parlament által jóváhagyott jelentés folytatása, amelyet Queiró úr készített, s amellyel a Parlament az európai idegenforgalmi politikához kívánt hozzájárulni.
A jelentés alapgondolata az, hogy az Európai Unió idegenforgalmi politikája, amelyet jelenleg a szerződés rendelkezései korlátoznak, egy új, és remélhetőleg gyakorlatiasabb megközelítést igényel.
A jelenleg érvényes szerződés értelmében a tagállamok nem testálnak túl sok idegenforgalommal kapcsolatos feladatot az európai intézményekre, s meg kell mondanom, hogy még a hamarosan jóváhagyásra kerülő új szerződés - amelyet a jövő hónapban remélhetőleg jóváhagy az Unió Lisszabonban - sem növeli jelentősen az EU formális befolyását az idegenforgalomra.
Ugyanakkor azonban a meglévő szerződések lehetővé teszik, hogy az Unió egy sor olyan politikát hozzon létre, amely igen nagy kihatással jár az idegenforgalomra, az idegenforgalom fellendítésének lehetőségére, illetve Európa világelsőségének és versenyképességének fenntartására.
Ezért jelentésünk célja az volt, hogy különféle lehetőségeket vázoljon fel. A Parlamenti képviselők által közösen megfogalmazott lista csupán jelzésszerű, remélhetőleg tovább bővíthető. Azoknak a lehetőségeknek a listája, amelyekkel ki lehetne használni az EU formális hatalma által biztosított összes előnyt az idegenforgalom javára.
Hadd mondjak csak két példát: a turista utazó, ezért természetszerűleg sok, közlekedéssel kapcsolatos politikánkat lehet a turizmus szemszögéből is nézni vagy felülvizsgálni. A turista fogyasztó is, ezért az EU sok fogyasztóvédelemmel kapcsolatos intézkedése felülvizsgálható a turisták igényeinek szempontjából.
Még tágabb értelemben azonban a turisták, különösen az EU határain kívülről érkező turisták, határokon átkelő emberek, csakúgy mint bárki más, aki különböző okok miatt külföldre utazik. Az Európai Unió vízum- és bevándorlási politikáját alaposan felül kell vizsgálni ahhoz, hogy minél több embert nyerhessük meg a turizmus céljaira.
A turisták által manapság aláírt szerződések nagy száma közvetlenül, webes felületen kerül megkötésre, s nem biztosít teljes védelmet a turisták számára. Az EU ezért sokat tehet a turisták érdekében azáltal, hogy vagy garantálja az ilyen szerződéseket, vagy ő maga vezet be olyanokat, amelyek megfelelő védelmet biztosítanak. De nem kívánom Önöket ennek részleteivel untatni.
Röviden: mindannyian tudjuk, hogy az idegenforgalom Európa egyik legígéretesebb iparága, és szerintem nyugodtan mondhatjuk - ha másért nem, a kohézió kedvéért -, hogy megéri számunkra, ha kitartunk fő célunk, az idegenforgalmi gazdaság létrehozása mellett; a mellett, hogy a lehető legtöbbet hozzuk ki kulturális és környezeti adottságainkból - ezt pedig az Unió formális hatalmának teljes kihasználása teszi lehetővé.
Tehát a jelentés mögött meghúzódó szándék az, hogy ösztönözzük a Bizottságot és a Tanácsot arra, hogy több, más területek hatáskörébe tartozó kezdeményezést tegyen, például a már említett fogyasztóvédelem, közlekedésbiztonság, turizmussal kapcsolatos szerződések védelme, bevándorlási politika, összehangolt, Európa határain átnyúló reklámkampányok, stb., hogy egy idegenforgalmi kezdeményezés-csomagot hozzon létre. Meggyőződésem, hogy az európai intézmények ezzel valóban hozzájárulnának egy olyan szektor megőrzéséhez és fejlesztéséhez, amely, mint mindannyian tudjuk, az Európai Unió jövőjében már most is, de a későbbiekben még inkább, fő szerepet játszik.
a Bizottság tagja. - (DE) Elnök úr, hölgyeim és uraim, szeretnék gratulálni a Bizottság elnökének, Costa úrnak ehhez a jelentéshez. A jelentés igen jól rávilágít arra, hogy a különböző közösségi politikák mekkora kihatással járnak az idegenforgalomra. Mindenekfelett arra is rámutat, hogy milyen fontos Európa egésze számára ez az iparág.
Az idegenforgalom az európai életstílus és jólét kifejezése, de egyszersmind kulcsfontosságú gazdasági ágazat is, amely jelentős növekedési és foglalkoztatási potenciállal rendelkezik. Sőt, az idegenforgalom - közvetlenül vagy közvetve - az Európai Unió bruttó hazai termékének 10%-át, s a munkahelyek körülbelül 12%-át teszi ki.
De nemcsak Európa próbálja kihasználni az idegenforgalom fejlesztésével megnyíló fantasztikus gazdasági lehetőségeket. Olyan képességekkel kell felvértezni magunkat, amelyek révén más hagyományos vagy új idegenforgalmi piaccal versenyezve is virágozni tudunk.
Itt tud Európa azokra a versenyelőnyökre támaszkodni, amelyek máris kívánatos idegenforgalmi célponttá teszik. Összehasonlíthatatlan örökséggel, vonzó és kulturálisan sokrétű helyszínek egyedülálló földrajzi koncentrációjával rendelkezünk, és méltán híresek vagyunk szolgáltatásaink magas színvonaláról.
Ezek azok az aduk, amelyeket Európa idegenforgalmi termékké alakításakor ki kell játszanunk. Hogy egyszerűen fogalmazzak: a mi úticéljaink legyenek a legjobbak és a legvonzóbbak, a mi ajánlataink legyenek olyanok, hogy európaiak és Európán kívüliek egyaránt újra és újra itt akarják tölteni a szabadságukat.
Ez azt jelenti, hogy a gazdaságunk egyéb szektoraira vonatkozó követelményeket az idegenforgalom területén is teljesíteni kell: az európai idegenforgalom olyan termék legyen, amely innovatív, a fogyasztók számára maximális választási lehetőséget biztosít, kielégíti a legmagasabb minőségi követelményeket, és környezetvédelmi szempontból a lehető legtudatosabb. Röviden: olyan termék legyen, amely méltó kifejezője európai értékeinknek és erősségeinknek.
Hadd mondjak néhány példát arról, hogy hogyan erősítjük az együttműködést az idegenforgalmi szektorban, és hogyan próbáljuk megőrizni annak versenyelőnyét. A múlt hónapban volt Portugáliában a szektor minden szereplőjét összehozó, évenként megrendezett Európai Idegenforgalmi Fórum, ami ragyogó lehetőség az együttműködésre és az európai értékek bemutatására. Ebből az alkalomból abban a megtiszteltetésben volt részem, hogy A Legjobban Fejlődő Vidéki Európai Célállomásnak jelölt 10 európai úticélnak átnyújthattam a "Kiváló Európai Célállomás” díjat. Ez a kísérleti projekt segíti az európai úticélok Európán kívüli népszerűsítését, és felhívja a figyelmet az európai turizmus sokszínűségére és magas színvonalára. Emlékeztetni szeretnék mindenkit, hogy a Queiró úr által kezdeményezett korábbi parlamenti jelentés pontosan ilyen projektek beindítását szorgalmazta. Szeretném megköszönni az Európai Parlament és legfőképpen Costa úr nagylelkű támogatását ebben a sikeres kezdeményezésben. Nagy megelégedésemre szolgál, hogy a verseny második fordulójára még több ország nevezett be.
Ezen a ponton azt is elmondhatjuk, hogy az "európai célállomás” honlapja nagy sikert aratott, és szilárd alapot képez további bővítésekre. Jelenleg is folyik az Európa arculatának mint idegenforgalmi úticélnak fejlesztésére irányuló munka, és reméljük, ebben Önök is támogatni fognak.
Végül engedjék meg hogy hangsúlyozzam, az idegenforgalom fenntarthatóságának erősítése politikánk kulcsfontosságú dimenziója. Meg vagyok győződve arról, hogy az idegenforgalmi szektor minden területébe beépített fenntarthatóság-dimenziók révén megőrizhetjük azt a versenyelőnyt, amely Európát máris a világ legvonzóbb idegenforgalmi úticéljává teszi.
A Bizottság a múlt hónapban hozta nyilvánosságra új menetrendjét a fenntartható és versenyképes európai idegenforgalomról. A menetrend összetevői válaszolnak a mostani jelentésben és a Parlament korábbi jelentésében levő felhívásokra, és szerintem ezen a téren is további gyümölcsöző együttműködésre számíthatunk.
Remélem, hogy a menetrendet nem csak az idegenforgalmi iparág főszereplői, de maguk a turisták is alkalmazni fogják, sőt - mivel itt mindannyian elég rutinos utazók vagyunk - még mi is.
a Regionális Fejlesztési Bizottság véleményének előadója. - (EL) Elnök asszony, biztos úr, hölgyeim és uraim! Az idegenforgalmi szektor fontossága különleges jelentőségű. Közvetve vagy közvetlenül 10%-át teszi ki az Európai Unióban létrehozott bruttó hazai terméknek, és az összes munkaerő mintegy 12%-át alkalmazza. Bár ez nem tartozna szigorúan az Európai Unió hatáskörébe, az Unió több olyan rendeletet és intézkedést hozhat, amely pozitívan járulhat hozzá a szektor felfelé irányuló növekedési tendenciájához és fenntartható fejlődéséhez. Ezek közül sok szerepel a jelentésben, és e helyütt hadd ragadjam meg az alkalmat, hogy gratuláljak az előadónak.
Az idegenforgalommal szembenálló kihívások egységes, EU-szintű politikát tesznek szükségessé: konkrét minőségi és mennyiségi célokkal rendelkező, átfogó és versenyképes intézkedési keretrendszert. Az új tervezési időszakban, a módosított Lisszaboni Stratégia értelmében megállapított célok függvényében az együttműködés és szinergikus kapcsolatok minden szinten - európai, nemzeti, regionális, helyi -szükségesek ahhoz, hogy elősegítsék az idegenforgalmi szektor hozzájárulását e célokhoz. Az idegenforgalmi szektorra közvetve vagy közvetlenül kiható politikák és intézkedések összehangolása is követelmény.
Hölgyeim és uraim! Szeretném hangsúlyozni, hogy arra a kérdésre, hogy milyen idegenforgalmi ágazatot akarunk az Európai Unióban, már válaszoltunk. Olyan ágazatot akarunk, amely életképes, amely a fenntarthatóság elveivel összhangban fejlődik, színvonalas idegenforgalmi termékeket és szolgáltatásokat nyújt, és nem zár ki senkit. Ha mindannyian, minden szinten ezen munkálkodunk, most lehetségessé válik e cél elérése.
a Kulturális és Oktatási Bizottság véleményének előadója. - (FR) Elnök asszony, biztos úr, hölgyeim és uraim! Az idegenforgalom rendkívül fontos az EU számára. Nyilvánvalóan jelentős hatást gyakorol az európai gazdasági növekedésre és munkahelyteremtésre. Ezeken a dimenziókon túl bátorítja az integrációt, a különböző népek közötti párbeszédet, egymás kultúrájának megismerését, s mindezeken keresztül hozzájárul egyfajta európai polgárság megteremtéséhez. Következésképpen, egy közös idegenforgalmi politika hiányában, az iparággal kapcsolatos kérdéseket - melyek több területet, sokfajta szolgáltatást és szakmát érintenek - európai szinten kell tekintetbe venni.
A ma elénk terjesztett jelentés ennek a szükségességére mutat rá. Ezért gratulálnom kell az előadónak kiválóan elvégzett munkájához, és konkrétabban ahhoz, hogy támogatta a Kulturális és Oktatási Bizottság által megállapított prioritások egy részét. Európa sokszínűsége és gazdagsága azt jelenti, hogy még mindig egyike a világ legnépszerűbb turistacélpontjainak. Hogy megtarthassuk ezt a pozíciót, újra kell gondolnunk, és a kulturális szempontok jobb figyelembevételével korszerűsítenünk kell politikáinkat. Hasonlóképpen fel kell hívnunk a figyelmet Európa természeti és kulturális örökségének megőrzésére, a hagyományos kultúra támogatására, különös tekintettel az eltűnőben lévő népszerű és művészi kézművesiparra, szakmákra és készségekre, és bátorítani minden kezdeményezést, amely ennek az örökségnek a fejlesztésére és támogatására irányul.
Ebben az összefüggésben, több más intézkedés mellett, támogatnunk kell az Európai Kulturális Örökség címke létrehozását, amely minden bizonnyal növelni fogja polgártársainkban a közös kulturális térhez és identitáshoz való tartozás érzését. Nagyon fontos az új technológia fejlesztésének ösztönzése, mivel rendkívüli szerepet játszik az idegenforgalmi termékek értékesítésében, a kulturális javak és események népszerűsítésében, az egyes helyszínek megőrzésében és irányításában, és még tovább folytathatnám a sort.
Végül pedig, minden szinten, az összes idegenforgalmi résztvevővel közösen olyan fenntartható és színvonalas idegenforgalomra kell törekednünk, amely versenyképes, környezetbarát, felelősségteljes, és mindenekfelett mindenki számára elérhető.
Következő napirendi pontunk a Kader Arif által a Nemzetközi Kereskedelmi Bizottság nevében készített, a Libanonnak nyújtandó közösségi makroszintű pénzügyi támogatásról szóló tanácsi határozatra irányuló javaslatról szóló jelentés - C6-0290/2007 -.
a Bizottság tagja. - (DE) Elnök asszony, hölgyeim és uraim! Szeretném megköszönni a Parlamentnek, hogy támogatták a Bizottság tavaly augusztusi javaslatát. Amint az előadó, Arif úr hangsúlyozza a jelentésben, Libanon nehéz helyzetben van mind politikai, mind gazdasági szempontból. Égetően szüksége van pénzre. Ezzel a makroszintű pénzügyi támogatással az Európai Unió azt az ígéretét teljesíti, amit múlt januárban Párizsban fogadott meg a nemzetközi adományozási konferencián, ahol megegyeztünk a Libanonnak nyújtandó pénzügyi támogatásban.
Mint tudják, a segély folyósítását a még mindig zajló politikai és alkotmányos válság által kiváltott nagymérvű bizonytalanság megnehezíti. Mindazonáltal a Bizottság tartja magát elkötelezettségéhez, és minden szükséges belső eljárást végrehajt, hogy amint a körülmények lehetővé teszik, a támogatás folyósítása ne szenvedjen több késlekedést.
Tárgyalásaink a libanoni hatóságokkal a programhoz fűződő politikai feltételekről a végéhez közelednek, és biztosítom Önöket, hogy ezek a feltételek teljesen összhangban lesznek az európai szomszédsági politika keretében létrehozott EU-Libanon cselekvési tervvel, és a libanoni hatóságok középtávú gazdasági reformprogramjával. Természetesen minden eszközzel küzdeni fogunk, hogy amennyire csak lehetséges minimálisra csökkentsük a csalás, korrupció és jogtalan pénzfelhasználás lehetőségét, amire a jelentés-tervezet is felhívta a figyelmet.
Látom, hogy az előadó több módosítást javasol a Bizottság javaslatával kapcsolatban. Gondosan meg fogjuk vizsgálni ezeket a javaslatokat, és véleményezni fogjuk őket a Tanács részére. Azonban annyit már most is mondhatok, hogy a jogszabályokkal kapcsolatos változtatási javaslatok ellen nem lesz kifogásunk.
A Bizottság tudatában van annak, hogy az új pénzügyi támogatással kapcsolatos meghallgatásokon a Parlamentnek rendkívül rövid határidőn belül kellett reagálnia. A pénzügyi támogatás válság-eszköz, s sajátos természetéből következően az érintett intézmények is szoros határidő mellett dolgoznak.
Mindazonáltal, hogy megkönnyítse a helyzetet és fokozza az együttműködést a Nemzetközi Kereskedelmi Bizottsággal (INTA), a Bizottság ígéretet tett arra, hogy a jövőben rendszeresen előzetesen tájékoztatja az INTA titkárságát minden új pénzügyi támogatással kapcsolatos tranzakcióról, azaz minden új pénzügyi támogatás lehetőségének felmerülésekor tájékoztató anyagban értesítjük őket.
előadó. - (FR) Elnök asszony, biztos úr, hölgyeim és uraim! Nagy örömömre szolgál, hogy Önök elé tárhatom ezt a jelentést a Libanonnak nyújtandó, makroszintű pénzügyi támogatással (MPT) kapcsolatban. Ez annak bizonyítéka, hogy az EU kész megfogadni azt az ígéretét, hogy a Libanont sújtó egymást követő válságok után segít talpra állítani az országot.
Libanon jelenleg a világ legeladósodottabb országainak egyike, adósságának GDP-hez viszonyított aránya 180%. Az 1975 és 1990 között zajló polgárháború, a 2006 nyarán Izraellel bekövetkezett konfliktus, a krónikus politikai instabilitás és sodródó gazdaságpolitika súlyos gazdasági, pénzügyi és szociális válsághoz vezetett. Ennek a helyzetnek a fényében sürgős intézkedésre van szükség.
Az a helyzet állt elő, hogy az EU-Libanon cselekvési tervvel kapcsolatos finanszírozás, amely 2007. januárjában került jóváhagyásra az EU szomszédsági politikájának keretében, 2009-ig nem áll rendelkezésre. A jóváhagyásra váró rendkívüli makroszintű pénzügyi támogatás áthidaló megoldást nyújt, amelynek azonnali hatása lesz Libanonban az államháztartásra és a fizetési mérleg alakulására, feltéve, ha késedelem nélkül megvalósítják. Az MPT 30 millió EUR összegű adományból és 50 millió EUR értékű kölcsönből áll, melynek célja a libanoni kormány támogatása a háború utáni újjáépítésben és a gazdaság talpra állításában.
Jelentésemben teljes mértékig támogatom a Libanonnak nyújtandó támogatás szükségességét. Azonban a világosság és átláthatóság kedvéért néhány ponton módosítani szeretnénk a Tanács javaslatát.
Mindenekelőtt szem előtt kell tartanunk, hogy ez a támogatás csupán kiegészíti a Bretton Woods-i intézmények, a Párizsi Klub, más bilaterális adományozók és az egyéb EU programok által nyújtott finanszírozást. Összhangban kell lennie az EU külpolitikájával és külpolitikai intézkedéseivel, és garantálnia kell a Közösség vállalásának hozzáadott értékét.
A Tanács kifejezetten és nyilvánosan el kell hogy fogadja a Parlament ajánlásait a támogatáshoz csatolt feltételeket és követelményeket illetően, amelyek magukban foglalják az államháztartás jobb átláthatóságát és fokozott fenntarthatóságát, a meghatározott makrogazdasági és költségvetési prioritások alkalmazását, a Libanon által végrehajtandó konkrét intézkedéseket az e támogatást érintő csalás, korrupció és egyéb szabálytalanságok megelőzését illetően, a finanszírozás igazságos elosztását a háborút követő kiadások, az újjáépítés, a nagyarányú adósság csillapítása és az ország lakosainak szociális szükségletei között, valamint a nemzetközi demokratikus és emberi jogi szabványoknak és a jogállamiság alapelveinek való teljes körű megfelelést. A támogatás kifizetésének alapját a fenti célkitűzések megvalósításában elért tényleges előrelépésnek kell képeznie, amit a libanoni hatóságokkal kötendő támogatási megállapodás kell hogy előírjon.
Az aktussal kapcsolatos alapvető munkánkon kívül még meg kell említenem hogy a jelentés megfogalmazásakor sok nehézség merült fel a munka sürgős természetéből adódóan. Ezért a Bizottság és a Tanács sokkal korábban kell hogy tájékoztasson bennünket minden, MPT nyújtással kapcsolatos döntéséről. A Parlament csak úgy tudja kielégítően végezni a munkáját, ha magasabb színvonalon és időben tájékoztatják. Ezzel kapcsolatban a Bizottság korai előrejelző rendszerrel biztosítaná, hogy az akták a Parlament megfelelő bizottságához kerüljenek, kezelésük felgyorsuljon, és hogy a pénzügyi támogatás kedvezményezettjére súlyos hatással járó, felesleges késlekedés elkerülhető legyen. Munkánk minősége és következetessége és a többi intézménnyel való együttműködésünk nagy mértékben függ ettől.
Korábbi parlamenti állásfoglalásokhoz hasonlóan, szeretném hangsúlyozni, hogy egy ilyen horderejű eszközt nem lehet egyszerűen rendkívülinek felfogni. Rendszeres jogalapot kell biztosítani erre, és nem lehet minden esetben a Tanács ad hoc döntése. Az átláthatóság, az elszámoltathatóság, valamint a nyomonkövetési és beszámolási rendszerek tökéletesítése érdekében együttdöntési eljárás útján létrehozott keretszabályozást kell létrehozni az MPT-kre.
Sürgősen meg kell szervezni az intézmények közötti tárgyalásokat az ehhez hasonló eszközök legalkalmasabb jogi alapjának kidolgozására. A Libanonnak nyújtandó MPT esetében, amely az európai szomszédsági politika által lefedett országok körébe tartozik és fejlődő országnak számít, úgy érezzük, hogy a támogatás jogalapja nem az EK-Szerződés 308. cikke, hanem az EK-Szerződés 179. cikke kellett volna hogy legyen.
Éppen amiatt ragaszkodik a Parlament a libanoni kormány által végrehajtott reformok szociális aspektusának figyelembevételéhez, mert Libanon fejlődő ország. Az ENSZ Fejlesztési Programja (UNDP) szerint a libanoni lakosság csaknem 24%-a teljes nyomorban él, 52%-a pedig hátrányos helyzetűnek számít. A lakosság 9%-a analfabéta, kevesebb mint egyharmada áll általános iskolai szinten, és csak 13%-uk jut el egyetemre.
Ennek ellenére meg kell mondanom, hogy a mostani Libanonról szóló vita középpontjában nem a társadalmi kérdés áll, és a jövendőbeli reform szociális aspektusa a gazdasági és pénzügyi kérdésekhez mérten várhatóan rendkívül csekély lesz. Azonban Libanonnak és partnereinek is az az érdeke, hogy - mint már említettem - megtalálja az igazságos egyensúlyt az egyes költségtényezők között, különösen az oktatásra és képzésre fordított finanszírozás tekintetében. Nem szabad elfelejteni, hogy a tartós társadalmi egyenlőtlenségeknek súlyos gazdasági és politikai következményei lehetnek, amelyek az ország stabilitásának helyreállítását tovább késleltethetik.
a Külügyi Bizottság véleményének előadója. - (ES) Elnök asszony! Libanon rendkívül súlyos és feszült helyzetben van, és nyilvánvaló, hogy kivezető utat kell találni az országot sújtó intézményi válságból. Ezért a jövő héten Libanonba utazik a Külügyi Bizottság egy munkacsoportja, amelynek célja, mint mindig, hogy biztosítsa a Parlament szolidaritásáról mindazokat, akik a béke, a megértés, a harmónia, a kibékülés, és a demokrácia megszilárdításán munkálkodnak az országban.
Pontosan ezzel a céllal írta meg Arif úr is a Libanonnak nyújtandó makroszintű pénzügyi támogatásról szóló jelentését. Meg kell mondanom neki, hogy a Lahoud elnök hatalomra jutása után Libanonban kialakult súlyos és feszült helyzetre való tekintettel nem akartunk nagyon belebonyolódni a technikai részletekbe a Külügyi Bizottságban. Azonban biztosítani kívántuk a Parlament mint költségvetési hatóság hatáskörének tiszteletben tartását, a világosság és átláthatóság követelményét - amire az előadó is utalt -, ezáltal a finanszírozás helyes és effektív felhasználását, s azt, hogy elkerülhessünk ezzel kapcsolatban minden korrupciót - ahogyan Verheugen biztos is jelezte beszédében.
Ebben a megvilágításban úgy gondoljuk, hogy ez a makroszintű pénzügyi támogatás összhangban van a társulási megállapodás szellemével, vagy az Európai Unió és a mediterrán országok közötti társulással, az európai szomszédsági politika jövőbeli keretével, és természetesen a párizsi 3. adományozói konferencián Libanon újjáépítésével és talpra állításával kapcsolatban vállalt kötelezettségekkel. A nemzetközi intézmények közötti megállapodások szellemének is megfelel.
a Költségvetési Bizottság véleményének előadója. - (FI) Elnök asszony! Mint a Költségvetési Bizottság véleményének előadója, nagy megelégedéssel látom, hogy a felelős bizottság jóváhagyta az általunk benyújtott javaslatokat. Nagyon bátor tett volt a Bizottság részéről, hogy javaslatot tett a "pénzügyi támogatás rendelkezésre állási időszakának” új koncepciójára, és hogy ezt úgy értelmezte, hogy a jogi aktus érvényességét egyszerűen, mindössze egy komitológiai bizottsági eljárás révén meg lehessen hosszabbítani. A Bizottság csupán irányító szerv, s mint ilyen, nem veheti át a jogalkotó szerepét. De azzá válna, ha rá lenne bízva, hogy meddig legyen érvényes egy pénzügyi támogatás.
A Költségvetési Bizottság tagjaként azzal is elégedett vagyok, hogy a felelős bizottság pozitívan foglalt állást a jogalappal kapcsolatos módosítási javaslatunkról, igaz, ezt már csak jövőbeli makroszintű pénzügyi támogatásoknál fogják alkalmazni. Úgy érezzük, az EK-Szerződés jelenleg jogalapként használt, általános jellegű 308. cikke helyett megfelelőbb jogalap lenne az EK-Szerződés 179. cikke. Reméljük, hogy a Bizottság és a Tanács a jövőben tekintetbe veszi majd a Parlament erról szóló véleményét.
a PPE-DE képviselőcsoport nevében. - (FR) Elnök asszony! A Libanonban jelenleg uralkodó intézményi vákuum óriási fenyegetést jelent mind az ország, mind a régió számára. A parlament funkcióját vesztette, a képviselők az életüket féltik, a kormány széthullóban van, a gazdaság megbénult - Libanonnak kiutat kell találnia ebből a válságból. Jobban mint valaha, az EU-nak folyamatosan oda kell figyelnie arra, hogy hogyan támogathatja szomszédját és szövetségesét.
Az EU által ma előterjesztett makroszintű pénzügyi támogatás a lehető legjobbkor jön. Ez a rendkívüli, korlátozott időre szóló támogatás, mely egy olyan ország költségvetésének helyreállítására irányul, ahol az adósságállomány csökkentésére irányuló közös erőfeszítéseknek a 2006 nyarán bekövetkezett véres konfliktus vetett véget, teljesen megfelel az európai szomszédsági politika és az euro-mediterrán partnerség szellemének. Mivel Libanon politikai és gazdasági önállóságának és függetlenségének elősegítését teszi lehetővé, nem tekinthető hagyományos támogatási módozatnak. Természetes, hogy a támogatást visszaélést megakadályozó mechanizmusoknak kell védeniük, a finanszírozás kezelésének és folyósításának területén egyaránt.
Biztosítanunk kell az ország újjáépítésén munkálkodó pénzintézetek jobb összehangolását. Mi több, a hatékony és fenntartható támogatás biztosítása érdekében egymással összehangoltan kell végrehajtanunk a szomszédsági eszköz nyújtását, az IMF intézkedéseket és az euro-mediterrán beruházási hitel és partnerség (FEMIP) intézkedéseit. Ahogy az annapoliszi konferencia megvillantja a remény lehetőségét, úgy marad Libanon kulcsfontosságú tényező a régió békéjében és stabilitásában.
a PSE képviselőcsoport nevében. - Elnök asszony! Üdvözlöm Arif úr jelentését. Mint ahogyan Arif úrtól már megszokhattuk, alaposan kifejtett, kiegyensúlyozott jelentést terjesztett be.
Azt azonban sajnálattal látom, hogy már megint az EU-nak kell fizetni a számlát Izrael azon jó szokásáért, hogy a Közel-Keleten előbb dobja le a bombákat, és csak utána aggódik a következményekért.
Az igaz, hogy Libanon pénzügyi nehézségekkel küszködött már a 2006 nyarán bekövetkezett izraeli konfliktust megelőzően is, de lehetséges, hogy az utóbbi volt az utolsó csepp a pohárban. Ahogyan Arif úr elmondta, Libanon ma egyike a világ legeladósodottabb országainak, és az UNDP szerint négy libanoniból egy teljes nyomorban él.
Következő napirendi pontunk az Alain Lipietz által a Nemzetközi Kereskedelmi Bizottság nevében készített, a kereskedelemről és éghajlatváltozásról szóló jelentés.
, előadó. - (PL) Elnök asszony, biztos úr, hölgyeim és uraim! Ez a jelentés éppen időszerű, hiszen nemsokára megkezdődik a Bali konferencia.
Mindannyian tisztában vagyunk vele, hogy a nemzetközi kereskedelem a világ bruttó termékkibocsátásánál kétszer gyorsabban fejlődik. Ez növekedést okoz az üvegházhatást okozó gázok legtermékenyebb előállítója, az árufuvarozás szektorában is. A termelés áthelyeződését is lehetővé teszi, ami - bár a nemzetközi munkaerő megosztás és bérszabályozás szempontjából hasznos lehet -, mivel egyáltalán nem veszi tekintetbe az ilyesfajta munkamegosztás által kibocsátott, üvegházhatást okozó gázok költségét, felgyorsíthatja az üvegházhatást okozó gázok kibocsátását és az éghajlatváltozást.
Csak hogy egy példát említsek: egy hajó negyvenszer annyi rakományt tud szállítani, mint egy repülő, de csak kétszer annyi üvegházhatást okozó gázt bocsát ki, ennek ellenére - a termelési ciklus optimalizálása végett - még mindig használunk repülőket áruszállításra. Ezért úgy érzem - a Stern jelentéssel és az Éghajlatváltozással Foglalkozó Kormányközi Bizottság négy jelentésével összhangban - mindenkinek tudatában kellene lennie, hogy jobban megérné nekünk ha fél nappal, vagy akár három nappal később érne oda egy áru a rendeltetési helyére, mint hogy tönkretegyük környezetünket, ami ráadásul, a Stern-jelentés becslése szerint, 5000 milliárd dollárba kerül.
E megjegyzésen túlmenően, a jelentés megpróbál megoldási lehetőségeket találni. Nyilván a szállítással kapcsolatban is vannak lehetőségek. Elégedettek vagyunk azzal, hogy nemrégiben megszavaztuk a repülés integrálását az európai kvótarendszerbe. A jelentés arra próbál felszólítani, hogy a termelési láncok földrajzi távolságának csökkentése érdekében úgy szervezzük át az ipart, hogy a termelés a végfelhasználókhoz közelebb történjék. Ezenkívül a jelentés számos javaslatot tesz a környezettel kapcsolatos termékek kereskedelmével kapcsolatban.
Amit javasolunk, a WTO és a kétoldalú vagy két régió közötti megállapodások összefüggésében, tehát minden olyan megállapodás összefüggésében, amelyről jelenleg tárgyalásokat folytatunk, hogy a fenti megállapodásokban felbecsült környezetvédelmi hatásokon belül tegyük elsődlegessé mindazon környezetvédelmi hatások felbecslését, amelyek éghajlatváltozást okozhatnak. Ezenkívül a tarifális és nem tarifális korlátok jelentős csökkentésének elsődlegessé tételét is javasoljuk, és itt különösen a szerzői jogokra gondolunk, mert ezek azok a korlátok, amelyek akadályozzák a saját áruk és saját szolgáltatások kereskedelmét, amivel pedig csökkenteni lehetne az üvegházhatást okozó gázok kibocsátását.
Nyilvánvaló, hogy mindezek végrehajtása amennyire csak lehetséges, multilaterális kell hogy legyen, ha erre mód van, akkor a WTO bevonásával, mivel Európa jelenleg nem folytat tárgyalásokat két régió közötti megállapodással kapcsolatosan. Azonban azt a lehetőséget sem zárhatjuk ki, hogy 2012-ben, az első Kiotót követő fázisban, az emberiség még mindig nem jutott egyöntetűen megegyezésre az éghajlatváltozás elleni küzdelemről. Ebben az esetben a döntés, hogy Európa magára vállalja az éghajlatváltozás elleni küzdelem vezetését, érzékenyen fog érinteni néhány európai ágazatot. Nem mindegyiket. Sok esetben versenyelőnyt is jelent az éghajlatváltozás elleni harc vezetőjének lenni. Néhány esetben, és itt különösen a cementiparra gondolok, hatalmas problémát is jelenthet ugyanez, sőt, még cement turizmushoz is vezethet. Ilyen esetben, ha már a többoldalú megállapodásokra teljesen kimerültek a lehetőségek, szeretném javasolni, hogy alkalmazzuk a GATT 20. cikkét, azaz alkalmazzunk vámügyi kiigazításokat az igazságos verseny helyreállítására.
a Bizottság tagja. - (EL) Elnök asszony, hölgyeim és uraim! Hálásak vagyunk a Nemzetközi Kereskedelmi Bizottságnak, hogy kezdeményezést tett a kereskedelem és éghajlatváltozás által felvetett problémák kezelésére.
Alain Lipietz jelentése politikai ötletek és javaslatok hasznos forrása. Elégedettek vagyunk a jelentéssel, mert felismeri a tárgyalások különböző dimenzióinak kölcsönös összefüggéseit.
Az éghajlatváltozás olyan súlyos probléma, ami alapvetően hat mindegyik ágazatra, így a kereskedelemre is. Munkálkodnunk kell azon, hogy egymást kölcsönösen támogató, egységes politikákat hozzunk létre. Az Európai Unió úgy akarja elősegíteni a kereskedelmet, hogy az ne csak életképes legyen, hanem más politikákkal együttműködésben működjön, így az éghajlatváltozásról szólóval is.
Örömmel látjuk, hogy a jelentés felismeri a környezettel kapcsolatos termékekről és szolgáltatásokról szóló megállapodások lehetőségeit. Úgy gondoljuk, a kereskedelem ezzel nagy hozzájárulást tehet az éghajlatváltozási célok eléréséhez. Reméljük, hogy e téren előrelépés történik a dohai fejlesztési program keretében zajló többoldalú kereskedelmi megállapodások mostani fordulóján. Örömmel látjuk azt is, hogy a jelentés szükségesnek tartja, hogy a többoldalú környezetvédelmi megállapodások titkárságai megfigyelői jogállást kapjanak a WT üléseire, amit mi is megpróbáltunk elérni a kereskedelmi tárgyalások mostani fordulóján. Szintén dicséretes hogy a jelentés felismeri, hogy mivel járulhatnak hozzá - bizonyos rendelkezéseken keresztül - új szabadkereskedelmi megállapodásaink az éghajlatváltozás kérdéseihez.
Nyilvánvaló az összefüggés az új piacok, azaz nagyobb kereskedelmi forgalom elérése, és az éghajlatváltozással kapcsolatos politikák között.
A környezettel kapcsolatos politikák erősen ösztönzik a technológiai újításokat, és javítják a gazdasági teljesítményt. Tudományos és gazdasági adatok világosan kimutatják, hogy az éghajlatváltozás meggátolásával járó előnyök túlszárnyalják a csökkentéssel kapcsolatos politikák költségeit.
Az éghajlatváltozás elleni küzdelemmel kapcsolatos további intézkedések jelentős versenyelőnyhöz juttathatják a szén-dioxid kibocsátást korlátozó országok termelőit, mert - más politikákkal együtt - az értékes erőforrások túlzott felhasználásának csökkentését és környezetbarát újítások kidolgozását vonják maguk után, és ennek piacra jutási lehetőségei egyre szélesebbek. Ily módon olyan helyzetet fogunk elérni, ami mindenki számára előnyös, környezetvédelmi és verseny-szempontból is. További lehetőségeket kell keresnünk arra, hogy a kereskedelmi politika hogyan járulhat pozitívan hozzá az éghajlatváltozás elleni küzdelemhez.
Meg szeretném mondani, hogy a jelentés ezzel kapcsolatban több kérdést is felvet, például kiviteli hitelbiztosítékok, az éghajlatra káros kereskedelmi támogatások progresszív megszüntetése, a közvetlen külföldi beruházások piacra jutásának erősítése és szélesítése. Ez mind érdekes kérdés, amit részletesebben is megvitathatunk.
Folytatnunk kell továbbá az erőfeszítéseket az erdészeti termékek, az erdőirtás és illegális fakivágás fenntarthatósági kritériumaival kapcsolatban.
Végezetül, hadd köszönjem meg még egyszer értékes hozzájárulását az éghajlatváltozás megvitatásához, amely különösen időszerű most, hogy néhány napon belül megkezdődik az éghajlatváltozásról szóló Bali konferencia, amely reméljük, ösztönzőleg fog hatni egy 2012-n túli nemzetközi megállapodás létrehozásáról szóló tárgyalásokra.
a Környezetvédelmi, Közegészségügyi és Élelmiszer-biztonsági Bizottság véleményének előadója. - (SV) Elnök asszony! Már éppen itt az ideje, hogy a világkereskedelem szembenézzen az éghajlattal összefüggő kötelezettségeivel. 1990 óta ugrásszerűen megnövekedett a világkereskedelem. Éghajlati szempontból ez hová vezetett? Nyilván ahhoz, hogy nőtt a szállítás és ezzel a gázkibocsátás. Van értelme annak, hogy az EU állattartói több millió tonna szóját importáljanak Brazíliából az európai húsipar részére, vagy hogy a Norvégiában fogott halat Kínába szállítsák tisztítani és filézni, majd vissza Európába konzerválni? Már hogyan lenne!
Ez a kiváló vélemény konkrét intézkedésekre ad lehetőséget ahhoz, hogy e problémát kezelni tudjuk. Követeljük, hogy a szállítás saját maga viselje a környezetvédelmi költségeket. El akarjuk juttatni a zöld technológiákat a fejlődő országokhoz, például úgy, hogy gyökeres változásokat vezetünk be a szabadalmi és szellemi tulajdonjogokban. Meg akarjuk vonni a támogatásokat a szennyező energiatermeléstől. Be akarjuk vezetni a bioüzemanyagok kötelező környezetvédelmi tanúsíttatását és azt, hogy minden kereskedelmi megállapodást éghajlati szempontból értékeljenek. Ez csak néhány példa ebből a kiváló jelentésből. Ha mindezt elértük, akkor tudjuk biztosítani, hogy a kereskedelem a megoldás, és ne a probléma része legyen.
az Ipari, Kutatási és Energiaügyi Bizottság előadója. - Köszönöm a szót, elnök asszony! Tisztelt biztos úr, képviselőtársaim! Az előttünk fekvő jelentés által tárgyalt két kérdéskör összekapcsolása rendkívül időszerű. A kereskedelem egyes formái és az éghajlatváltozás közötti összefüggés ugyanis egyre nyilvánvalóbb. Vitathatatlan, hogy az intenzív nemzetközi kereskedelem számos káros következményt időz elő, így többek között növeli a széndioxid-kibocsátást, emellett csökkenti az üvegházhatású gázokat elnyelő növényzet élőhelyét. Mindezek ellenére meggyőződésem, hogy a szabadkereskedelem önmagában nem azonos a környezetkárosítással. A kereskedelem és a nemzetközi munkamegosztás kiterjedése ugyanis a negatív hatások mellett egyúttal javítja a termelés hatékonyságát is. Ez pedig azt eredményezheti, hogy összességében kevesebb erőforrást élünk föl.
Engedjék meg, hogy az Ipari Bizottság előadójaként ebben a szellemben három gondolatot kiemeljek a bizottságunk által elkészített véleményből. Először is elengedhetetlen, hogy a környezetkímélő technológiák előtti kereskedelmi akadályok mihamarabb lebontásra kerüljenek. Ezen törekvés aktív szerepvállalást követel meg az Európai Uniótól az éghajlatváltozással kapcsolatos nemzetközi tárgyalásokon.
Másodszor: arra kell törekedni, hogy a termékek árai a jövőben tükrözzék a közvetlenül nem érzékelhető káros következményeket, így az éghajlatváltozásra gyakorolt hatásokat is.
Végül harmadszor: úgy véljük, hogy a kereskedelem és az éghajlatváltozás közötti kapcsolat kellő mélységű megvitatása elsődleges közösségi érdek. Annál is inkább, mert Európa vezető szerepet játszhat a zöld termékek és szolgáltatások világba irányuló exportjában.
Tisztelt képviselőtársaim! Amint az a fenti pontokból is kiderül, az Ipari Bizottság tagjainak egyöntetű véleménye szerint mind a kereskedelmet gátló akadályok lebontása, mind az éghajlatváltozás elleni cselekvés csak a lehető legszélesebb nemzetközi összefogással valósítható meg. A bizottságban zajló viták abban is megerősítettek bennünket, hogy az éghajlatváltozást tekintve a kereskedelem nemcsak a problémának, hanem a megoldásnak is része. Köszönöm szépen, elnök asszony!
a PPE-DE képviselőcsoport nevében. - (EL) Elnök asszony, Hölgyeim és uraim! Az Unió vezető szerepet kell hogy játsszon - mint ahogy azt nagyrészt már sikerült elérnie - a környezetbarát politikák bevezetésében. Ebből a szempontból az Ön hozzájárulása, Dimas úr, igen jelentékeny volt. Az ágazati stratégiák fenntartható fejlődési modellekbe illesztése legalábbis elsődleges szabályozási cél.
A nemzetközi kereskedelem erősítését a világgazdasági fejlődéséhez való hozzájárulásként kell tekinteni, amely nem csak a fejlett, de a fejlődő országok számára is kedvező. A határokon átnyúló kereskedelmi forgalom növekvő volumene azonban az éghajlati politikát nagy kihívás elé állítja. A most megvitatásra kerülő jelentés a világ kereskedelmi rendszere és az éghajlatváltozásról szóló politikák egymást kölcsönösen támogató, illetve egymással kibékíthetetlen ellentétben álló kapcsolatának korlátairól szól. A jelentés sajnos nem egyenletesen mutatja be a kereskedelmi és a környezeti összetevőket. A nemzetközi kereskedelem gyors fejlődését kizárólag a környezetre nehezedő nyomásért felelős tényezőként kellene kezelni. Az éghajlati politikák bevezetése önmagában nem elegendő, következetes, átfogó terv létrehozására van szükség, amely a szállítás, kereskedelem, ipar, energiatermelés és mezőgazdaság környezetbarát preferenciáit tükrözi. Mindenesetre, egyedül az Unió erőfeszítése nem elég az éghajlatváltozás elleni küzdelemhez. Az Unió világelsőségét a környezetvédelmi és szociális védelmi modellek létrehozásában az EU-n kívüli országokkal való kereskedelmi kapcsolatokban is folytatni és erősíteni kell.
Hölgyeim és uraim, az állásfoglalási indítványnak van néhány sarkalatos pontja. Az Európai Néppárt és az Európai Demokraták képviselőcsoportja az indítvány megszavazását attól teszi függővé, hogy ezen fő pontok tekintetében mi lesz a szavazás végeredménye.
a PSE képviselőcsoport nevében. - Elnök asszony! Az éghajlatváltozás tekintetében a kereskedelmet legtöbbször a probléma részének tekintjük, és való igaz, hogy némelyik kereskedelmi tevékenység egyszerűen nem indokolható. Skót királyrákokat Thaiföldre küldeni, majd megtisztítva vissza Skóciába, teljes képtelenség és energiapocsékolás. Ugyanakkor, amint azt Lipietz úr alaposan kifejtett jelentése is illusztrálja, a kereskedelem a megoldás része is lehet. Csak három rövid példát sorolnék fel.
a Bizottság tagja. - Elnök asszony! Az Országos Választási Tanács bejelentette, hogy a Venezuelai Bolivári Köztársaság elnöke által kezdeményezett alkotmányreformról kiírt népszavazást és nemzetgyűlést 2007. december 2-án tartják. Ezen a napon Venezuela népének lehetősége nyílik arra, hogy demokratikus döntési jogát gyakorolja azokkal a javasolt változásokkal kapcsolatban, amelyek hatással lennének az ország politikai, intézményi, gazdasági és társadalmi életének fontos aspektusaira.
A térség többi államával együtt a Bizottság szorosan figyelemmel kíséri a venezuelai alkotmányreformmal kapcsolatos folyamatokat. Hangsúlyozza, hogy nagy fontosságot tulajdonít annak a ténynek, hogy minden új alkotmány vagy alkotmányreform a demokrácia és a jogrend megerősítését kell hogy szolgálja. Szintén meggyőződése, hogy minden alkotmánynak széles körű közmegegyezésen kell alapulnia, és az adott ország sokrétűségét és többszínűségét is tükröznie kell. Az alkotmánynak nem szétválasztani, hanem egyesíteni kell az embereket.
A Bizottság érdeklődéssel követi a venezuelai alkotmányreformról kialakult intenzív vitát. Megfigyelte, hogy Venezuela néhány társadalmi rétege támogatja a javasolt változásokat, de észrevette azt is, hogy más társadalmi rétegek viszont erősen ellenzik a reformot. Ezek a rétegek aggódnak; különösen a reform azon aspektusai miatt, amelyekről úgy vélik, hogy a reform elfogadása esetén túl sok hatalmat összpontosítanának az elnök kezében, meggyengítenék a demokratikus ellenőrzési mechanizmusokat és a meglevő intézményeket, és a demokratikus pluralizmust fenyegetnék. Mások azt tartják, hogy a javaslat túlmutat egy egyszerű reformon, és valójában az állam alapstruktúrájának módosítását takarja.
A Bizottság tisztában van a helyzettel, és kellő figyelmet szentel neki. Bár úgy véli, hogy Venezuela népének kell kinyilvánítani akaratát a reformjavaslattal kapcsolatban, ugyanakkor hangsúlyozza annak fontosságát, hogy a reformkampány nyílt módon, a kölcsönös tisztelet szellemében legyen végrehajtva. Ezenkívül kifejezi azt a reményét, hogy a népszavazás békés hangulatban, átlátható módon zajlik majd le.
Mindezt fontolóra véve érdemes megjegyezni, hogy a legutóbbi elnökválasztás megfigyelése céljából nemrégiben Venezuelába küldött EU-szakértők szerint a választás lefolyása általánosságban véve megfelelt a nemzetközi szabványoknak és az ország jogrendszerének, és hangsúlyozta a választások lebonyolításának békés hangulatát.
a PPE-DE képviselőcsoport nevében. - (ES) Elnök asszony! Európához az amerikai kontinens áll legközelebb értékekben, ideálokban, világszemléletben, egyéniségben, és az egyén méltósága és jogai tekintetében. Ha a Nyugatról beszélünk, az én gondolataimban Latin-Amerika is egyértelműen odatartozik.
Az utóbbi években megfigyelhető volt néhány pozitív tendencia Latin-Amerika egészében: többpárti választások, megszilárduló demokrácia, kiegyensúlyozottabb, nyitottabb gazdaságpolitikáknak köszönhető növekedés, térségen belüli integrációs folyamatok, és az Európai Unióval kötött fontos megállapodások.
Sajnos azonban e pozitív kép nem mindenhol jellemző: a hagyományos kivétel, Kuba mellett most megjelent Venezuela is. Az országban egyre növekvő totalitarianizmus korlátozza a szabadságjogokat, zaklatással sújtja az ellenzéket, félelmet kelt az emberekben, akik arra gyanakodnak, hogy már a szavazatuk sem titok. A Parlamentben sajnálattal vettük tudomásul a Radio Caracas Televisión bezárását.
Vasárnap sietősen megtartott alkotmányos népszavazásra kerül sor, amelynek célja egy totalitariánus, exkluzív rezsim bevezetése, amelynek célja, hogy létrehozza "a 21. századi szocializmust”. Csak nemrégiben nevezte ezt a folyamatot egy Chávez elnökhöz közelálló politikus "puccsnak”. Sajnálom, hogy a választások megfigyelésére nem hívtak meg hivatalosan Európai Uniós küldöttséget.
Ráadásul ezt a népszavazást az erőszak és feszültség légkörében rendezik, s tudnivaló, hogy a tervet ellenző diákok ezért életükkel fizettek. Az utóbbi években fokozódott a fizikai és jogi bizonytalanság, nőtt az emberrablások és földfoglalások száma. Ennek következtében például sok galiciai honfitárs hagyta el az országot; évente átlag ezer fő hagyja el az országot Chávez elnök hatalomra jutása óta.
A magas olajárak által felbátorított Chávez elnök más országokban is követőket és szövetségeseket keres, nagy zajt csap különféle nemzetközi fórumokon, és beleavatkozik szomszédjai belügyeibe. Ahogy Uribe elnök mondta, Chávez elnök lángra akarja gyújtani a kontinenst. Magatartása problémát jelent a venezuelai demokrácia stabilitására, és Latin-Amerika egészének harmóniájára és integrációs folyamataira. Chávez elnök ezenkívül megzavarja a latin-amerikai országok és az Európai Unió között az utóbbi évtizedben kibővült kapcsolatokat.
Az elkövetkező limai csúcstalálkozót illetően nem árt, ha az Európai Unió és tagállamai gondosan mérlegelik a komoly kihívást, amit Chávez elnök hozzáállása képvisel.
a PSE képviselőcsoport nevében. - (ES) Elnök asszony! Elsősorban arra kell törekednünk itt a Parlamentben, amit az egymás tiszteletéről és a be nem avatkozásról szóló hagyományaink diktálnak: saját szavaink által ne mérgesítsük el még jobban a helyzetet sem más kontinensekkel, sem harmadik országokkal szemben.
Millán Mon úr helyesen mondta, hogy Latin-Amerika nagyon pozitív fejlődésen ment keresztül az utóbbi években, mind politikai - hiszen országainak nagy többsége demokrácia -, mind gazdasági, s ha szerényebb mértékben is, de szociális szempontból szintén.
Vállalatai, beruházásai és különösen fejlesztési támogatásai révén - amelyek legtöbbjét ennek e kontinensnek nyújtja - Európa igen nagy mértékben járult hozzá ehhez a fejlődéshez.
Ilyen általános értelemben én nem mondanám, hogy ebben van kivétel, inkább talán azt, hogy Venezuela sajátságos helyzetben van Chávez elnök igen különleges, szintén sajátos, személyisége miatt. Azt sem szabad azonban figyelmen kívül hagynunk, különösen a Parlament demokratikus intézményében, hogy Chávez elnököt három ízben, jelentős többséggel választották újra anélkül, hogy a választások tisztasága ellen indokolt kifogás merült volna fel.
Ilyen körülmények között - tehát nem diktatúráról beszélünk - óvatosan kell cselekednünk azzal, hogy barátságos úton fokozzuk a párbeszédet, és bátorítjuk e kétségkívül töredezett, megosztott országot a belső párbeszédre, egyetértésre és kibékülésre. Ezt abból a meggyőződésből kell tennünk, hogy egy országot nem lehet átalakítani csupán 60% vagy 40%-os többséggel, és hogy a játékszabályokat nem lehet megváltoztatni széles körű, legalább 70%, 80%-os támogatottság nélkül, mint ahogy más országokban körülöttünk, sőt saját öreg kontinensünkön, az Európai Unión belül is előfordult.
A belső helyzet kétségkívül nagyon aggasztó, azon okoknál fogva, amiket kifejtettem: elmozdulás, illetve az elmozdulás gyanúja a totalitarianizmus felé, a hatalom egy kézben történő összpontosulása és ezzel összefüggésben az erők megosztásának elveszítése, a kifejezési szabadság korlátozása az európaiak számára alig ismert eszköz, az úgynevezett "en cadena” által. Ez azt teszi lehetővé, hogy az elnök üzeneteinek közvetítése céljára akár az elnök, akár valamelyik minisztere bármikor kisajátíthatja a televíziós csatornákat és a rádióadókat. És ez nem csak egy-két percig tart. Különleges esetekben akár napi több órán keresztül is tarthat az ilyen közvetítés. Egy olyan országban, ahol alig olvasnak napilapot és a televízió és a rádió a hírközlés fő eszköze, ez problémás helyzetet jelent.
Mégis ragaszkodnom kell hozzá - és ezzel zárom hozzászólásomat - hogy a népszavazást illetően legyünk óvatosak, ajánljunk fel párbeszédet, nyújtsunk baráti kezet, és közvetítsünk a Venezuelában álló két ellentétes fél között.
az ALDE képviselőcsoport nevében. - Elnök asszony! Venezuela kivételes természeti szépségekkel rendelkező, ásványkincsekben igen gazdag ország. A világ egyik legnagyobb kőolaj-, szén-, vas- és aranykészlete található itt. Természeti gazdagsága ellenére a venezuelaiak többsége szegény maradt, túl sokan közülük megdöbbentően nyomorúságos körülmények között élnek. Az ország gazdagságából csak a gazdag elithez tartozó kevesek részesültek.
Az óriási társadalmi egyenlőtlenség ilyen körülményei között nem csoda, hogy a Hugo Chávez féle populista politikusok a szegények megváltójaként léphetnek porondra. Az sem csoda, hogy Chávez úr államosítási programját a venezuelaiak többsége üdvözölte. Hugo Chávez-ben azt a személyt látták, aki ki fogja emelni őket a szegénység és megfosztottság nyomorúságából.
Ugyanez a gondolat vonatkozik a közeledő népszavazásra az alkotmányreformról. Biztos vagyok benne, hogy a népszavazás biztosítani fogja a szükséges társadalmi jóváhagyást, és most már túl késő van ahhoz, hogy a közvélemény megváltozzon. Ezért amit december 2-a után lényegében látni fogunk, az egy új Fidel Castro színrelépése. Úgy tűnik, hogy az egyik diktátor elhalványulása Kubában egy másik megszületését eredményezi Venezuelában. Ugyanakkor, e szomorú valóság megállapításakor talán fel kellene tennünk a kérdést, hogy vajon mi itt nyugaton nem vagyunk-e valamilyen módon felelősek azért, ahogyan Venezuelában alakulnak a dolgok.
Nemcsak azért kellene feltenni ezt a kérdést, hogy erkölcsileg és politikailag elvileg helyesen cselekedjünk, hanem azért is, hogy a gyakorlatban megakadályozhassuk egy hasonló helyzet kialakulását a jövőben. Sajnos nyilvánvaló, hogy az utóbbi néhány évben számos súlyos hibát követtünk el a Venezuelával való kapcsolatainkban. Hugo Chávez részben azért is juthatott el odáig ahol most van, mert külpolitikánk tettei vagy éppen hiányosságai révén mi is segítettük őt. Ezért amikor azt a stratégiát fontolgatjuk, hogy hogyan kezeljük őt a jövőben, kezdjük azzal, hogy bocsánatot kérünk a venezuelai néptől.
a Verts/ALE képviselőcsoport nevében. - (FR) Az Andok Közösség országaival fenntartott kapcsolatokért felelős küldöttség elnökeként szeretnék hozzászólni. Ebben a minőségben évente legalább egyszer ellátogatok Venezuelába.
Azóta, hogy rendszeresen odalátogatok, azaz a Chávez ellen végrehajtott katonai puccs óta, állandóan azt hallom, hogy a média az elnök és a diktatúra ellen rikácsol. A szállodákban ahol megszálltam, három, négy, vagy akár ötcsillagos hotelekben, nem is engedélyezték a közszolgálati televízió nézését, ami amúgy is nehéz lenne, mivel többnyire mákos formátumban történik a közvetítés. A puccs mögött álló tábornokok a mai napig ott sétálnak Caracas főterén, és a megválasztott, újraválasztott, és megint újraválasztott Chávez elnök soha egy ujjal nem nyúlt hozzájuk.
Venezuela az egyik olyan ország, amely megpróbálja kezelni, amilyen békésen csak lehet, a Latin-Amerikában közhelyszámba menő konfliktusokat. Nem vagyok elragadtatva azoktól a változásoktól, amelyeket Chávez elnök a Bolivári Alkotmányon próbál végrehajtani. Mindazonáltal, ahogy Matsakis úr is mondta, végülis Venezuela népének kell dönteni.
Természetesen hozhatunk fel kifogásokat arra, hogy miért keltettük azt a benyomást, mintha a katonai puccsot támogattuk volna. Igaz, hogy ez a venezuelai rezsim radikalizálódásához vezetett. Mégis úgy érzem, hogy mindenekelőtt és mindenekfölött, a venezuelai nép akaratát kell tiszteletben tartanunk.
a GUE/NGL képviselőcsoport nevében. - (ES) Elnök asszony! Szeretném megkérni az európai jobboldalt, hogy ne ártsa bele magát Venezuela ügyeibe.
Az első napirendi pont a Számvevőszék 2006-os éves jelentésének előterjesztése.
a Számvevőszék elnöke. - Tisztelt elnök úr, tisztelt Kallas alelnök úr, Hölgyeim és Uraim! Örömmel veszek részt a Számvevőszék 2006-os költségvetési évre készített éves jelentésének mai vitáján. Az Európai Parlament költségvetési ellenőrzési bizottsága számára már november 12-én, míg a Gazdasági és Pénzügyi Tanácsnak egy nappal később már előterjeszthettem ezt az éves beszámolót.
Hadd kezdjem a 2006-os jelentés legfontosabb megállapításainak rövid áttekintésével. Először a 2006-os évzárás megbízhatóságáról szólnék. A 2006-os költségvetési év konszolidált pénzügyi kimutatásai a tényleges viszonyoknak megfelelő képet nyújtanak a Közösségek eszközeiről és forrásairól, valamint pénzügyi helyzetéről, ahogy az év során végrehajtott műveletek eredményéről is. Ez alól kivétel a vállalt kötelezettségek és az előfinanszírozások túlkönyvelése az eszközök és források kimutatásában. A Bizottság az eredményelszámolás elvéhez igazodó számvitel bevezetésében további haladást ért el, bár bizonyos hiányosságok még tapasztalhatók.
A Számvevőszék megállapította, hogy a Bizottság komoly erőfeszítéseket tett az EU pénzügyeinek kockázatkezelési rendszerét érintő hibák kiküszöbölésére. Egyes változtatások máris látható eredményt hoztak, példaként említhetem az agrár-költségvetést.
A következőkben a jog- és szabályszerűség kérdéseire térek ki. A Számvevőszék újfent fenntartások nélkül kedvező véleményt adott mindazon ügyletekről, amelyek a bevételeket, a kötelezettségvállalásokat, a közigazgatási kiadásokat, valamint - a SAPARD-program kiadásait leszámítva - az előcsatlakozási stratégia kiadásait érintették. Szintén minimális arányban fordultak elő hibák a Bizottság küldöttségei által kezelt és ellenőrzött kifizetésekben a külső fellépések területén. Az EU ügyleteinek kiadási nagyrészéről azonban a Számvevőszék ismét negatív értékelést kénytelen adott, úgy a jogszerűség, mint a szabályszerűség szempontjából. Ez elsősorban az integrált igazgatási és ellenőrzési rendszerhez (IIER) nem tartozó közös agrárpolitikai kiadások, a strukturális intézkedések és a belső politikák kiadásai, és jelentős részben a külső fellépések kiadásai területén tapasztaltakra áll. E szektorokban, ha eltérő mértékben is, a végkedvezményezettek javára történő kifizetések lényeges hibaaránnyal realizálódnak.
A Számvevőszéknek a megosztott kezelésű költségvetési fejezetekre vonatkozó megállapításai a következők: a mezőgazdaság területén, melynek költségvetése a 2006-os évben 49,8 milliárd eurót tett ki, a Számvevőszék a becsült összevont hibaarány jelentős csökkenését állapította meg, ám ez az arány továbbra is valamivel a lényegességi küszöb felett van. Az IIER - amely ma az agrárkiadások 70%-át szabályozza - következetes alkalmazása esetén a jog-és szabályellenes kifizetések kockázatát hatékonyan csökkenteni lehet. Az agrárkifizetésekhez kapcsolódó pénzügyi korrekciók, így a Bizottság által végrehajtott számlazárási eljárás során hozott éves szabályszerűségi döntések, komoly összegeket érintenek, amelyeket a tagállamok korrekcióként vagy pénzbírságként a közösségi költségvetésbe kénytelenek visszafizetni, mert elmulasztották kialakítani a megfelelő ellenőrzési rendszereket. A közösségi költségvetés javára történő visszafizetéseket, ahogy eddig is, a tagállamok adófizetői finanszírozzák, nem pedig a kifizetések azon kedvezményezettjei, akik szabálytalanul jutottak közösségi forrásokhoz.
A Számvevőszék a problematikus területek megfelelő esetek bemutatásával történő ismertetésén túl feladatának tartja azon változások bemutatását is, amelyek ismerete a politikai döntéshozók számára jelentőséggel bírhat. Így például a Számvevőszék felhívta a figyelmet arra, hogy míg az összevont kifizetési rendszer az igénylési és a kifizetési eljárást megkönnyíti, mellékhatásokkal is jár, mint például olyan földtulajdonnal rendelkező személyek jogosultságának elismerése, akik soha nem végeztek mezőgazdasági tevékenységet. Ez jogilag megengedhető ugyan, ám azzal az egyértelmű hatással bír, melynek eredményeként az EU támogatásainak egy része a mezőgazdasági termelőktől elvonásra kerül, és a földtulajdonosokhoz jut. Az agrárkifizetések új haszonélvezőivé váltak például vasúttársaságok, lovagló-klubok, lótenyésztő telepek, golf- és szabadidőklubok és helyi önkormányzatok. Az összevont kifizetési rendszerre vonatkozó jogi szabályozás ezen túlmenően a tagállamok számára a jogosultság megítélésének kérdésében széles játékteret biztosít, amely a kedvezményezettek egyenlőtlen elbírálásához vezetett.
A strukturális intézkedésekkel kapcsolatban - melyekre 32,4 milliárd eurót különítettek el 2006-ban - a helyzet az előző évekhez képest nem változott. A Számvevőszék lényeges hibaarányt állapított meg, amely becslése szerint a kedvezményezettek körének kifizetett összes visszatérítés legalább 12 %-ára rúgott. A leggyakoribb hibák közé tartozott a nem támogatható kiadások visszatérítésére történő igénylés, valamint közbeszerzési pályázatok kiírásának elmulasztása. Ezeken túl gyakran hiányoztak az általános és személyi költségek igazolásához szükséges okiratok is.
A Számvevőszék véleménye, hogy a Bizottságnak feladata példát mutatni a közvetlenül általa felügyelt kifizetések kezelésével, azaz az Unió belső politikáihoz és külső fellépéseihez rendelt forrásokkal. A területen ugyan megfigyelhető javulás, ám a Bizottság által felügyelt belső politikákban, amelyek 2006-ban kilencmilliárd euróval terhelték a költségvetést, ismét lényeges volt a hibaarány. Ennek legfőbb oka az olyan kedvezményezettek javára történt visszatérítésekben keresendő, akik projektjeik költségeit a valósnál nagyobbnak tüntették fel nyilatkozataikban. Az ezek nyomán lezajlott ügyletekben kimutatható hibák okai között megtalálható a hanyagság éppúgy, mint a gyakran túlságosan komplex szabályozás nem kielégítő ismerete és az igénylők szándékos kísérlete az EU költségvetésének megkárosítására. Ezen túlmenően az IIER által nem lefedett mezőgazdasági kiadásokkal, a strukturális politikákkal, valamint a belső politikákkal kapcsolatos kiadások esetében a kifizetési igények ellenőrzése, amelynek alapja elsősorban a kedvezményezett által biztosított információ, sok esetben nem elég rendszeres és kiterjedt, valamint gyakran minősége is elmarad az elvárhatótól.
Az elmúlt években a Bizottság fellépett annak érdekében, hogy javítsa a források visszatéríttetésének rendszerét és az Unió pénzügyi érdekeinek védelmét. Eljárásainak összetettsége következtében azonban a Bizottság még mindig nem jut megbízható adatokhoz a szabálytalanul folyósított források összegeiről és kedvezményezettjeiről, ahogy ezeknek az EU költségvetésére gyakorolt hatásáról sem. A helyzet az, hogy mindössze hat tagállam reagált a Bizottság tavaly novemberi megkeresésére, hogy készítsenek beszámolót a szabálytalan kifizetések visszatéríttetéséről. Az egységes ellenőrzési modellel a Számvevőszék olyan hatékony keretmegoldást javasolt, amely minden, az EU forrásaihoz kapcsolódó belső ellenőrzési rendszert összefogna. Minden ilyen rendszert közös elvek és szabványok szerint kellene működtetni, számításba véve a sajátos kockázatokat, valamint az ellenőrzés költségei és az ezáltal elérhető haszon közötti megfelelő egyensúlyra törekedve.
A közelmúlt jelentős innovációjának mondható a tagállamok azon új kötelezettsége, hogy éves összefoglalót mutassanak be ellenőrzési műveleteik eredményéről. Ehhez kapcsolódnak továbbá egyes nemzeti felügyeleti szervek önkéntes kezdeményezései, melyekben vállalták, hogy az EU-források kezeléséről nemzeti nyilatkozatot, illetve az ellenőrzésről beszámoló jelentést tesznek közé az adott országban. A Számvevőszék álláspontja szerint a tagállami nyilatkozatok és az ellenőrzési erőfeszítések hozzájárulhatnak az uniós források belső ellenőrzése fontosságának tudatosításához. 6/2007 sz. véleményében a Számvevőszék kijelentette, hogy ezek a nemzeti szinten zajló eljárások ráirányítják a figyelmet, valamint alá is támasztják, hogy a EU-források felhasználásáért a tagállamok felelősséggel tartoznak. Ezen túlmenően segíthetnek a kijavítható hibák azonosításában, csakúgy mint a legjobb gyakorlatok felismerésében, továbbá fokozzák az átláthatóságot és az elszámoltathatóságot a pénzügyi irányítás egész területén.
A Számvevőszék továbbra is aktív szerepet vállal a tagállamok legfelsőbb szintű ellenőrzési intézményeivel való együttműködés előmozdításában, és vezető szervezetként működik közre egy új munkacsoportban, mely az uniós környezethez illeszkedő közös ellenőrzési szabványokkal és az összehasonlítható ellenőrzési kritériumokkal foglalkozik.
Most rátérnék a konklúziókra. A Bizottság figyelemre méltó erőfeszítéseket tett az EU-alapok kockázatkezelési rendszerében található gyengeségek kiküszöbölésére, ám a Számvevőszék ennek ellenére a költségvetés legtöbb területére vonatkozóan negatív véleményt adott ki az ügyletek jog- és szabályszerűségét illetően. A legnagyobb javulás a közös agrárpolitika területén volt megfigyelhető. A magas hibaarány a műveleteket támogató ügyletek esetében pedig elsősorban azzal magyarázható, hogy az összetett jogi szabályrendszer és a jogosultság nem egyértelmű feltételrendszere hatására a kedvezményezettek körében előfordul, hogy visszatérítésekért folyamodva kiadásaikat eltúlozzák, illetve azzal, hogy a belső ellenőrzés területén tartósan hiányosságok tapasztalhatók.
A költségvetési források hatékony kezelésének alapvető feltétele a megbízható belső ellenőrzési rendszer léte minden közigazgatási szinten és minden tagállamban, illetve kedvezményezett országban. Véleményem szerint az európai embereknek joguk van arra, hogy az uniós források kezelése megfelelő adminisztráció és ellenőrzés mellett történjen.
a Bizottság alelnöke. - Tisztelt elnök úr, a Bizottság üdvözli a Számvevőszék jelentését és Weber elnök úr megjegyzéseit.
Összességében szemlélve elmondható, hogy a Számvevőszék 2006-os éves jelentése pozitívabb értékelést ad, mint azt a 2005-ös beszámoló tette. A Számvevőszék a közlekedési lámpajelzések mintájára működő módszerének köszönhetően immár lehetséges a haladást részleteiben is lemérni. A Számvevőszék jelentése a költségvetés egyes kiadási területeit számba véve kijelöli, hogy mely rendszereink tekinthetők kielégítőnek, illetve hol haladják meg a hibák a Számvevőszék által meghatározott két százalékos lényegességi küszöböt.
A korábbi évekkel összevetve a Bizottság megelégedéssel nyugtázza, hogy a Számvevőszék immár az összes kifizetés mintegy negyven százalékát rendben levőnek találta, míg tavaly ez az érték egyharmad, két évvel ezelőtt pedig mindössze 6% volt. Ez valódi előrelépést jelent közös célunk, a pozitív megbízhatósági nyilatkozat elérésének irányában.
A Számvevőszék a belső politikák, így például a kutatási programok és a külső fellépések területén is javulásról számol be. 2006-os könyvelésünkről leszögezi, hogy egészében a valóságnak megfelel és minden lényeges, elvárható elemet tartalmaz, leszámítva néhány apró túlkalibrálást, amelyek együttesen a működési költségek 0,13%-át teszik ki. A Számvevőszék elismeri a Bizottságnak az uniós források kockázatkezelésében tapasztalható problémák kiküszöbölése érdekében tett jelentős erőfeszítéseit is.
Egészében a megbízhatósági nyilatkozat mégis ismét negatív minősítést ad az ügyletek jog- és szabályszerűségéről. Bár a helyes irányba haladunk, én ezért mégis inkább a pozitív megbízhatósági nyilatkozat felé vezető úton található nagyobb buktatókra szeretnék koncentrálni. A nagy és továbbra sem leküzdött kihívás annak biztosítása, hogy a strukturális politikák végrehajtása rendben történjen. A strukturális politikák kiadásai 2006-ban 32,4 milliárd eurót tettek ki, és itt a helyzet az előző évekhez képest keveset változott, a Számvevőszék a hibák arányát ismét lényegesnek ítélte.
A hibák típusai közül a leggyakoribbak a következők voltak: nem megtéríthető kiadások visszatérítésének igénylése, a közbeszerzési eljárások lefolytatásának elmulasztása, valamint az általános és a személyi költségek megfelelő dokumentációval való alátámasztásának elmaradása.
A Számvevőszék arra is kitér, hogy viszonylagos bizonyossággal meg tudta állapítani: a strukturális és kohéziós alapokból folyósított 2006-os kifizetések legalább 12%-a szabálytalan visszatérítések során történt. Egyetértünk azzal, hogy ezen a területen valódi problémák vannak. A Bizottság saját 2006-os összefoglaló beszámolója tartalmazza, hogy a Bizottság nem tartja megbízhatónak a strukturális alapok kezelését Olaszország, Lettország, Szlovákia, Szlovénia, Spanyolország, Svédország és az Egyesült Királyság egyes területein ellátó rendszereket. A főigazgatóságok vezetői saját éves tevékenységi jelentéseikben szintén fenntartásaiknak adtak hangot.
A Számvevőszék 2006-ban egy 19 régiót felölelő mintát vizsgált meg, és a 19 régió közül egyet sem talált teljességgel hatékonynak. A számvevőszék az ellenőrzés rendszerei közül egyes angol, francia, német, görög, olasz, lengyel, portugál, skót, szlovén és spanyol intézményeket alacsony hatékonyságúnak minősített, akárcsak az Ausztria és Magyarország közötti Interreg- projekt ellenőrzési rendszerét.
Úgy véljük, hogy az új szabályozás hatására a helyzet javulni fog, ám ez nem fogja csökkenteni a 2000-2006 közötti pénzügyi tervből finanszírozott kifizetések kockázatait, és ezért ezek esetében a helyzet egészen 2009-2010-es lezárásukig kritikus marad majd. Ebben az ügyben együttesen kell fellépnünk. Levélben fordultam ezért a Tanács elnökéhez, a tagállamokhoz és az Európai Parlamenthez, felvázolva a Bizottság által vállalt újabb erőfeszítéseket.
Az ECOFIN ehavi ülésén felszólítottam továbbá a tagállamokat, hogy tegyenek eleget kötelezettségüknek, és adják át éves ellenőrzési összefoglalóikat és nyilatkozataikat 2008 február 15-ig. Ezt írja elő a Parlamenttel és a Tanáccsal együtt kimunkált megállapodás, amely az átdolgozott pénzügyi szabályzat elfogadásakor született meg.
Az éves összefoglalónak nem szabad újabb rutinjelentéssé válnia, amelynek nincs igazi hozzáadott értéke. Valódi elemzéseket kell tartalmaznia, amelyeket a Bizottság felhasználhat az egyes tagállamokban működő ellenőrzési rendszerekről a Számvevőszéknek és a Parlamentnek adott megbízhatósági nyilatkozataiban.
A költségvetési ellenőrzési bizottság által a Strukturális Alapok kezelésében érintett biztosok számára 2007 december 18-ára összehívott meghallgatáson, amely a 2006-os mentesítési eljárás részét képezi, a tagállami költségvetési ellenőrzési bizottságok képviselői is meg fognak jelenni. A Bizottság üdvözli ezt az újítást, melytől azt reméli, hogy hozzájárul az uniós források gondos kezelése iránti elkötelezettségnek a tagállamokban történő megerősítéséhez.
Olyan gyakorlatot kell követnünk, amelyben a figyelmeztetést a probléma megoldása vagy a kifizetések felfüggesztése követi. A Bizottság már kinyilvánította szándékát, hogy felfüggeszti a strukturális alapokból történő kifizetéseket azokban az esetekben, amelyekben nem kap megfelelő garanciákat arra nézve, hogy az adott tagállamban működő rendszer megfelelően funkcionál. Ennek következtében a Bizottság néhány népszerűtlen döntés meghozatalára kényszerülhet majd, ám arra a következtetésre jutottunk, hogy ha nem demonstráljuk a probléma akut voltát, a változások túlságosan lassan fognak bekövetkezni.
Engedjék meg, hogy záró megjegyzéseim előtt még szóljak néhány szót arról, hogy az idei beszámoló hogyan jelent meg a médiában. Az elmúlt két hétben újságírók a Bizottságot elsősorban két kérdés kommentálására kérték. Egyfelől arra kérdeztek rá, hogy mi a véleményünk a Számvevőszék azon megállapításáról, mely szerint golfklubok és más, formálisan gazdálkodási tevékenységet nem végző szervezetek tavaly uniós támogatásokhoz jutottak. Egy amúgy komoly napilap azzal a főcímmel jelent meg, hogy "a szegényeknek szánt EU-segély golfklubokhoz kerül”. A lap nyolc szóban háromszor is hibázott. Hadd magyarázzam meg a tévedéseket. Először is, a gazdálkodóknak járó támogatások nem a szegényeket segélyező források. Másodszor, a nevezett támogatásokat nem golfklubok kapták, hanem erre jogosult mezőgazdasági tevékenységeket támogattak velük. Jelen esetben ez a klubok szomszédságában található földeket jelentette, melyek más tulajdonosok kezelésében álltak. Ebből is következik, hogy, harmadszor, a forrásokat megfelelően használták fel, tehát jog- és szabályszerű kiadásokra, amelyeket a Számvevőszék sem von kétségbe. A Számvevőszék valójában felhívta a figyelmet egy politikai kérdésre és egy egyetértésben elfogadott politikai döntés következményeire - az összevont kifizetési rendszer hatásaira gondolok.
A Bizottság üdvözli az ilyen párbeszédet, és amint azt a tisztelt képviselők is jól tudják, mi magunk is azon dolgozunk, hogy az uniós források kedvezményezettjeinek kérdésében teljes átláthatóságot teremtsünk. Ez nézetünk szerint megalapozottabb politikai egyeztetéseket tesz lehetővé - ilyenek például a közös agrárpolitika felülvizsgálatai, melyeket biztostársam, Marian Fischer Boel éppen e hónapban indított meg.
A következő napirendi pont a Költségvetési ellenőrzési bizottság tagja, Ayala Sender asszony által készített hét jelentés együttes vitája, melyek tárgya aDavid Bostock, Michel Cretin, Maarten B. Engwirda, Henri Grethen, Harald Noack, Ioannis Sarmas valamint Hubert Weber számvevőszéki taggá történő jelölésére tett javaslat.
előadó. - (ES) Tisztelt elnök úr, amint azt mindannyian tudják, a Számvevőszék tagjait a Parlamenttel folytatott konzultációt követően a Tanács jelöli, hat évre szóló mandátummal. A költségvetés-ellenőrzési bizottság felelős a Parlament véleményének előkészítéséért.
A Számvevőszéknek jelenleg 27 tagja van, akiket az Unió tagállamai delegálnak. Közülük négy jelölt mandátumának megújítását éppen jelenleg készítjük elő: David Bostockét az Egyesült Királyság részéről; Maarten B. Engwirdáét Hollandia részéről; Ioannis Sarmasét Görögország részéről, és Hubert Weberét Ausztriából; valamint három új tag jelölésén dolgozunk, ők Michel Cretin Franciaország; Henri Grethen Luxemburg; és Harald Noack Németország képviseletében.
A Költségvetési ellenőrzési bizottság eljárása során mindegyik jelölést jóváhagyta, azonban nem mindegyiket egyhangúlag. Mindazonáltal szeretném hangsúlyozni, hogy néhány kérdés tisztázását követően a végső javaslatom elvben az, hogy ha nincsenek további hozzászólások, a jelöltek mindannyian kapják meg támogatásunkat.
A három új jelölt személyes meghallgatása alapján szeretném kiemelni, hogy a francia jelölt, Cretin úr, nagyon pozitív benyomást keltett, aki a nemzetközi auditálásban az ENSZ-szel és a NATO-val kapcsolatban szerzett jelentős tapasztalatát hozza a Számvevőszékhez. A költségvetési ellenőrzési bizottság ezt a jártasságot óriási többletként értékelte.
A négy, mandátumuk megújítására jelölt számvevőszéki taggal folytatott személyes interjúk során a legfontosabb téma a Számvevőszék által indított, 2008 végén lezáruló szakértői értékelési folyamattal kapcsolatos véleményük volt, valamint az egyes jelöltek hozzájárulása a Számvevőszék szervezeti reformjának szükségességéről folyó jelenlegi vitához. Ez különösen a bővítés óta vált indokolttá, tekintve, hogy jelenleg az Igazgatótanácsnak 27 tagja van, de magába foglalja a szervezet hatékonyságának növelésével és modernizációjával kapcsolatos kérdéseket is.
Szeretném megemlíteni, hogy ebben a kontextusban Sarmas úr különösen jó benyomást tett, és a Bizottság egyhangú támogatását is elnyerte; úgy vélem, mindez a jóváhagyási eljárás során tanúsított rendkívüli együttműködési készségének köszönhető.
Másfelől azonban az Engwirda úr és a holland kormány közötti megállapodás nem volt teljes mértékben átlátható, és ez némi gyanút keltett a Bizottságban.
Ami Weber urat, a Számvevőszék jelenlegi elnökét illeti, a szavazás előtt szeretnék egy számomra különös fontossággal bíró kérdést tisztázni, amely a költségvetés-ellenőrzési bizottság megerősítési meghallgatása után merült fel, és ezért úgy gondolom, hogy ez a fórum kiváló lehetőséget biztosít a tisztázására.
Elnök úr, erre való tekintettel szeretném megkérni, hogy hozzászólásom befejeztével, a következő ügy tisztázása érdekében adja meg Weber úrnak a szót.
2007 november 13-án, a Számvevőszék éves beszámolójának ismertetését követően, amelynek elnöke Weber úr, a BBC News-on a Bizottság egy korábbi főkönyvelője olyan állításokat tett, amelyek szerint a közösségi költségvetés 80%-a még mindig nem áll minden gyanú felett. Közvetlenül ezután következett egy idézet Weber úrtól, amely szerint ez az elemzés egy hagyományosabb megközelítést követ, de Kallas úr ettől nagymértékben eltérő nyilatkozata is megalapozott.
Mindezzel kapcsolatban szeretném megtudni az igazságot, és Weber Urat arra kérni, hogy erősítse meg, hogy ezek valóban az ő állításai-e, és amennyiben nem tőle származnak ezek a kijelentések, tegyen közzé egy cáfolatot, és ennek egy példányát küldje meg a Háznak annak érdekében, hogy az egy ilyen ellentmondás által a közvéleményben, a társadalmi megítélésben okozott kárt megelőzzük.
Visszatérve a jelentésem tartalmi részéhez, szeretnék hangot adni afelett érzett csalódottságomnak, hogy a Tanács - amelynek jelen ülésről való távolmaradása, ismétlem, sajnálatos - megint figyelmen kívül hagyta a Parlament 1992-es állásfoglalásában lefektetett, az átláthatóság növelése érdekében meghatározott kritériumokat.
A Tanács lényegében két esetben figyelmen kívül hagyta azt az ajánlást, amely nem javasolja a két mandátum, más szóval a 12 évi szolgálati idő túllépését a Számvevőszéknél. Ennél is elszomorítóbb azonban, hogy a Tanács azt a parlamenti ajánlást is semmibe vette, amely a férfiak és nők közötti jobb egyensúly kialakításának szükségességét fogalmazza meg a Számvevőszéknél. Míg a jelenlegi helyzet alapján a 27 tagból mindössze 5 nő, a mostani javaslat ezt a számot négyre csökkentené. Úgy érzem, ebben az összefüggésben egyszer és mindenkorra a Tanácsnak különleges intézkedéseket kell tennie.
Ezzel összefüggésben követeljük, hogy a Tanács ismerje el, hogy a Parlament és a Számvevőszék közötti jó kapcsolat elengedhetetlen az ellenőrzési rendszer megfelelő működéséhez. Ennek érdekében a Tanács javaslatait, az általa javasolt kinevezésekkel együtt kellő időben kell megkapnunk, és a tagokkal a döntést megelőző időszakban szorosabban kell tudnunk együttműködni.
Még ennél is fontosabb, hogy a Tanácsot emlékeztessük arra, tartsa tiszteletben az Európai Parlament véleményét, nehogy megismétlődjön az, ami 2004-ben történt, miután a Tanács teljes mértékben figyelmen kívül hagyta az egyik tagjelöltjét elutasító véleményt.
A Számvevőszék jövőjét szem előtt tartva meg szeretném említeni azt az európai parlamenti képviselők között széles körben érzett aggodalmat, amely egy ilyen fontos testület hatékonyságát félti, amíg azt egy 27 tagból álló Igazgatótanács vezeti. Némi türelmetlenséggel várjuk ezért a Számvevőszék szakértői értékelési folyamatának eredményét, jelentésemben pedig javasolom, hogy ennek a 2008. év végi leadását követően a Parlament alaposan tanulmányozza át a jelentést, és alakítson ki saját álláspontot a különböző lehetőségekkel kapcsolatban.
Ugyanakkor a Számvevőszék működése addig is javítható, ezért a testületet arra ösztönözném, hogy minden számára rendelkezésre álló eszközzel törekedjen saját működésének racionalizálására és egyszerűsítésére, különösen a jelenleg hatályos Szerződés által biztosított lehetőségek kihasználásával: például a jelentések többségi szavazással, nem pedig minden esetben egyhangúsággal történő elfogadásával, valamint olyan bizottságok létrehozásával, amelyek egyes területekre vonatkozó jelentésekért lennének felelősek. Ezeket így nem kellene az egész Igazgatótanácsnak feldolgoznia.
Ennek fényében azt ajánlom, hogy a tagsági jelölések jóváhagyására irányuló javaslat kerüljön elfogadásra az említett fenntartásokkal, ám emellett a Parlament adjon hangot azon kívánságának, hogy az általam korábban felvetett kérdésekről kapjon tisztázó magyarázatokat.
Köszönöm, Ayala asszony. Mivel Weber úr jelenleg nem tartózkodik a teremben, remélem, hogy valamelyik kollégája továbbítja neki az ön által megfogalmazott aggályokat, így Weber úr meg tudja majd válaszolni azokat.
a PPE-DE képviselőcsoport nevében. - (BG) Ma a Számvevőszék hét új tagjának jelöléséről fogunk szavazni. Az Európai Parlament és az európai parlamenti képviselők mindig is nagy jelentőséget tulajdonítottak ennek az intézménynek. Bulgária, tehát egy új tagállam egyik európai parlamenti képviselőjeként a Számvevőszék megfelelő működését és hatékony együttműködését az európai parlamenti képviselőkkel elsődleges fontosságúnak tartom az Európai Unió egészének pénzügyi egészsége érdekében.
A jelöltek költségvetés-ellenőrzési bizottsági meghallgatása során lehetőségünk nyílt szakmai kompetenciájukról, személyes tudásukról és egyéni motivációikról képet kapni. Természetesen sajnálatos tény, hogy a jelöltek között nem volt nő, vagy a fiatalabb generációt képviselő jelölt, ugyanakkor az Európai Parlament nem rendelkezik hatáskörrel a tagállamok és nemzeti szinten meghozott személyi döntéseik felett.
Európai parlamenti képviselőként az a kötelességünk, hogy értékeljük a jelöléseket, és úgy vélem, azok, akiket a költségvetés-ellenőrzési bizottság ülésén meghallgattunk, mindannyian érdemesek a számvevőszéki tagságra. A hét jelölés mellett a bizottsági szavazáson kialakult többségek a jelöltek mindegyike iránti nagyrabecsülésünkről tanúskodnak. Politikai és szakmai függetlenségük a jelölések értékelését meghatározó alapvető követelmény volt. Az Európai Néppárt és az Európai Demokraták képviselőcsoportja az Európai Számvevőszék tagjaival való kiegyensúlyozott és gyümölcsöző együttműködés reményében mindegyik jelölést támogatni fogja.
- (DE) Tisztelt elnök úr, hölgyeim és uraim, üdvözlöm a Számvevőszék hét tagjának kinevezésére irányuló javaslatokat, és csak ismételni tudom a Számvevőszék az EU és a tagállamok pénzügyi érdekeinek védelmében végzett munkájának fontosságát. A Számvevőszék kulcsfontosságú szerepet játszik ennek a célnak az elérésében, és eddigi tevékenységével kiváló hírnevet szerzett magának. Feladatait rendíthetetlenül, tisztességgel, professzionálisan és függetlenül látja el, de természetesen mindig függ az egyes egyénektől, mert az intézményeket emberek keltik életre. És mivel a Számvevőszék tagjaira a tagállamok tesznek javaslatot, észrevételeim elsősorban ez utóbbiakhoz szólnak.
A jelöltek mérlegelése során néhányan kifogásolhatják a jelöltek viszonylag magas korát. Ezzel szemben ezeknél a speciális posztoknál én a személyi és szakmai tapasztalatot tartom kulcsfontosságú tényezőnek, és az auditorok 25, 30 vagy 35 éves korukban egyszerűen nem rendelkeznek kellő mértékben ezekkel az adottságokkal. A megalapozottabb kritika véleményem szerint a nők arányát érinti, ami nagyon alacsony. A jelöltek kvalitásainak ugyanakkor előnyt kell élveznie a nemükkel szemben is. Nagy jelentőséget tulajdonítok a csapatszellem és az esprit de corps kialakulásának, akárcsak a nemzeti számvevőszéki intézményekkel való közeli kapcsolat kiépítéséért folytatott küzdelemnek. Együttműködésre ugyanis szükség van, még ha függésre nem is.
Mint közismert, az a kérdés, hogy a Számvevőszéknek túl sok tagja van-e, az utóbbi időkben heves vita tárgya volt. A döntés végül a Reformszerződés révén született meg. Marad persze némi nyugtalanság - és ez jogos nyugtalanság - azzal kapcsolatban, hogy a Számvevőszék 27 taggal tud-e teljes hatékonysággal működni. A tagok számát és profilját megfelelően kell meghatározni. Mindenekelőtt, különösen ezen a területen, a szakmai kompetencia nem rendelhető alá a politikai megfontolásoknak. Előregondolva a jövőbeni átalakítási tervekig, amelyekből biztosan lesz majd, szeretném példaként felhozni hazám Szövetségi Számvevőszékét, amely jelentős tagsággal működik - azt hiszem, több mint 50 tagja van - azonban minden tag külön osztály élén áll, teljes mértékben részt vesz az ellenőrzési műveletekben, és emellett teljes bírói függetlenséget is élvez.
Bármit is hozzon a jövő a Szövetségi Számvevőszéknek, a költségvetési ellenőrzés feladatában eddig is a legfőbb szövetségesünk volt, és ez marad a jövőben is.
Úgy vélem, illik megkérdeznünk Weber urat, hogy szeretne-e pár szóban magyarázatot adni vagy reagálni a vita előadójának, Ayala asszonynak az észrevételeire.
A következő napirendi pont Dumitrescu úr jelentése a Jogi ügyek bizottságának nevében, a szerződéses kötelezettségekre vonatkozó jog tárgyában (Róma I.).
a Bizottság tagja. - (FR) Tisztelt elnök úr, nagy öröm számomra, hogy az egyeztetések ilyen kiváló eredménnyel zárultak. Támogatjuk az előterjesztett megállapodást. Amennyiben beleegyezésüket adják, hölgyeim és uraim, két év tárgyalásai érnek véget, amelyek világosan megmutatták, hogy mennyire fontos ez a téma az európai igazságügyi térség és a belső piac számára. Külön szeretnék gratulálni az előadónak, Dumitrescu úrnak, akinek hatékonyságra törekvő hozzáállása sokat segített az eredmény elérésében, valamint az árnyék-előadóknak minden képviselőcsoportból.
2007, úgy vélem, jelentős év volt a nemzetközi magánjog közösségi harmonizációjában, azon belül is a polgári és gazdasági szerződéses kötelezettségek terén. A joghatóságról rendelkező Brüsszel I. rendelet, amely kiterjed mind a szerződésekre, mind a szerződésen kívüli károkozásra/deliktumokra, kiegészül a Róma II. rendelettel, amely a szerződésen kívüli károkozásra/deliktumokra vonatkozó jogot határozza meg, és amely ez év májusában az első egyeztetési eljárás tárgya volt az "igazságügyi és biztonsági” szektorban, valamint a Róma I. rendelettel.
Az 5. cikk esetében talált kompromisszum a fogyasztók számára jelent előrelépést. Ez a bekezdés összhangban van a Brüsszel I. rendelettel, amely szerint a fogyasztót csak annak az országnak a bíróságai előtt lehet perelni, amelyben lakóhellyel rendelkezik. Emellett meg szeretném erősíteni, a Bizottság vállalta, hogy a Róma I. rendelet alkalmazásáról szóló jelentés részeként a társjogalkotónak tanulmányokat terjeszt elő két fontos tárgykörben, amelyekre nézve a kompromisszumnak nem sikerült a jogszabályok közösségi szintű harmonizációját megvalósítani. Ez a két terület a követelések átengedése és a biztosítási szerződések kérdése. Itt a megfelelő intézkedésekre később kerül sor, ha ezek szükségesnek bizonyulnak. Az általános jelentés kiterjed majd a fogyasztói szerződésekre vonatkozó 5. cikkre, és különösen arra, hogy ez összhangban áll-e a nemzetközi magánjog fogyasztói szerződésekre vonatkozó szabályaival. Hangsúlyoznám ugyanakkor, hogy a jelentés nem terjed majd ki a fogyasztóvédelmi jog anyagi szabályaira.
Ami a biztosítási szerződéseket illeti, mind a Bizottság, mind a Tanács szükségesnek érezte nyilatkozat kiadását, amely leszögezi, hogy a különös szabályok belefoglalása a Róma I. Rendeletbe nem hátráltathatja a Solvency II. javaslatról folyó munkát. A parlament is támogathatja ezt a nyilatkozatot, ha úgy kívánja.
A külső kompetenciák terén élvezett kezdeményezési jogát kiemelendő, mint tudják, a Bizottság egy második nyilatkozatot is kiadott a 16b. preambulumbekezdéssel kapcsolatban. Hadd hívjam fel a figyelmet arra, hogy javasolni tervezünk egy olyan horizontális mechanizmust, amely a tagállamok számára lehetővé teszi kétoldalú egyezmények kötését harmadik államokkal olyan területeken, amelyek közösségi kompetenciákat érintenek. A Bizottság ezzel együtt mégis elfogadta a 16b. preambulumbekezdést, hogy ne zárja ki az első olvasatban történő elfogadás lehetőségét.
Végül azt szeretném kiemelni, hogy osztjuk a Parlament nézeteit az interneten kötött szerződésekhez kapcsolódó alternatív vitarendezési módszerek fontosságát illetően. Ezért is támogattuk aktívan az ilyen módszerek kialakítását, történjen ez a közvetítésről szóló irányelv révén vagy egy olyan Európai hálózat felállításával, amely azokat a fogyasztókat segíti, akik egy másik tagállamban szeretnének bíróságon kívüli eljárást kezdeményezni.
Ezért remélem, hogy a Parlament a mai napon megerősíti a Tanáccsal együtt kimunkált megegyezést, és így lehetővé válik a Parlament módosító javaslatainak a Tanács jövő heti, 2007 december 6-án és 7-én tartandó ülésén való elfogadása.
Dumitrescu, előadó - (FR) Tisztelt elnök úr, levezető elnök úr, biztos úr, hölgyeim és uraim, a mai napon egy második nemzetközi magánjogi intézményről, a szerződéses kötelezettségekre vonatkozó jog jövőbeli szabályozásáról fogunk szavazni. Ritka alkalom ez a közösségi jogban - ez a dokumentum ugyanis kizárólag jogi vonatkozásokkal bír.
Technikai jellege ellenére ez a szabályozás óriási jelentőséggel bír Európa polgárai szempontjából. A szerződések joga a gazdasági és társadalmi élet középpontjában áll, és a belső piac területén a szerződéseket egyre inkább különböző tagállamokban lakóhellyel rendelkező vagy bejegyzett partnerek kötik. Ez az alkalmazandó jogra nézve egyforma szabályokat lefektető eszköz ezért ennyire fontos. A módosításokban végső soron elfogadott megoldások, amelyeket most szavazásra bocsátunk, kollegiális, ambiciózus, és innovatív együttműködés eredményei. Része van benne az árnyék-előadóknak, Gauzès úrnak, Wallis asszonynak, és Frassoni asszonynak, valamint a portugál elnökségnek és a képviselőcsoportok koordinátorainak a Jogi ügyek bizottságában, Medina Ortega és Lehne uraknak. Óriási hálával tartozom Maria Berger asszonynak is, aki előttem töltötte be az előadói tisztséget.
Kezdetben a problémák leküzdhetetlennek tűntek, különösen egy olyan európai parlamenti képviselő számára, aki a legújabb tagállamok egyikéből jön. Hadd hívjam fel a figyelmet arra, hogy a szerződéses kötelezettségekre vonatkozó jogot szabályozó Római Egyezmény felváltására való törekvés során a Bizottság, talán némi naivitással, úgy nyilatkozott, hogy egy már meglévő eszköz közösségiesítésén dolgozik, miközben valójában radikális változtatásokat irányzott elő. Mindez sokakat kritikára ösztökélt, mivel szerintük a Bizottság nem tett eleget a hatástanulmány készítésére vonatkozó kötelezettségének.
Mielőtt rátérnék az 5. cikkre, ami a legnagyobb problémát jelentette, röviden ismertetném a legfontosabb eredményeinket. A szabályozás magját nem az 5. cikk jelenti, hanem a felek függetlenségének alapelvét kimondó 3. cikk, valamint a 4. cikk, amely azokra az esetekre nézve határozza meg az alkalmazandó jogot, amikor a felek ezt nem kötötték ki. A Tanács ebben az esetben a Jogi ügyek bizottságának megközelítését követte. Meg kell jegyeznem, hogy ebben az együttdöntési eljárásban a Parlament és a Tanács vitte előre a folyamatot a jövőbeni szabályozás a biztosítási- és a fuvarozási szerződéskre való kiterjesztésével, valamint a kötelező szabályoktól és a kötelező rendelkezésektől való eltérésre irányadó szabályok tisztázásával.
Visszatérve az 5. cikk vitatott kérdésére, meg kell jegyeznem, hogy a Parlament egyértelmű győzelmet aratott ezen a téren, amely az előadók és az árnyék-előadók közötti szoros és baráti együttműködést tükrözi. A probléma magja az volt, hogy a Bizottság javaslata eltért a Római Egyezménytől annyiban, hogy néhány kivételtől eltekintve a fogyasztók jogait tette irányadóvá a fogyasztók és szakmai tevékenységük körében eljáró felek közötti szerződésekben. Az 5. cikknek ezzel a Bizottság által javasolt verziójával az volt a probléma, hogy a kereskedőknek, különösen az elektronikus úton kereskedőknek a szerződési feltételeket minden EU tagállamra külön-külön kellett volna meghatározniuk. Ez lehetetlen lett volna a kis- és középvállalkozások számára, mivel nem rendelkeznek ugyanazokkal az erőforrásokkal, mint a multinacionális vállalatok, és így rendkívüli módon gátolta volna az olyan kis- és középvállalkozásokat, amelyek a belső piacon belül kívánnak e-kereskedelmet folytatni. Az előadó teljes mértékben tisztában van azzal, hogy a kis- és középvállalkozások jelentik Európa gazdaságának motorját, munkahelyeket teremtenek, és élen járnak az innovációban. Emellett a kisebb tagállamok is aggodalmuknak adtak hangot, hogy így kizárnák őket az e-kereskedelmi piacról.
A végső megoldást a Római Egyezmény 5. cikkének egyszerűsített változatához való visszatérés jelentette. Az új 5. cikk szerint elvben a fogyasztó joga alkalmazandó, ugyanakkor a felek számára lehetővé teszi az alkalmazandó jog megválasztását. Tekintve, hogy a fogyasztók és a szakmai tevékenységi körükben eljárók között létrejövő legtöbb szerződés szabványosított, előre elkészített és így nem tárgyalható szerződés, a gyakorlatban ez azt jelenti, hogy a kereskedők a saját jogukat fogják kikötni. Mivel azonban az 5. cikk úgy rendelkezik, hogy a jog megválasztására a fogyasztó lakóhelye szerinti állam kötelező szabályai irányadóak, egyben olyan megoldást kínál, amely nagyon is szolgálja a fogyasztók érdekeit. Az általunk javasolt új 5. cikk tehát egy olyan kölcsönösen előnyös megoldást tesz lehetővé, amelyben a fogyasztó maximális védelmet élvez, és a kis- és középvállalkozások szabadon kínálhatják áruikat és szolgáltatásaikat az interneten a saját joguk által szabályozott szerződések alapján.
Végül fel kell hívnom a figyelmet egy rövid preambulumbekezdésre, amely lehetővé teszi, hogy a Közösség a jövőben szabvány szerződési feltételeket fogadjon el a fogyasztók és a szakmai tevékenységük körében eljárók között létrejövő elektronikus szerződésekre nézve. A folyamatot lezáró nagy előrelépés a fuvarozási szerződések, valamint a biztosítási szerződések bevonása lenne a szabályozásba, mely utóbbi hosszas egyeztetések tárgyát képezte a tagállamok között - ahogy azt Frattini biztos úr is említette.
Végezetül feltétlenül meg kell említeni, hogy az Egyesült Királyság, amely a Római Egyezménnyel szembeni fenntartásai miatt kezdetben nem kívánt részt venni a szabályozás elfogadásához vezető folyamatban, az egyeztetések eredményeként született megszövegezés ismeretében végül a részvétel mellett döntött.
Mindezen okoknál fogva elfogadásra javasoljuk ezt a szöveget. Véleményünk szerint nagyon pozitív fejleményt jelentene a fogyasztók és a vállalkozások számára, egyben ékes bizonyítéka annak, hogy a Parlament rendkívül hatékonyan tud közreműködni az együttdöntési eljárásban, még az ilyen bonyolult ügyekben is.
A Tanács elnöke biztosított minket arról, hogy ha a szavazási jegyzék első csoportjában szereplő módosítások elfogadásra kerülnek, első olvasatban megegyezésre fogunk jutni. Ez kiemelkedő és nem várt sikert jelentene a Parlamentnek és az elnökségnek egyaránt, és egy új tagállam, Románia előadójaként nagyon örülök, hogy mindebben lehetett egy kis részem. Ahogy román európai parlamenti képviselőként megbízatásom vége felé közeledem, meg kell mondanom, nagyon büszke is vagyok az elért eredményre.
Szeretném megragadni ezt az alkalmat, Dumitrescu úr, hogy a legnagyobb sikert és boldogságot kívánjam Önnek minden további tevékenységéhez, miután elhagyja azt a széket, amelyet annyi hónapon át ilyen méltósággal foglalt el
a PPE-DE csoport nevében. - (DE) Tisztelt elnök úr, hölgyeim és uraim, az ENP-ED csoport elégedett a folyamat eredményével. Mindez elsősorban annak a ténynek köszönhető, hogy az előadó magasfokú tárgyalókészsége, óriási türelme és makacs kitartása segítségével végig tudott tárgyalni, és tető alá hozott egy olyan megállapodást, amelyet a teljes Jogi ügyek bizottsága a legmesszebbmenőkig támogatni tud. Ezúton is szeretném előadónknak ezt külön megköszönni
A végeredményből egyértelműen látszik, hogy a türelem volt a legjobb politika. Ahelyett, hogy elsietett döntések születtek volna egyetlen olvasat alkalmával, a Tanáccsal és a Bizottsággal folytak további egyeztetések. Ez jó választásnak bizonyult, mivel pontosan olyan típusú ügyről volt szó, ahol lehetséges egy olvasatban minden bonyolult kérdést tisztázni, ahelyett, hogy két éven át éjszakáznánk az Egyeztető bizottság ülésein, ahol ugyanazokat a problémákat vitatnánk meg, mint amivel ma foglalkozunk.
Úgy látom, hogy az 5. cikk jelenti a szabályozás magját, és nagy örömmel tölt el, hogy meg tudtuk úgy változtatni ennek a cikknek a tartalmát, hogy az a Római Egyezmény eredeti célkitűzéseit, azaz a fogyasztók és a szolgáltatók érdekei közötti jobb egyensúly megteremtését tükrözze. Ha a Bizottság javaslata elfogadásra került volna, az bizonyosan komoly következményekkel járt volna az e-kereskedelem területén, valamint a kis- és középvállalkozások számára, ez pedig kedvezőtlenül hatott volna a fogyasztók árukkal és szolgáltatásokkal való ellátásra.
Folyamatosan kritika tárgyát képezte az a tény, hogy a 2003-as Intézményközi megállapodás ellenére ebben az esetben a Bizottság nem készített hatástanulmányt. Biztosra vesszük ugyanakkor, hogy ez volt az utolsó ilyen típusú mulasztás, és ugyanez a hiba nem fog megismétlődni a Bizottság jövőbeli jogalkotási javaslataival kapcsolatban.
Végezetül szeretném megjegyezni, hogy a fogyasztói szerződésekkel, a rendeltetési és a származási országra vonatkozó elvekkel, valamint a szolgáltatók vagy szállítók és a fogyasztók közötti viszonyrendszerrel kapcsolatos vita egésze megerősített egy, a Parlament által többször ismételt üzenetet. Hosszútávon szükség van a határon átnyúló kereskedelemben irányadó szerződési jogot szabályozó nem kötelezően használandó eszközre, ezért nagy megelégedéssel tölt el bennünket, hogy ez az igény teljesül a szavazásra bocsátott javaslat preambulumában.
a PSE csoport nevében. - (ES) Tisztelt elnök úr, úgy vélem, a jelen folyamat jól példázza az európai intézmények megfelelő működését. Az intézményi komplexitás ellenére a Parlament, a Bizottság és a Tanács egyaránt eredményesen dolgozott ezen az ügyön, és remélem, hogy egy támogató szavazással még ez alatt a parlamenti ülésszak alatt, további késedelem nélkül, első olvasatban kiadhatjuk álláspontunkat.
Nagyon köszönöm Frattini úrnak, hogy elősegítette a végeredmény megszületését, és az előadónak, hogy kitartó munkájával lehetővé tette a megállapodás létrehozását.
Ahogy az már többször elhangzott, jelenlegi vitáink fókusza az 5. cikk, amely a fogyasztói jogok védelmével kapcsolatos. A szerződéses ügyletek során a fogyasztó nincs egyenlő helyzetben; rendszerint inkább hátrányban van. Hogy egyszerű példával éljek, vegyünk egy olyan személyt, akinek autóbérléshez bérleti szerződést kell aláírnia egy repülőtéren: a fogyasztó nem tudja elolvasni a szerződés tartalmát, nincs tudomása a szerződésre irányadó jogról. Feltéve, hogy nem élvez törvényi védelmet, teljes mértékben ki van szolgáltatva a szerződést ajánló személynek.
Ez a rendelettervezet arra törekszik, hogy az irányadó jog megválasztását szabályozó elvek feladása nélkül biztosítson védelmet a fogyasztó számára. Ez a Tanács által javasolt megfogalmazásban annak kimondásában tükröződik, hogy a jog megválasztása nem szükségszerűen jár együtt a fogyasztó által élvezett védelem csökkenésével, amelyet annak a jognak az elidegeníthetetlen szerződési rendelkezései alapján élvez, amely az 1. bekezdés szerint jogválasztás hiányában lenne alkalmazandó.
Általánosságban véve az Európai Unióban a legfőbb probléma az anyagi jog harmonizációjának hiánya. Ezek a kollíziós jog alkalmazására vonatkozó szabályozási elvek csak szubszidiáris elvek, és reméljük, hogy a Bizottság jogalkotási ösztönének eleget téve olyan szövegszerű javaslatokkal fog majd előállni, amelyek a fogyasztó számára az egész Európai Unióban egyforma anyagi védelmet tesznek lehetővé, megszüntetve ezzel ezekre a bonyolult kollíziós szabályokra való ráutaltságot.
(DE) Tisztelt elnök úr, hölgyeim és uraim, komoly sikerként értékelem, hogy a belső piaci és fogyasztóvédelmi bizottság, a polgári szabadságjogok, bel- és igazságügyek bizottsága, a Tanács és a Bizottság közötti megállapodás lehetővé tette, hogy már az első olvasatban elfogadtuk az álláspontot a lőfegyverek beszerzésének és birtoklásának érzékeny kérdésében. Őszinte köszönetet mondok minden érintettnek.
Tisztelt elnök úr, Rübig úr már kétszer vádolt meg azzal, hogy lőfegyvert hoztam az ülésterembe. Tisztázni szeretném, hogy ez a biztonsági szolgálat hozzájárulásával történt, és az elnökség is tájékoztatást kapott róla.
Ez egyébként a szavazást megelőzően nem minősült lőfegyvernek. A Ház most úgy döntött, hogy ez mégis lőfegyvert, és én kész vagyok átadni az illetékes szerveknek.
- Az 5. cikkhez benyújtott 77. módosításról szóló szavazás előtt
előadó. - (FR) Tisztelt elnök úr, már jeleztem hozzászólási szándékomat, ám ön McCarthy asszonynak adta meg a szót - ez persze érthető, hiszen a hölgyeké az elsőbbség.
De ennél fontosabb, hogy szavazni készülünk, és azt kérném, kezdjünk az 5. cikkellyel és a 77. módosítással.
Javaslom, hogy vessük el az Egyesült Baloldal csoportjának módosító indítványát, mivel utána így az összes többi képviselőcsoport által elfogadott megállapodás alapján létrejött csomagról szavazhatnánk. Ennek révén, a Tanács és a Bizottság döntéseinek jóvoltából, remélhetjük, hogy első olvasatban elfogadásra kerül az álláspont. Köszönöm.
Ez teljesen rendjén lesz így, Dumitrescu úr, magam is pontosan ezt akartam javasolni.
