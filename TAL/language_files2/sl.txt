Zaslužili ste si počitnice. Videti ste spočiti in upam, da se veselite ponovnega začetka dela na področju evropskih zadev.
Od kar smo se zadnjič sestali, smo izvedeli za žalostni novici o smrti dveh velikih Evropejcev, Gastona Thorna in Raymonda Barreja, dveh pomembnih mož, ki sta svoje življenje posvetila služenju svojima državama kot izjemna ministrska predsednika in člana Evropske komisije. Gaston Thorn je bil poslanec Evropskega parlamenta deset let, od leta 1959 do leta 1969. Od leta 1969 do leta 1974 je bil luksemburški minister za zunanje zadeve, nato pa je leta 1974 postal ministrski predsednik te države in ostal na položaju vse do leta 1979. Od leta 1981 do leta 1985 je bil predsednik Evropske komisije. Pod njegovim vodstvom se je Evropska skupnost pogajala o pogojih za pristop Španije in Portugalske, uvedla skupno ribiško politiko ter dosegla rešitev spornih vprašanj, ki zadevajo proračunska sredstva Skupnosti in njeno prihodnje financiranje.
Raymond Barre je bil podpredsednik Evropske komisije od leta 1967 do leta 1973 ter ministrski predsednik Francije od leta 1976 do leta 1981. Kot komisar za gospodarske in finančne zadeve je predstavil začetne predloge za oblikovanje evropske gospodarske in denarne unije v okviru Barrejevega načrta v letih 1969 in 1970.
Oba moža sta do konca svojega življenja neumorno sodelovala pri evropski integraciji ter zelo pomembno in praktično prispevala k podpori tega procesa v takrat pogosto zelo težkih okoliščinah.
Prejšnji teden bi Altiero Spinelli praznoval svoj 100. rojstni dan. Kot eden od arhitektov sedanjih evropskih inštitucij je bil Altiero Spinelli deset let poslanec tega parlamenta. Imel sem čast delati z njim sedem od teh desetih let, do njegove smrti leta 1986. V teh desetih letih je imel kot poslanec Evropskega parlamenta in zlasti kot predsednik odbora za ustavne zadeve ključno vlogo pri spodbujanju ambiciozne agende za ustavno reformo. Z osnutkom pogodbe o ustanovitvi Evropske unije, ki ga je Evropski parlament z veliko večino sprejel leta 1984, je ustvaril podlago za številne pomembne spremembe, ki so bile uvedene z naslednjimi reformami pogodbe, vključno s precejšnjo širitvijo zakonodajnih pooblastil Evropskega parlamenta.
Med poletnimi počitnicami smo bili priča številnim naravnim nesrečam: od dramatičnih poplav v Združenem kraljestvu do vročinskega vala v vzhodnem Sredozemlju in nedavnih tragičnih požarov v Grčiji. Ti dogodki so številnim prebivalcem Evrope povzročili veliko trpljenja. V Grčiji je zaradi požarov umrlo več kot 60 ljudi. Povsem primerno je, da je ta tragedija prva pomembna točka na našem dnevnem redu tega zasedanja, prepričan sem, da govorim v imenu vseh v tem parlamentu, ko izražam svoje najgloblje sožalje žrtvam teh in drugih tragičnih dogodkov.
Prav tako izražamo sožalje sorodnikom več kot 500 umrlih v potresu v Peruju 15. avgusta ter sorodnikom več tisoč žrtev, ki so od kar smo se nazadnje sestali, izgubili življenje v nesmiselnem nasilju v Iraku.
Trpljenje nešteto beguncev, ki še vedno umirajo, ko s čolni poskušajo prečkati Sredozemsko morje in Atlantik, da bi dosegli Evropsko unijo, je prav tako razlog za žalost in zaskrbljenost. Odgovornost vseh nas je, da poiščemo rešitve, ki bodo končale te tragedije.
(Poslanci so vstali in z minuto tišine počastili spomin na umrle.)
Naslednja točka so enominutni govori o zadevah političnega pomena v skladu s členom 144.
Naravne nesreče, ki smo jim bili letos priča v Evropi dokazujejo potrebo po dveh temeljnih spremembah načina, kako obravnavamo te probleme. Najprej je potrebno vzpostaviti prožnejše mehanizme za pomoč državam pri obnovi po naravnih nesrečah. Drugič, te težave razkrivajo potrebo po ustanovitvi integriranih evropskih sil za hiter odziv, da se dopolni zmogljivost narodov za soočanje s takšnimi nesrečami.
Letos so mojo državo Bolgarijo prizadeli požari in poplave. Ko je bilo treba pogasiti velike požare okrog enega od večjih mest, Stare Zagore, je vlada zahtevala pomoč držav članic Evropske unije, vendar pomoči ni prejela, ker so bile te zmogljivosti zasedene. Namesto tega je na podlagi dvostranskega sporazuma prejela pomoč Rusije. To je slabo vplivalo na podobo Evropske unije v moji državi. Zato vas prosim, da Evropsko komisijo pozivate, naj pripravi natančno analizo in osnutke predlogov za ustanovitev skupnih evropskih sil za pomoč državam članicam pri odzivu na katastrofe in nesreče. Hvala.
Gospod predsednik, mednarodni terorizem pomeni temno stran globalizacije. Teroristi zlorabljajo demokratične svoboščine, ki jih zagotavljajo države, kot so prosto potovanje, medijska pokritost in državljanske pravice, da bi dosegli cilje z ustrahovanjem in nasiljem nad nedolžnimi ljudmi.
Reševanje te težave zahteva prizadevanje za popolno razkritje in razumevanje notranjih mehanizmov terorizma, vključno z verskimi, družbenimi in tudi civilizacijskimi koreninami. V demokratičnih državah imamo na tem področju pomanjkljivosti. Medtem ko si prizadevamo reševati življenja, želijo teroristi povzročiti čim več žrtev, da bi lahko manipulirali s čustvi, ki jih sprožajo slike pokolov na televizijskih sprejemnikih.
Razlikovati moramo med samomorilskim napadalcem in njegovim ali njenim naročnikom. Pogosto težnja samomorilskega napadalca ne temelji na sovraštvu, ki je značilno za njegovega ali njenega naročnika, ampak na obljubi o večni sreči po junaški smrti, ki jo v politične namene izkorišča naročnik.
Preprečevati je boljše kot zdraviti. Zato si moramo prizadevati za pravo ravnovesje med takojšnjimi in dolgoročnimi zahtevami po boju proti terorizmu. Torej moramo okrepiti obveščevalno, policijsko in pravosodno sodelovanje med državami ter hkrati reševati strukturne vzroke terorizma, zlasti v državah, ki zagotavljajo največ prostovoljcev za takšna dejanja.
(RO) Gospod predsednik, po več desetletjih bivanja v moldavijskem zaporu iz političnih razlogov so bili člani Ilaşcujeve skupine nedavno povabljeni v Evropski parlament, kjer so spregovorili pred podkomisijo za človekove pravice. Adrian Ivanţoc, Tudor Petru Popa in Alexandru Leşko so s strahom spregovorili o mučenju v pridnestrskih zaporih ter o večkratnih zlorabah in kršitvah človekovih pravic, ki so se tam dogajale. Evropsko skupnost so pozvali, naj sprejme več ukrepov za rešitev regionalnega spora, da bi se uveljavili vsi mednarodni sporazumi, zlasti tisti, ki določajo umik ruskih sil iz Pridnestrske republike. Da bi uresničili te zakonite želje se mora Evropski parlament združiti in se obrniti na helsinški odbor za človekove pravice, ko predlaga dejanske ukrepe za podporo nevladnim organizacijam v Moldaviji, spodbujati in podpirati mora objavo časopisov in revij na tem področju ter vzpostaviti radiodifuzijsko mrežo na desnem bregu Dnestra, da se omogoči sprejem moldavijskega državnega radia in televizijskih programov. Obstaja pa tudi želja po radikalni spremembi načina, kako reševati pridnestrski problem. Evropska unija in tudi Romunija, kot članica Unije, morata spremeniti status opazovalk v status polnopravnih članic.
(PL) Gospod predsednik, pred nekaj meseci je Evropski parlament sprejel resolucijo, v kateri je obsodil ksenofobijo in širjenje nacionalizma po Evropi. Obravnava, ki je bila v tem dokumentu izbrana za nekatere države, vključno s Poljsko, je bila neprimerno stroga in povsem nesorazmerna z obsegom težave.
Seveda je treba vprašanja v zvezi z rasnim sovraštvom obravnavati zelo resno. Zato sem presenečen, da Evropska komisija ni sprejela odločilnega ukrepa proti fašističnim strankam, ki se vzpenjajo v nekaterih državah. V nekaterih državah so bili zastopniki takih strank izvoljeni na regionalni ravni. Pripadniki teh strank napadajo tujce na ulicah in javno pozivajo k spremembam meja.
To je resna težava, ki se večinoma pojavlja v državah tako imenovane stare Unije. Zadevne države bi se morale s to težavo spopasti že davno tega, vendar voditelji Skupnosti kažejo prste proti novim državam članicam, tudi v primeru nepomembnih incidentov.
- (ES) Gospod predsednik, 12. avgusta sta v gibraltarski ožini trčila tovorna ladja New Flame in tanker Torm Gertrud. To je deveta nesreča na eni od najbolj prometnih plovnih poti, po kateri letno pluje več kot 100 000 plovil.
Nesreča kaže na vse večjo potrebo, da Kraljevina Španija, Združeno kraljestvo in Gibraltar ustanovijo skupen pristaniški organ za nadzor in spremljanje. Dejstvo, da takšen ladijski nadzor še ne obstaja, ogroža življenja in logično predstavlja grožnjo lokalnemu okolju.
Do danes še vedno ne vemo in menim, da bi morala Evropska komisija zahtevati, da se izve, kaj je prevažala potopljena tovorna ladja: 27 000 ton odpadne kovine, mogoče nevarnih, okuženih odpadkov.
Menim, da je izjemno pomembno, da Parlament in Evropska komisija pozoveta organe v Španiji, Združenem kraljestvu in Gibraltarju, da ustanovijo ta organ za nadzor in spremljanje ladij.
Gospod predsednik, želim opozoriti na novost na področju evropskega ohranjanja morskih virov. V soboto je Škotska postala prva država v Evropi, ki je začela izvajati prostovoljni sistem zaprtja ribolovnih območij v realnem času za ohranjanje staleža trsk. Ta sistem, ki se je razvijal kot skupna pobuda med novo škotsko vlado in ribiško industrijo, bo po možnosti zagotovil model za prihodnje projekte ohranjanja morskih virov. Kot vem je škotska vlada sodelovala s kolegi na Danskem in Norveškem, da bi s tem projektom pridobila nova spoznanja.
Skupna ribiška politika je do zdaj Škotski le škodila in prepričan sem, da prihodnost upravljanja ribištva ni v osrednjem nadzoru iz Bruslja, ampak v neposrednem sodelovanju med ribiškimi državami. Škotsko vlado in industrijo je treba zaradi takšnega inovativnega pristopa na tem področju pohvaliti. Medtem upam, da se bodo do decembrskega zasedanja Sveta njihova prostovoljna prizadevanja upoštevala, priznala in nagradila.
(PL) Gospod predsednik, nacistična invazija na Poljsko 1. septembra 1939 je bila le še eno nasilno dejanje proti moji domovini. Več kot šest milijonov Poljakov je umrlo v šestih letih vojne, ki je sledila. To je predstavljalo 17 % poljskega prebivalstva, ki je takrat znašalo 35 milijonov ljudi.
Dva tedna pozneje, 17. septembra 1939, je Poljsko na podlagi pakta Molotov-Ribbentrop napadla še Sovjetska zveza. Sovjeti, ki so okupirali mojo domovino za več let, so ubili več kot 22 000 pripadnikov poljske intelektualne elite, ustrelili so jih v hrbet ali glavo. To razloži, zakaj je bilo milijone mojih sodržavljanov tako veselih, ko smo ponovno dosegli neodvisnost. Kljub številnim lepim besedam in sloganom Unije o enakih pravicah in nediskriminaciji nekateri nemški politiki in deli nemških medijev ves čas napadajo mojo domovino, Poljake, poljsko vlado in katoliške medije, zlasti Radio Maryja. To dokazuje, da še vedno obstajajo agresivna proti-poljska čustva.
Na obletnico invazije na Poljsko ter v imenu živih in mrtvih pozivam h koncu tega nasilja, ki se ga lahko razume kot poskus za dosego ciljev, ki jih ni bilo mogoče doseči z vojno.
(RO) Gospod predsednik, moj govor zadeva pravice Romunov v Srbiji in Bolgariji. Na ozemlju na desnem bregu Donave, na severozahodu Srbije in severozahodu Bolgarije, vključno z območjem od gorovja Ratan do Donave in od Moravske doline do doline Timoc v Srbiji in v regiji Vidin do Loma v Bolgariji živijo večinoma Romuni. Tvorijo manjšino več kot 300 000 ljudi, ki živijo v več kot 130 majhnih in srednje velikih vaseh ter v 20 mestih. Niso priznani kot narodnostna manjšina, nimajo na voljo verskih obredov in izobraževanja v svojem jeziku. V njihovih šolah ne poučujejo romunščine. Romunski jezik, literatura in zgodovina se poučujejo skoraj na skrivaj, zasebno na domovih. Edino romunsko cerkev v Mălăiniţi bodo kmalu porušili. Helsinški odbor za človekove pravice v Srbiji je usmeril pozornost k slabemu položaju Romunov, ki živijo tam, in k njihovi pravici, da ohranijo nacionalno identiteto. S tem pozivam evropske institucije, naj kot nujno preučijo položaj in posežejo vmes, da se bodo upoštevale pravice romunske manjšine v Srbiji in Bolgariji.
(RO) Gospod predsednik, člen 29 Pogodbe o Evropski uniji opredeljuje terorizem kot resen zločin. V Pogodbi o Evropski uniji so ukrepi, katerih posledice ogrožajo življenja ljudi, ki spodbujajo nasilje in katerih namen je zastraševati ljudi, opredeljeni kot teroristična kazniva dejanja. Kar smo videli v Budimpešti z ustanovitvijo madžarske straže, je mogoče šteti na področje te opredelitve. Ob tej priložnosti je voditelj madžarske straže podal nekaj dokaj šokantnih izjav, ko je izrazil svoje skrbi v zvezi s Slovaško in Romunijo, dvema državama z madžarskimi skupnostmi, ki bi lahko napadli Madžarsko. Menim, da takšne organizacije in ekstremistični ukrepi spodbujajo separatistična gibanja pri manjšinah, ki že imajo težnje po avtonomiji, tak položaj ne more biti v skladu z ustreznim vedenjem države članice EU. Takšne organizacije je treba razpustiti, odnos, kot ga je prikazala madžarska straža, pa mora prepovedan in po zakonu kazniv. Zato si jemljem pravico, da voditelje institucij EU pozovem, naj odločno obsodijo takšen odnos in zahtevajo, da agencija za temeljne pravice pripravi poročilo o dejstvih ter spremlja položaj, s katerim se srečujejo manjšine, ki živijo na Madžarskem.
(FR) Gospod predsednik, različni dramatični položaji v različnih državah članicah nas vračajo k našim evropskim obvezam. Takšen je položaj v moji državi, kjer je tovorno plovilo povzročilo smrt dveh ribičev. To nas pripelje do pomorske varnosti in zdaj Francozi vedo, kje je Republika Kiribati. Pozivam vas, da pogledate na zemljevid: ni preveč znana, je pa zastava ugodnosti. Evropska unija mora nujno nadaljevati z zastavami ugodnosti, pospešiti zakonodajo v paketu Erika III, pripraviti paket Erika IV o socialnih vprašanjih, povezanih z usposabljanjem in delovnimi pogoji mornarjev, ter istočasno urediti boljše usklajevanje ukrepov naših držav v Mednarodni pomorski organizaciji.
To je staro vprašanje, ki se pogosto umika, vendar nas številne nesreče vedno znova vračajo k njemu. Pozivam vas, komisar, ter gospo ali gospoda, ki zastopa Svet in danes ni prisotna ali prisoten, da pospešita svoja prizadevanja v to smer.
(RO) Gospod predsednik, 18. oktobra 2007 bo Evropska komisija razglasila prvi dan EU za boj proti tihotapljenju. Rada bi pozdravila to pobudo, ki bo usmerila pozornost evropskih državljanov na to občutljivo in za večino neznano vprašanje, ki ima vsako leto približno 2 in pol milijona žrtev. Zato želim pozornost ponovno usmeriti k dejstvu, da morajo države članice za uspešne rezultate pri boju proti temu pojavu učinkoviteje usklajevati svoja prizadevanja. Nacionalne zakonodaje trenutno tega ne dopuščajo. Vseeno imajo države članice na voljo Konvencijo Evropskega sveta o ukrepih proti tihotapljenju ljudi iz leta 2005, ki je najcelovitejši pravni instrument za boj proti temu pojavu. Vendar je do zdaj le 18 od 27 držav članic podpisalo to Konvencijo, le tri države članice pa so jo ratificirale. Zato si jemljem svobodo, da pozivam Komisijo, da od Sveta zahteva pooblastilo za podpis Konvencije o ukrepih proti tihotapljenju ljudi v imenu Evropskih skupnosti. Gospod predsednik, tihotapljenje z ljudmi je resna kršitev človekovih pravic. Zdaj se moramo premakniti od besed k dejanjem. Čas je, da sprejmemo ukrepe, ki bodo olajšali kaznovanje tihotapcev ter zaščitili pravice žrtev. Te žrtve se prodajajo in preprodajajo, z njimi se ravna kot s sužnji v sodobni Evropi; Evropi, za katero s ponosom trdimo, da temelji na spoštovanju človekovih pravic.
- (DE) Gospod predsednik, najprej bi rad izrazil svoje globoko sožalje sorodnikom vseh žrtev naravnih nesreč v Grčiji in v drugih državah. V mislih sem z njimi. Tudi sam sem bil prizadet zaradi poplav pred 10-imi leti, zato vem, kaj spremlja takšne dogodke.
Žal se bodo nesreče še naprej dogajale. Ustanovitev evropske enote za hitro ukrepanje je zato še posebej nujna. Odločno podpiram čimprejšnje oblikovanje takšne enote. Nenavadno je, da ne izražamo praktično nobenega nasprotovanja ustanovitvi celotnega sklopa evropskih agencij, čeprav zdaj obstaja več deset tovrstnih birokratskih enot. Kadar govorimo o človeških življenjih, vedno izražamo nešteto zadržkov. Čas je, da premagamo slednje in ustanovimo evropske enote, podobne tako imenovanim modrim čeladam ZN, ki pa namesto tega nosile rdeče ali bele čelade. Naloga teh enot bi bila zaščita pred nevarnostmi, ki jih predstavlja narava in ne ljudje.
Gozdni požari v Grčiji, njihove posledice in sklepi, ki so potrebni za ukrepe za preprečevanje in pripravljenost (razprava)
Naslednja točka je izjava Komisije o gozdnih požarih v Grčiji, njihovih posledicah in sklepih, ki so potrebni za ukrepe za preprečevanje in pripravljenost.
komisar. - (FR) Gospod predsednik, najprej se opravičujem za odsotnost mojega kolega Stravrosa Dimasa, ki je želel sodelovati v tej razpravi, ampak danes ne more biti navzoč zaradi nedavne operacije na očesu.
Gospe in gospodje, Evropska komisija izraža svoje najgloblje obžalovanje zaradi uničenja, ki so ga povzročili gozdni požari v Grčiji. Naše misli so pri žrtvah in njihovih družinah. Predsednik Barroso je konec tega tedna odpotoval v Grčijo, da bi sam videl razmere. Komisarka Hübner je tudi obiskala prizorišča, da bi ocenila v kolikšnem obsegu lahko evropski skladi prispevajo k obnovitvenim delom ter bo jutri na zasedanju kolegija poročala o svojem obisku. Komisar Dimas, ki je bil v času prvih požarov v Grčiji, je bil priča uporabi mednarodne pomoči za grške gasilce ter je o tem poročal kolegiju, da je celotno Komisijo obvestil o zagotovljeni pomoči ter pozval k mobilizaciji vseh razpoložljivih sredstev za hitro obnovo.
To je bila tako človeška tragedija kot ekološka katastrofa. Požari so uničili človeška življenja, domove in gospodarski okvir celotnega naroda. Škoda je ogromna: vsaj 180 000 hektarjev zemlje je pogorelo, 130 mest in vasi je opustošenih. Na območjih, ki so bila najresneje prizadeta, kot so Peloponez ter osrednja in vzhodna Grčija, so bila resno prizadeta regionalna gospodarstva. Vse Evropejce so ganili posnetki požarov, Evropa se je nemudoma odzvala in sprejela ukrepe, ko je Grčija zaprosila za pomoč.
Center Komisije za nadzor in obveščanje je lahko usklajeval pomoč, ki jo je ponudilo 14 držav članic, mednarodna skupnost je zagotovila dodatno pomoč za boj proti požarom, s čimer je imela pomembno vlogo pri preprečevanju širjenja požarov. S pomočjo Komisije so lahko evropski partnerji Grčije dostavili strokovno zračno pomoč s 13 letali za gašenje Canadair in 20 helikopterji - ta podatek bo posodobljen v ponedeljek - ter gasilske enote na terenu, vozila in druge zmogljivosti. Posebej dragoceno pomoč so zagotovile Norveška, Švica, Srbija, Rusija in Izrael. Celotna misija je bila največja akcija civilne zaščite v Evropi, ki se je izvedla v kateri izmed držav članic. Pomoč je bila hitra in učinkovita, izjemen primer evropske solidarnosti.
Škoda, ki so jo povzročili požari v Grčiji, je ogromna, ter se je pojavljala v običajnem okviru stopnjevanja za to obliko nesreče. Med julijem in avgustom letos je Komisija prejela več mednarodnih klicev na pomoč: iz Grčije, Cipra, Italije, Bolgarije, Albanije in Nekdanje jugoslovanske republike Makedonije. Po splošnem pravilu je bil odziv držav članic velikodušen in takojšen. Vendar je zaradi velikega števila pozivov za pomoč prišlo do položaja, ki je nazadnje vplival na operativne omejitve zračnih gasilskih operacij. Evropska unija bi morala dati prednost možnosti za mobilizacijo dodatnih zmogljivosti ter zagotoviti dodatne gasilske zmogljivosti, tako da za pomoč pri tem zaprosi države ne članice EU ali zasebni sektor.
Grška vlada je škodo ocenila na približno 4 milijarde EUR ali približno 2 % grškega BDP. Vlada pripravlja skladen akcijski načrt za izboljšanje razmer ter je Komisijo obvestila, da namerava za pomoč zaprositi razpoložljive programe EU.
Grozljivi okoljski škodi, ki je nastala v Grčiji, se je zdaj pridružila nevarnost, da bi hudourniško deževje, ki se steka v reke, opustošilo prizadet ekosistem, erozija prsti pa bi povzročila zemeljske plazove in onesnaženje voda. Številna zaščitena območja so bila uničena, Komisija zdaj preverja, kako lahko uporabi razpoložljiva sredstva, predvsem sklad Life+, za pomoč pri obnovi uničenih habitatov.
Komisarji so podrobno razpravljali o teh vprašanjih, Komisija pa je izvedla vse možne ukrepe za pomoč grški vladi, da se sooči z socialnimi, okoljskimi in gospodarskimi posledicami požarov. En možen instrument, ki je na voljo za uresničevanje potreb grškega prebivalstva je reprogramiranje strukturnih skladov za regije in programe, ki so bili neposredno prizadeti.
Razen tega je mogoče mobilizirati sklad za solidarnost na podlagi zahteve, ki so jo predložili grški organi. V tem okviru bo sodelovanje Parlamenta in Sveta bistveno, da se čim bolj zmanjša dolžina postopka za sprejetje spremenjenega proračuna, ki ga je predlagala Komisija za uporabo tega sklada.
V zvezi s podporo, ki je bila predvidena v zadevnih operativnih programih iz leta 2006, takoj ko grški organi izdajo zahtevo za spremembo, jih bo Komisija preverila z največjo prilagodljivostjo v okviru obstoječih regulativnih določb. Vsi razpoložljivi krediti bodo preusmerjeni k izpolnjevanju takojšnjih potreb ljudi in regij, ki jih je prizadela kriza. Komisija bo uporabila hitri postopek za zagotovitev hitrega odločanja.
Za obdobje 2007-2013 bo Komisija sprejela nove programe, kot je načrtovala oktobra po pozivu grških organov. Programe je mogoče sprejeti pozneje, odvisno od ugotovljenih potreb ter zadevnih regij in sektorjev, na podlagi splošnega načrta, ki ga predstavijo grški organi. S spoštovanjem do evropskega socialnega sklada moramo prositi grške organe, naj vključijo pomemben odlomek o človeških virih v stalen akcijski načrt. Načrt mora pokrivati vsa območja: zaposlovanje, vključevanje in zdravstvo, izobraževanje in usposabljanje ter reformo javne uprave.
Podnebne spremembe lahko povzročijo bolj suhe zime in bolj vroča poletja, kar ustvarja idealne pogoje za požare. Zdaj obstaja vedno večje tveganje gozdnih požarov, odgovor Evrope na to tragedijo mora upoštevati potrebo po zmanjšanju posledic požarov v prihodnosti. Gospodarjenje z gozdovi je v veliki meri odgovornost držav članic. To je razumljivo, ker so nacionalne vlade v boljšem položaju za upravljanje lastnega ozemlja, vlaganje v ukrepe za preprečevanje požarov in načrtovanje odzivov služb za ukrepanje ob nesrečah.
Prav tako je na voljo več možnosti, s katerimi lahko EU zagotovi podporo nacionalnemu odzivu na tem območju. Komisija načrtuje pripravo sporočila o gozdnih požarih ter bo preverjala število praktičnih ukrepov, ki lahko izboljšajo preprečevanje požarov ter obnovo gospodarstev in ekosistemov.
Čeprav je bil odziv EU v smislu civilne zaščite odličen, Komisija meni, da je čas za izboljšanje njene zmogljivosti na tem področju. Ta vidik obravnava od leta 2006, dejansko je predsednik Barroso Michela Barnierja že zaprosil, naj pripravi poročilo o tej temi. Ko bodo predlogi predloženi, bomo pazljivo preverili priporočila Barnierjevega poročila.
Spodbudno je videti, da je Parlament vedno podprl ambiciozen razvoj evropske zmogljivosti v smislu civilne zaščite. Kljub temu je za omogočanje sprejetja novih ukrepov potrebna soglasna podpora držav članic, to pa se je že večkrat izkazalo za težavno nalogo.
Leta 2006 je Komisija predlagala uporabo skladov Skupnosti iz finančnega instrumenta za civilno zaščito za zagotovitev dodatnih zmogljivosti civilne zaščite, kot so enote za letalsko gašenje za večje požare. To je skoraj dobesedno točka 9 resolucije s tega dne. Žal več držav članic ne kaže enakega odnosa, zato sheme ni mogoče izvesti. Zaradi tega Komisija poziva države članice, naj sprejmejo ambicioznejši pristop, ko se jim na tem področju predložijo prihodnji predlogi.
v imenu skupine PPE-DE. - (EL) Gospod predsednik, komisar Špidla je podrobno opisal veliko nesrečo, ki je prizadela mojo državo. Predsednik Evropske komisije, gospod Barroso, in komisarka Hübner sta obiskala Grčijo in druge regije, ki jih je prizadela nesreča.
V imenu vseh Grkov želim izkoristiti to priložnost, da se zahvalim Evropski uniji, državam članicam in drugim državam za takojšnje pošiljanje posebej usposobljenih gasilcev in zračne pomoči, s čimer so moji državi ponudile pomembno pomoč pri boju s katastrofalnimi požari.
Prav tako želim poudariti, da so podobni katastrofalni požari (čeprav ne v enakem obsegu, kot v Grčiji) prizadeli vse južnoevropske države, v katerih se pojavljajo podobni pogoji.
Zdaj je naša prva skrb, da se ozremo naprej na naslednjo stopnjo, ki se že izvaja. Prvi gospodarski ukrepi za podporo žrtvam so se že izkazali za učinkovite. V nekaj dneh je večina od tistih, ki so upravičeni do denarja za izpolnjevanje svojih neposrednih potreb in za nadomestilo gospodinjskih pripomočkov, denar prejela. Številni brezdomci imajo na voljo začasna bivališča v prikolicah.
Po sklenitvi sporazuma med grško vlado in Evropsko komisijo prizadeti kmetje in živinorejci (slednji so v požaru izgubili več kot 73 000 glav živine) prejemajo predplačila za nadomestilo izgube pridelkov, živine in opreme.
Prav tako želim obvestiti komisarja, da se to, kar je omenil, že izvaja: študija in osnutek načrta obnove za vsa v požaru prizadeta območja se že izvajata. Namen načrta je hitro in učinkovito pokritje takojšnjih človeških in gospodarskih potreb žrtev ter čimprejšnja obnova okoljske škode.
Poseben del načrta zajema obnovo pokrajine okrog arheološkega najdišča Olimpija, ki so ga skupaj s antičnim stadionom, muzejem in drugimi zgradbami, rešili z nečloveškim trudom gasilcev.
Priznati moramo, da je mehanizem Skupnosti za civilno zaščito Grčiji odobril največji znesek pomoči, od kar je bil leta 2001 ta mehanizem ustanovljen. Ta pomoč je pokazala, da so načela sodelovanja in solidarnosti v samem osrčju Evropske unije.
Z resolucijo, o kateri bomo jutri glasovali, je naš cilj, da Evropska komisija hitro mobilizira solidarnostni sklad EU in zagotovi vsa predvidena finančna sredstva za boj proti srednjeročnim in dolgoročnim posledicam.
Drugič, ustanoviti je treba posebej hiter odzivni mehanizem za večje naravne nesreče; dejansko je že bilo opravljenega nekaj predhodnega dela na tem področju. Prav tako verjamemo - kot je povedal gospod Špidla, vendar, dovolite mi, da to poudarim - da mora Komisija preučiti oblikovanje neodvisne dodatne enote, ki vključuje zasebna letala za gašenje požarov ali letala evropskih držav, ki v poletnih mesecih niso resno požarno ogrožene. Ta podporna enota je lahko nameščena v državah z visokim tveganjem in je pripravljena za ukrepanje od poletja 2008 naprej.
Prepričan sem, da bo EU stala od strani moji državi in v praksi pokazala, da je solidarnost osnovno načelo, ki ureja odnose med nami.
V sklepu se želim ponovno zahvaliti za vso podporo, ki ste nam jo namenili.
Boljša pravna ureditev - Boljša priprava zakonodaje 2005: načeli subsidiarnosti in sorazmernosti - Poenostavitev zakonodajnega okolja - Uporaba "mehkega prava" (razprava)
poročevalke Katalin Lévai, v imenu odbora za pravne zadeve, o boljši pravni ureditvi v Evropski uniji;
poročevalca Berta Doorna, v imenu odbora za pravne zadeve, o boljši pripravi zakonodaje 2005: uporaba načel subsidiarnosti in sorazmernosti - 13. letno poročilo;
poročevalca Giuseppeja Garganija, v imenu odbora za pravne zadeve, o strategiji za poenostavitev zakonodajnega okolja;
poročevalca Manuela Medine Ortege, v imenu odbora za pravne zadeve, o pravnih in institucionalnih vidikih uporabe instrumentov "mehkega prava".
poročevalka. - Gospod predsednik, najprej se želim zahvaliti vsem, ki so prispevali k poročilu, zelo sem jim hvaležna za pomoč.
V zadnjih letih je Komisija vedno bolj zaskrbljena zaradi kakovosti zakonodaje Skupnosti glede jasnosti in dostopnosti na eni strani ter glede njene učinkovitosti in pozitivnega učinka na državljane in podjetja na drugi strani.
Komisija se običajno sklicuje na te cilje kot na boljšo pravno ureditev ali boljšo pripravo zakonodaje. Cilj boljše pravne ureditve je dejansko ustvariti čim več koristi sodobne, razumne in učinkovite zakonodaje s čim manjšimi stroški, da se lahko v Evropski uniji zagotovi najvišja raven produktivnosti, rasti in nazadnje zaposlovanja.
Ni dvoma, da je boljša pravna ureditev bistvena za zagotavljanje poštenega in konkurenčnega trga, blaginjo državljanov in učinkovito varstvo javnega zdravja in okolja. To je pomemben del lizbonske strategije, ker lahko bistveno spodbudi produktivnost in zaposlovanje. Boljša pravna ureditev je skupna odgovornost. Zakonodaja EU, ki so jo v nacionalno zakonodajo prenesle nacionalne vlade in parlamenti, se pogosto izvaja na regionalni in lokalni ravni. Obstaja tveganje, da se zakonodaja v tem postopku od zasnove do izvajanja postopno olepšuje. Odgovornost za dobro pravno ureditev je zato skupna.
Veliko držav članic zdaj izvaja oceno učinka in nekatere so razvile smernice. Vendar zelo malo držav sistematično izvaja celostno oceno učinka za nove zakonodajne predloge.
Sprejemanje zakonodaje na evropski ravni je močno zmanjšalo birokracijo. Eno skupno pravilo, ki naj velja v vseh državah članicah, je veliko enostavnejša in učinkovitejša ter ne zapletena mreža različnih pravil na nacionalni in regionalni ravni. Evropska zakonodaja je bila pri odpravljanju škodljivih ovir za konkurenco in nasprotujočih si nacionalnih predpisih učinkovita, torej lahko program za poenostavitev sproži stvarne gospodarske koristi, ne le z zmanjšanjem upravne obremenitve. Izkušnje držav članic kažejo, da lahko državni organi storijo veliko za zmanjšanje neupravičene upravne obremenitve zakonodaje. Takšen ukrep bi po mnenju Komisije spodbudil gospodarstvo EU za 1,5 % BDP in sprostil ocenjenih 150 milijard EUR za naložbe.
V poročilu podpiram cilj zagotavljanja, da je zakonodajno okolje nujno, enostavno in učinkovito. Vendar moramo poudariti, da mora biti takšen postopek popolnoma pregleden in mora temeljiti na polnem vključevanju Evropskega parlamenta z javnim pregledom ter širokim in odprtim posvetovanjem s strokovnjaki in vsemi zadevnimi zainteresiranimi stranmi, ne le z vlado ali gospodarstvom, ampak zlasti z nevladnimi organizacijami.
Razen tega želim predlagati oblikovanje odbora za oceno učinka. Zelo pomembno je, da ta organ, ki bo omogočal svetovanje in podporo za razvoj kulture visokokakovostne ocene učinka znotraj Komisije, deluje neodvisno od oddelkov, ki oblikujejo politiko. Vendar to nujno ne pomeni, da morajo oceno učinka izvesti zunanji strokovnjaki, ki niso zaposleni v instituciji. Prav tako je nujno, da odbor za oceno učinka pomaga pri razvoju skupne metodologije za vse ocene učinka.
Razen tega predlagam poseben projekt v okviru postopka ocene učinka, tako imenovano "družbeno primerjavo". Ta projekt mora biti usmerjen zlasti na občutljive ciljne skupine, na primer prikrajšane ljudi, ženske, etnične manjšine, starše, ki vzgajajo otroke, ostarele in neozdravljivo bolne ter invalide.
Če povzamem, želim poudariti, da je cilj boljše pravne ureditve bolj enostavna, jasna, državljanom prijazna ureditev, s stalno oceno učinka in s posebnim poudarkom na ranljivih skupinah, ki se ne morejo braniti same. Ključni elementi mojega poročila so jasnost, preglednost, enostavnost in zmanjšanje birokracije.
Gospod predsednik, tudi sam se želim zavzeti za odlične argumente gospe Lévai. Dobro je, da si v Parlamentu vsaj enkrat na leto vzamemo čas za preučitev kakovosti zakonodaje in predpisov. Naši predpisi in zakonodaja so vizitka Evropske unije. Oblikujejo ogrodje, v okviru katerega delajo in živijo državljani in delujejo podjetja. To pomeni, da moramo nameniti veliko pozornosti njihovi kakovosti.
Kakšne so trenutne razmere? Potekajo v pravi smeri. Komisija je razkrila veliko pobud. Vzpostavljen je bil odbor za oceno učinka, ki opravlja veliko dobrega dela. Vendar to ni dovolj. To sem povedal že velikokrat: potrebujemo večjo preglednost in še enkrat se zavzemam, da odbor zunanjih strokovnjakov oceni, ali je bila ocena učinka Komisije oblikovana v skladu s pravo metodologijo.
Potrebujemo revizijo in ne birokracije. Gospa Frassoni vedno vzklika: "Hočete več birokracije", vendar jaz sploh nočem nobene birokracije. Želim si le več preglednosti in menim, da je vsaka oblika preglednosti vrlina vlade. Dodatna prednost je, da lahko pri izvajanju ocene učinka v zvezi s predlogi sprememb v Parlamentu, pri čemer moram povedati, da še vedno ni zelo uspešno, preučimo, ali jih lahko prepustimo neodvisnemu organu te vrste in ne odboru Komisije za oceno učinka.
Dejstvo, da bo za težave upravne obremenitve na voljo strokovni odbor, je pomemben korak v pravo smer. To je zelo pozitiven razvoj, ki mora imeti svojo vlogo na področju birokracije. Seveda je zelo pomembno, kdo bo sodeloval v tem odboru. To ne sme postati sprevod in neke vrste lažni parlament, ampak majhen odbor strokovnjakov: Torej brez vodilnih v industriji, državnih uradnikov in politikov, ampak le običajni strokovnjaki, ki vedo kaj sta ocena učinka in birokracija ter imajo veliko izkušenj na tem področju v svojih nacionalnih okvirih.
Komisija si je zadala jasen cilj: upravne obremenitve je treba do leta 2012 zmanjšati za 25 %. To je zelo dobro, vendar mora biti to dosegljiv cilj. To pomeni, da je treba dejansko doseči sedanje zmanjšanje 25 % in vključiti v izračun nove upravne obremenitve ter jih odšteti od rezultata, sicer bo to le izguba časa.
Poudaril bi še eno točko, ki utemeljuje posebno pozornost Komisije. Zdaj razpravljamo o zmanjšanju upravne obremenitve, vendar bomo v prihodnosti morali narediti več tudi za zmanjšanje stroškov za skladnost. Stroški za skladnost so stroški, ki so jih prisiljeni prevzeti podjetja in državljani zaradi usklajevanja z zakonodajo, pri čemer so ti stroški zelo visoki. Če razpravljamo o stroških predpisov, se moramo osredotočiti tudi na stroške za skladnost, ki zdaj niso upoštevani.
poročevalec. - (IT) Gospod predsednik, gospe in gospodje, novembra 2006 je Komisija sprejela delovni dokument, začetno poročilo, o napredku strategije za poenostavitev zakonodajnega okolja, ki je nadaljevanje drugega sporočila iz oktobra 2005. To je pomemben razvoj, kot je upravičeno dejal gospod Doorn, ki nadaljuje postopek, ki smo ga začeli za doseganje poenostavitve, kar se izenačuje s preglednostjo in je pregledna, razumljiva metoda priprave zakonodaje.
Odbor za pravne zadeve je potrdil delovni dokument, ki je opazoval dosežen napredek pri izvajanju programa poenostavitve, uvedenega, kot navedeno, leta 2005. Program bo zlasti vključeval 43 prenovitev, pri čemer želim parlamentu predstaviti naslednje številke: 12 kodifikacij, 8 razveljavitev in 46 drugih ukrepov, ki zadevajo bistveno poenostavitev. Razen tega je bilo v drug tekoči program, posebej namenjen kodifikacijam, vključenih 500 novih zakonodajnih pobud, približno 200 od njih le v letu 2007.
Pri tem želim poudariti nekaj točk, seveda zelo hitro, ki oblikujejo jedro mojega poročila, da obvestim parlament o dejanskih razmerah na terenu in splošnem razmišljanju celotnega odbora za pravne zadeve.
Za Komisijo imam tri jasna sporočila. Menim, da je pomembno popolnoma pojasniti, da obstaja potreba, prvič, po sistematični vključitvi pobud za poenostavitev, od zdaj naprej v posebnem delu zakonodajnega in delovnega programa; drugič, da se v njem označi, kakšno prednost bo namenil posameznim pobudam za poenostavitev, in tretjič, da se prepreči širjenje dokumentov, ki vsebujejo sezname pobud za poenostavitev, za čim bolj jasen referenčni okvir.
Zato še enkrat poudarjam, da mora biti Komisija dosledna tudi v zvezi s cilji poenostavitve, ki jih je poudarila. Prav tako mora preoblikovanje enkrat za vselej postati standardna zakonodajna tehnika. Na splošno, kot predsednik odbora, v katerem so tudi kolegi gospa Lévai, gospod Doorn in gospod Medina, lahko rečem, da te štiri zakonodajne pobude celovito zajemajo razmere in je Komisija dolžna to preučiti.
Tako bi bila vedno mogoča zakonodajna pobuda v celoti, tudi v primeru posebnih predlogov sprememb, z jasnim označevanjem novih delov in tistih delov, ki se ne spremenijo. To je ključni osnutek besedila za Parlament, ker bi omogočil bolj čitljivo in pregledno zakonodajo Skupnosti, kar si vsi želimo.
Delovni dokument Komisije dejansko predlaga uporabo začetnih povzetkov predlogov za boljšo razlago ciljev poenostavitve. Ta pobuda bi se lahko izkazala kot neuspešna, vendar: ker je za preobširno besedilo, kot je sporočilo, lahko upravičen povzetek, ne velja enako za zakonodajo besedilo, katerega začetni povzetek lahko vsebuje negotovost. Temu je treba zelo previdno nameniti pozornost.
Končno si poročilo prizadeva poudariti odločen znak dobre volje glede na predlog spremembe poslovnika Evropskega parlamenta v zvezi z izboljšanjem in uvedbo postopka kodifikacije (člen 80) in novega začasnega postopka za prenovo (člen 80(a)). To so zadeve, ki jih mora Parlament preučiti, upam, da soglasno in na splošno brez spremembe, da bo lahko parlament jutri sporočil svojo potrditev te pomembne zadeve.
Poročilo o dejavnosti EURES-a za obdobje 2004-2005: skupnemu evropskemu trgu dela naproti (razprava)
Naslednja točka je vprašanje za ustni odgovor (http://www.europarl.europa.eu/sides/getDoc.do?type=OQ&reference=O-2007-0038&language=PL" - B6-0136/2007), ki ga je Komisiji postavil gospod Andersson v imenu odbora za zaposlovanje in socialne zadeve, o poročilu o dejavnosti EURES-a za obdobje 2004-2005: skupnemu evropskem trgu dela naproti.
avtor. - (SV) Gospod predsednik, prej smo govorili o pomembnosti mobilnosti za rast in zaposlovanje v Evropi. Potem smo govorili o mobilnosti delavcev, ki opravljajo dodatno usposabljanje, iščejo nova delovna mesta v svoji državi, spreminjajo poklice z dodatnim usposabljanjem, in o geografski mobilnosti znotraj držav, vendar tudi o čezmejni geografski mobilnosti. Če pogledamo po Evropi, lahko vidimo, da je to pomembno za rast. Nekatere države, ki imajo najvišjo mobilnost, imajo tudi najvišjo rast in zaposlovanje v Evropi. To je zelo pomembno.
Kakšne so razmere v Evropi? Sicer se razmere precej razlikujejo med posameznimi državami, vendar lahko hkrati opazimo napredek. V zadnjih letih smo videli napredek. Prihajam iz obmejne regije med dvema skandinavskima državama, kjer mobilnost na začetku ni bila velika, vendar se je v zadnjih letih močno povečala. Za rast in zaposlovanje je pomembno, da se lahko ljudje na eni strani nacionalne meje preselijo na drugo stran meje. Morda na začetku niso našli dela, potem pa so ga našli na drugi strani meje. To povečuje rast v vsej regiji in je dolgoročno koristno.
Prav tako imamo veliko ovir. To sem spoznal pri tem delu. Ovire obstajajo v različnih sistemih socialne varnosti, davkih in podobno ter v pomanjkanju informacij. V zvezi z informacijami o tej temi obstaja sodelovanje za službe za zaposlovanje EURES. Sodelovanje EURES se je razvilo v zadnjih letih. Delno s posebnimi omejitvami, vendar predvsem s portalom, do katerega imajo dostop posamezniki državljani, da poiščejo informacije o razpoložljivosti delovnih mest in tudi o socialni varnosti. Kakšne so razmere v zvezi z davki? Kaj moram storiti, če bom prečkal mejo?
V zadnjem proračunu Evropskega parlamenta smo uveljavili povečanje 2 milijona EUR za sodelovanje EURES. Zato vlagamo vprašanje za ustni odgovor in resolucijo. Prepoznavamo veliko potreb, ki so namenjene nadaljnjemu povečanju mobilnosti. V vprašanju za ustni odgovor se osredotočamo na državljane iz tretjih držav. Vprašanje je usmerjeno v prihodnost. Vemo, da Evropa potrebuje več delavcev, ne le državljane iz tretjih držav. Ti delavci so že prisotni, pri čemer moramo povečati sodelovanje, zlasti s sosednjimi državami s katerimi poteka sosedsko sodelovanje, in ustvariti večje možnosti za delavce, da pridobijo pomembne informacije o stanju na področju zaposlovanja, sistemu socialne varnosti in davkih.
Drugi del vprašanja zadeva sezonske delavce. V Uniji so že dolgo časa prisotni sezonski delavci, ki prav tako potrebujejo boljše informacije o razmerah, socialnih ugodnostih in veljavnih predpisih. To je mogoče pridobiti na portalu EURES.
Nazadnje želim zastaviti vprašanje, ali Komisija ima zamisli o izboljšanju mobilnosti na drugih področjih. O prehodnih določbah in mobilnosti med novimi in starimi državami članicami je potekala je obsežna razprava. V EU še vedno veliko držav izvaja prehodne določbe. Upam, da bo to obdobje čim krajše in bomo kmalu lahko v celoti uporabljali prosto mobilnost ter bodo izginile vse prehodne določbe. Za nas je prav tako pomembno, da se ozremo okrog in ugotovimo, kakšne bodo razmere v primeru večje mobilnosti v državah, ki niso uporabile nobenih prehodnih določb, ker mobilnost ni posebej velika. To ni obsežno in verjetno na splošno obstajajo razlogi, da izboljšamo informacije. Če, upajmo, zdaj prehodne določbe izginejo, moramo izboljšati informacije za posamezne delavce o prostih delovnih mestih in potrebah, kaj je treba prispevati v zvezi s socialno varnostjo, davkih in podobno.
To so vprašanja, ki smo jih predložili Komisiji. Vem, da ima Komisija enake cilje kot Evropski parlament, vendar kakšen je načrt Komisije?
Gospod predsednik, gospe in gospodje, pred odgovorom na vsako vprašanje, ki ste ga postavili, želim spomniti, kaj je sistem EURES.
To je edinstven sistem z veliko prednostjo v združevanju omrežja, ki zajema več kot 800 strokovno usposobljenih svetovalcev, z učinkovitim portalom, ki omogoča enostaven dostop do podatkov in interaktivno izmenjavo podatkov.
Od leta 2006 portal EURES omogoča enostaven dostop do vseh ponudb delovnih mest v Evropski uniji in tudi do nacionalnih služb za zaposlovanje v državah iz Evropskega gospodarskega prostora v 25 evropskih jezikih. Povprečno portal omogoča dostop do več kot 1 200 000 ponudb. Hkrati so prisotni svetovalci EURES, da pomagajo delavcem in njihovim družinam, ki želijo izkoristiti možnosti, ki jih omogoča mobilnost.
Začel bom s prvim vprašanjem, ki zadeva možno širitev sistema EURES za državljane tretjih držav.
Kot veste je bil EURES prvotno uveden kot podpora državljanom Evropskega gospodarskega prostora, da bi jim pomagal poiskati zaposlitev zunaj svojih držav in s tem povečal mobilnost. Zdaj Komisija načrtuje dostopnost sistema EURES tudi za delavce iz drugih držav: to ne bo le izpolnilo njihovih pričakovanj, ampak bo koristilo tudi Uniji. Glede na starajoče prebivalstvo in demografsko upadanje v Evropi moramo biti pripravljeni na pomanjkanje evropske delovne sile v bližnji prihodnosti, ki bo vplivalo na ključne sektorje našega gospodarstva in življenjski slog. Razen tega bi lahko sistem EURES prispeval k globalni rešitvi težave priseljevanja iz tretjih držav.
Zato je bila splošnim načelom sistema EURES dodana nova usmeritev za obdobje 2007-2010, ki zagotavlja možnost širjenja področja uporabe informacij, dostopnih prek omrežja EURES za izpolnjevanje potreb delavcev iz tretjih držav.
Po akcijskem načrtu Komisije o zakonitem priseljevanju želimo podrobno analizirati možnosti širjenja sistema EURES v to smer. Na začetku bi lahko preučili, da sedanjim delom, ki zagotavljajo informacije o življenjskih razmerah in delovnih pogojih, dodamo informacije, prilagojene državljanom iz tretjih držav, ki želijo vstopiti na evropski trg, in zagotovimo informacije tudi v jezikih teh držav.
Drugo vprašanje zadeva vključevanje sezonskih in kratkoročnih začasnih ponudb zaposlitve v sistem EURES. Res je, da prvotne analize, opravljene za sistem EURES, niso pokazale potrebe in stopnje povpraševanja po kratkotrajnem delu v tujini. Statistika, ki nam je na voljo, je zajela le najkrajše obdobje enega leta, pri čemer ni upoštevala povpraševanja po sezonskem delu ali delovnih izkušnjah ter študijske prakse.
Vendar je bila po priporočilu Evropskega parlamenta o povečanju proračuna sistema EURES za leto 2007 opravljena raziskava v okviru sistema, da se določi potreba po uvedbi in izvedljivosti takšne storitve. Odziv veliko držav je bil izjemno pozitiven. Nekateri partnerji že imajo izkušnje s to vrsto storitve na področju turizma, gradbeništva in kmetijstva. V prihodnosti, ko se bodo razvijali načrti za nadaljnji razvoj sistema EURES, se bo možnost za širitev te storitve samodejno preučila.
V zvezi s tretjim vprašanjem Komisija prav tako meni, da imata lahko poklicna in geografska mobilnost pozitivno vlogo pri izboljšanju delovanja evropskega trga dela in sta zato podpora in krepitev te mobilnosti pomembni.
Zato Komisija razvija akcijski načrt, ki temelji na rezultatih evropskega leta mobilnosti delavcev 2006, s ciljem povečati mobilnost na evropskem trgu dela in odpraviti glavne ovire za nadaljnji razvoj.
Ta akcijski načrt bo priporočil krepitev vloge sistema EURES in ga oblikoval kot glavni instrument za podporo mobilnosti delavcev v vsej Evropski uniji ter izboljšal ozaveščanje o sistemu. Načrt bo imel tri cilje:
1. povečanje strateške razsežnosti sistema EURES s krepitvijo njegovih analitičnih zmožnosti glede tokov mobilnosti in sprememb na trgu dela;
2. povečanje kakovosti njegovih storitev z omogočanjem mobilnim delavcem EU in njihovim družinam bolj celovito storitev;
3. povečanje obsega delovanja s krepitvijo odnosov z drugimi službami, ali zasebnim sektorjem, in postopno odpiranje dejavnosti za delavce iz drugih delov sveta, kot sem že pojasnil v odgovoru na prvo vprašanje.
Vaše četrto in zadnje vprašanje zadeva čezmejne projekte EURES in njihovo vlogo pri podpori državam članicam za odpravo začasnih ukrepov.
Za EURES je bila obravnava posebnih težav, ki izhajajo iz čezmejnih odnosov, vedno pomembna prednostna naloga. Zdaj imamo že 20 projektov čezmejnega sodelovanja, zadnji je projekt med Češko republiko in Nemčijo ter med Slovaško in Madžarsko. Razen tega zdaj izvajamo 14 študij izvedljivosti za opredelitev novih projektov in storitev, bodisi med novimi državami članicami ali med starimi in novimi državami članicami.
Vendar, gospe in gospodje, menim, da je prišel čas za opustitev pojma o starih in novih državah: v nekem smislu je Španija nedvomno nova država, prav tako Grčija, pri čemer bi še lahko nadaljeval. Sprašujem se, kako dolgo bomo še uporabljali to vrsto razvrščanja za enakovredne države članice Evropske unije.
V vsakem primeru se izvaja 14 študij izvedljivosti, da se opredelijo novi projekti. To so praktični projekti, ki so oblikovani za pomoč državljanom, delodajalcem in čezmejnim delavcem, v vsakodnevnem življenju. Partnerji lahko vključujejo sindikate, organizacije delodajalcev, službe za zaposlovanje ali vse druge udeležence, ki delajo na lokalni ali regionalni ravni. Upamo, da bomo s temi projekti olajšali izmenjavo delavcev med partnerskimi državami in jih spodbudili, da sprejmejo potrebne ukrepe v zvezi z začasnimi ukrepi.
Gospe in gospodje, zaključiti želim s poudarkom še enega pomembnega vidika dela sistema EURES, to je omejevanje možnosti za socialni damping. Očitno je, da so dobro obveščeni ljudje ob prihodu v drugo državo v veliko boljšem položaju od tistih, ki teh informacij nimajo. Tudi v zvezi s tem je sistem EURES edinstveno in zelo učinkovito orodje.
Naslednja točka je poročilo Jacquesa Toubona v imenu odbora za notranji trg in varstvo potrošnikov o reviziji enotnega trga: premagovanje ovir in neučinkovitosti z boljšim izvajanjem in uveljavljanjem.
poročevalec. - (FR) Gospod predsednik, gospod komisar, gospe in gospodje, to je poročilo na lastno pobudo, ki ga predlaga naša politična skupina in ga po več mesecih dela podpira zelo velika večina odbora za notranji trg in varstvo potrošnikov. Pozdravljam to zelo široko podporo, ker če bo Parlament predlog potrdil na plenarnem zasedanju, bomo lahko v celoti sodelovali pri delu, ki ga zdaj opravlja Komisija v zvezi z oblikovanjem sporočila o strategiji notranjega trga za 21. stoletje, ki se pripravlja za prihodnjo jesen, in v velikem obsegu vplivali na to delo.
Notranji trg je bil glavni dosežek Evropske unije v več kot 50 letih. Je osrednji element evropskega združevanja in zdaj lizbonske strategije. Vendar pomeni proces, ki se stalno razvija, in k njemu moramo zlasti pristopiti s političnega vidika. To je po mojem mnenju najizvirnejši element poročila, ki vam ga predlagam.
Evropa je v zelo negotovem obdobju in treba se je zavedati, da se notranji trg ne more razvijati, če se še naprej srečuje z obsežnim nezaupanjem in dejanskim nasprotovanjem javnosti, ki notranji trg in politiko konkurence pogosto obravnava kot ključna vzroka za različne socialne probleme, ki jih imajo naši državljani.
Zato mora biti cilj vsake strategije notranjega trga, da se to nezaupanje in to nasprotovanje spremenita v zaupanje v notranji trg, delno s poudarjanjem njegovih koristi in delno s prizadevanjem za cilje odprtosti in konkurenčnosti ter socialne kohezije z njenimi različnimi sestavnimi deli: okoljem, zaposlovanjem, kulturo, dostopom za ranljive skupine.
V našem poročilu smo poskušali najti to ravnotežje in menim, da je poročilo dobilo tako široko podporo zato, ker smo to uspešno naredili. To je glavno priporočilo, ki ga želimo dati Komisiji: notranjega trga ni mogoče razširiti in razvijati, če naši državljani ne podpirajo politike.
Zato smo predlagali tri pristope: obnovo zaupanja, zmanjšanje bremena in postavitev naše politike notranjega trga v mednarodni okvir. Zato smo poudarili vse vidike, kot sta varstvo okolja in potrošnikov, ki vplivajo na kakovost življenja naših državljanov. Pozvali smo k temu, da bi bili nacionalni parlamenti bolj vpleteni v naše delo v zvezi s tem, zato da bi bolje poznali prednosti enotnega trga.
Pomemben predlog spremembe, ki sem ga sam oblikoval in bo po mojem mnenju splošno potrjen, je spremenjeni predlog spremembe 12. V tem predlogu spremembe, ki temelji na sklepih Evropskega sveta z dne 21. junija o mandatu medvladne konference z namenom, da bi se v novo spremenjeno Pogodbo vključil odstavek o javnih storitvah, pozivamo Komisijo, da pojasni položaj javnih storitev, storitev splošnega pomena in storitev splošnega gospodarskega pomena, ker menimo, da imajo te storitve zelo pomembno vlogo pri uspešnem notranjem trgu, ki ima podporo javnosti. To smo ugotovili že, ko smo razpravljali o direktivi o storitvah na notranjem trgu.
Velik poudarek smo namenili tudi malim in srednje velikim podjetjem ter ranljivim osebam, zlasti invalidom. V zvezi z razvojem pravice do porabe ugotavljamo, da je čezmejne porabe zelo malo, to je okoli 6 %, kar je očitno premalo. V politiko notranjega trga seveda vključujemo energetsko politiko in ukrepe proti globalnem segrevanju ter odpiranje omrežnih panog. Eden od glavnih - in spornih - predlogov je, da se v vsako novo zakonodajo vključi preskus notranjega trga.
To je vse, kar sem hotel povedati v tem kratkem govoru. Če bomo uspešno združili moč notranjega trga ter zavezanost proizvajalcev in potrošnikov tej politiki, bo to po mojem mnenju velika spodbuda za blaginjo, zaposlovanje in ohranitev evropskega socialnega modela, ki bo Evropi hkrati zagotovila trden gospodarski položaj v svetu.
pripravljavka mnenja odbora za ekonomske in monetarne zadeve. - (FR) Gospod predsednik, gospod komisar, moja naloga je, da predstavim stališče odbora za ekonomske in monetarne zadeve, tokrat, če lahko tako rečem, z veseljem. Pripravljavec mnenja, ki smo ga izbrali, ne želi predložiti tega poročila v svojem imenu, ker se ni strinjal z dejstvom, da je bil na podlagi glasovanja v odboru za ekonomske in monetarne zadeve poudarek namenjen davčnim pogojem za skladen notranji trg. Preprosto povedano, odbor za ekonomske in monetarne zadeve meni, da so za skladno delovanje notranjega trga potrebne nekatere pobude Komisije za preprečevanje davčnega izkrivljanja. Sama lahko le podprem stališče, ki ga je izrazil odbor za ekonomske in monetarne zadeve.
Menim, da je danes treba poudariti drugi dve točki. Prva je delovanje politike konkurence. Zadnji dogodki, zlasti tisti, ki so vključevali bonitetne agencije, so nam znova pokazali, da enotni trg potrebuje strogo politiko konkurence, ki se bo uporabljala v vseh sektorjih trga.
Drugi vidik, ki ga je omenil poročevalec, sta mednarodna razsežnost in sposobnost Evropske unije, da pri upravljanju notranjega trga doseže, da ta postane nosilec mednarodne standardizacije. Danes to še bolj drži na finančnih trgih in upam, da bo Komisija tudi v tem primeru lahko prevzela pobudo pri predlaganju mednarodne standardizacije, ki jo potrebujemo, da dosežemo napredek pri nadzoru.
komisar. - Gospod predsednik in poslanci, odkar je Komisija februarja objavila vmesno poročilo smo imeli nekaj zelo produktivnih razprav o reviziji enotnega trga. Delo se zdaj približuje vrhuncu in Komisija pričakuje, da bo sklepe objavila v novembru.
Zahvaljujem se članom Odbora za notranji trg in varstvo potrošnikov, zlasti poročevalcu Jacquesu Toubonu, za oblikovanje izjemnega paketa priporočil in predlogov. Članom Odbora za ekonomske in monetarne zadeve pa se zahvaljujem za jasen in konstruktiven prispevek k poročilu. Komisija je prav tako hvaležna političnim skupinam za tesno sodelovanje in oblikovanje visokokakovostnih dokumentov o politiki. Kot pri vseh dobrih poročilih ugotavljam tudi, da so pri nekaterih vprašanjih različna mnenja ali poudarki.
Naj na kratko povzamem bistvo. Med udeležence enotnega trga je vključenih 500 milijonov državljanov in več kot 20 milijonov podjetij. Od vzpostavitve leta 1992 je enotni trg povečal evropsko proizvodnjo za več kot 2 % in ustvaril skoraj tri milijone novih delovnih mest. Blaginja Evrope in njen zunanji vpliv sta velika dosežka. Za ohranjanje teh dosežkov moramo spodbujati nadaljnji razvoj enotnega trga. Ničesar ne smemo sprejemati kot samoumevno. Vzdrževati moramo konkurenčno prednost Evrope za evropska podjetja in zlasti za njene državljane. Evropa z visokokakovostnimi javnimi storitvami na področju zdravstva, izobraževanja in socialnega varstva ni mogoča brez trdnega gospodarstva. Naš glavni cilj je torej: vsi - Komisija, Parlament in države članice - moramo biti pri svojih reformah vodilni in pogumni.
Revizija enotnega trga je pomemben del prizadevanj Komisije, da se v Evropi zagotovijo oprijemljivi rezultati in oblikuje "agenda državljanov". Na enotnem trgu so še vedno veliki izzivi. Naj navedem nekaj primerov.
Na področju poštnih storitev se približujemo končnemu paketu za popolno odprtje trga. Na področju energetske politike bo komisar Piebalgs kmalu predstavil predloge za oblikovanje enotnega evropskega energetskega trga. Komisarka Kuneva vodi obsežen pregled evropskih zakonov o varstvu potrošnikov. Z vami in državami članicami sodelujemo pri oblikovanju evropskega patenta.
Vsaka posamezna tržna reforma nekaj šteje, če pa upoštevamo vse skupaj, je njihov pomen še večji. Današnji enotni trg - obsežen, dinamičen, odprt trg - je rezultat vseh teh težavnih reform in vseh težkih odločitev, ki smo jih sprejeli.
Na kratko, stalen uspeh enotnega trga - zmožnost izboljšanja življenjskih standardov in socialnih razmer vseh evropskih državljanov - od nas zahteva vodilnost in pogum ne samo pri oblikovanju vizije prihodnosti, ampak pri sprejemanju resničnih in pogosto težkih političnih odločitev, s katerimi se srečujemo.
V zvezi s samo revizijo pa želim poudariti naslednje: prvič, način našega dela - kako izvajamo politiko enotnega trga - in drugič, skupne politične prednostne naloge.
V zvezi z načinom dela vsi vemo - kar jasno izraža tudi vaš osnutek poročila - da moramo okrepiti partnerstvo in lastništvo. Zato pozdravljam poziv Parlamenta k trdnejšim mrežam sodelovanja.
Enotni trg je skupno podjetje, zato moramo pri izvajanju sodelovati in pri tem vedno upoštevati potrebe državljanov. To pomeni krepitev uspešnih projektov, kot je SOLVIT, in zagotavljanje boljše pomoči državljanom pri reševanju čezmejnih težav. Pomeni tudi pospeševanje novih orodij, kot je informacijski sistem notranjega trga, da se okrepi sodelovanje med državami članicami. Tako kot vi sem tudi jaz prepričan, da bo tesno partnerstvo bistvo našega uspeha.
Pozdraviti želim zanimiv predlog v vašem poročilu - zamisel o "preskusu notranjega trga" za vse nove ukrepe. Ta element je izrazito prisoten v naših mehanizmih "boljše ureditve", katerih pomen je treba poudariti. Če ugotovimo, da bodo novi predlogi dejansko ovirali pretok oseb, blaga, storitev in kapitala - in s tem ogrozili enotni trg - moramo to priznati in se vprašati, ali so potrebne spremembe, preden bo kdo oškodovan.
Zdaj pa k našim skupnim političnim prednostnim nalogam enotnega trga. V vmesnem poročilu za spomladansko zasedanje Evropskega sveta je Komisija poudarila več smernic za prihodnost enotnega trga. Izpostavil bom primere s področij, ki jih najbolj poznam.
Vaše poročilo upravičeno izpostavlja maloprodajne finančne storitve kot področje, na katerem lahko enotni trg napreduje. Verjamem, da lahko Evropa državljanom pomaga pri boljšem čezmejnem poslovanju na področju hipotekarnih storitev, zavarovanj, plačilnih kartic, bančnih računov in drugod.
Komisija bo 19. septembra v Bruslju gostila predstavitev, na kateri bo predloženih več informacij o prednostnih nalogah vseh zainteresiranih strani. K udeležbi vabim vse, ki vas to zanima.
V razpravo želim vključiti še eno vprašanje, ki bi moralo biti del revizije enotnega trga, to je e-uprava. Vse države članice vedno več storitev opravljajo elektronsko, s čimer se zmanjšujejo stroški, državljanom pa se olajša dostop do njih. Čeprav se s tem ustvarijo priložnosti, pa se moramo spoprijeti tudi z izzivi.
Naj navedem nekaj primerov. Najprej glede e-naročil. Zagotoviti moramo, da nacionalni organi pri sprejemanju tehnologij in varnostnih standardov ne oblikujejo izključno nacionalnih trgov e-naročil. Prav tako morajo države članice pri pripravah na izvajanje direktive o storitvah uporabljati skupne sisteme, da lahko varno izmenjujejo informacije.
Naslednja točka je ustno vprašanje, ki ga je vložil gospod Giuseppe Gargani v imenu Odbora za pravne zadeve, za Komisijo v zvezi s stanjem zakonodajnih postopkov o "Statutu družbe v zasebni lasti" in "štirinajsti direktivi o pravu gospodarskih družb" - B6-0137/0000).
avtor. - (IT) Gospod predsednik, gospod komisar, gospe in gospodje, razprava o tem vprašanju je zelo pomembna tako institucionalno kot politično, če upoštevamo, da ima izreden politični in institucionalni pomen.
Zelo jasno bom povedal in odgovarjam za svoje besede, da Evropska komisija ni izpolnila pričakovanj Evropskega parlamenta, ker ni upoštevala uradnih zahtev Parlamenta ter ni predložila predlogov za zakonodajo o evropskih družbah v zasebni lasti in premestitvi glavnih uprav kapitalskih družb.
Predlog za zakonodajo o statutu družbe je bil uradno zahtevan februarja 2007 na podlagi člena 192 Pogodbe in - kot želim poudariti in prosim komisarja, da posluša, ker je to zelo pomembno ustno vprašanje, gospod predsednik, na katerega je treba odgovoriti - po temeljiti razpravi ter zaslišanju kvalificiranih in reprezentativnih strokovnjakov, ki so nam pokazali, kako pomemben je ta instrument in kako koristen bi bil za spodbujanje malih podjetij, ki želijo uspešno delovati na notranjem trgu.
Gospod komisar, naloga Komisije je bila, da takoj sproži postopek za sprejetje zakonodajnega predloga, pri čemer začne s presojo vplivov. Poleg tega je Komisija že imela študijo izvedljivosti iz decembra 2005, vendar ni naredila ničesar in si je namesto tega vzela čas do julija, ko je začela s posvetovanji o potrebi - to je bila spet le hipotetična razprava - po evropski družbi v zasebni lasti, čeprav Parlament kot izvoljeni predstavnik celotne Unije ni mogel zakonito utemeljiti svoje zahteve na dejanskem zakonodajnem aktu.
Ne bom podrobneje obravnaval evropske zakonodaje, ker bo Klaus Lehne, eden od glavnih strokovnjakov iz odbora in vodilni na tem področju, kmalu govoril o pravnih vidikih tega vprašanja. Vprašanje želim predstaviti bolj poglobljeno in komisarja opozarjam, zato da bo lahko ustrezno preučil vse, kar bom povedal, na odnos med institucijami, na katerem mora temeljiti potrebno sodelovanje med Komisijo in Parlamentom.
Gospod komisar, po mojem mnenju ste bili nespoštljivi do Parlamenta, grobo ste ga zavrnili. Ignorirali ste zahteve Parlamenta, sprejete v skladu s členom 192, in zlasti medinstitucionalni sporazum o boljši pravni ureditvi, poleg tega pa pogosto niste ukrepali - bil sem predsednik tega odbora in zelo dobro vem, koliko vprašanj še ni rešenih -, čeprav se je Komisija uradno zavezala, da bo upoštevala zahteve ter parlamentarnim odborom tudi zagotovila hitre in ustrezne odgovore. To nikakor ni bilo tako!
Neizpolnjevanje teh obveznosti odpira vprašanje odgovornosti Komisije, ki jo brez težav lahko opredelim kot zakonsko, do Evropskega parlamenta. Na konferenci o pravu gospodarskih družb, ki jo je organiziralo nemško predsedstvo, je gospod Lehne pravilno povedal, da bi lahko Evropsko komisijo postavili pred Sodišče zaradi neizpolnjevanja obveznosti.
Parlament, to zelo jasno poudarjam, se mora zavedati, da je Komisija na svoji spletni strani že potrdila, da so posvetovanja, ki so potekala leta 1997 in 2002, pokazala zahtevne in posebne zahteve gospodarskih subjektov. Komisija torej ve, kako pomembno je to vprašanje, ter se zaveda, da je dolžna in zavezana odgovarjati na vprašanja Parlamenta.
Ne le, da Komisija ni odobrila zakonodajnega predloga, ampak je komisar na konferenci v Berlinu celo rekel, da je potrebna dodatna razprava o koristnosti predloga. To nas je zelo osupnilo, saj moramo zdaj preučiti - kot pravi komisar -, ali ima Evropski parlament še vedno možnost, da uspešno prikaže ustreznost tega zakonodajnega predloga.
Za konec, direktiva na tem področju bi prav gotovo zagotovila skladno pravno podlago za svobodo ustanavljanja in svobodo opravljanja storitev za družbe. Od komisarja pričakujemo podroben predlog, kar ne pomeni le sodelovanja z različnimi lobiji iz Anglije, Združenega kraljestva in Irske, se mi zdi, ampak obravnavanje neugodnih razmer. Gospod komisar, niso interesi posameznih držav tisti, ki jih je treba zastopati, kot dobro veste, ampak interesi Evropejcev! Parlament ni lobi, zato resnično in jasno izražamo to zahtevo in nujnost!
komisar. - Gospod predsednik, vprašanje za ustni odgovor, ki ga je vložil gospod Gargani v imenu Odbora za pravne zadeve, mi omogoča, da vam predložim najnovejše informacije o stališču Komisije glede 14. direktive na področju prava gospodarskih družb in evropske družbe v zasebni lasti.
Kot veste, je generalni direktorat za notranji trg in storitve 20. julija v okviru pristopa za boljšo pravno ureditev začel javno posvetovanje o statutu evropske družbe v zasebni lasti. Namen tega posvetovanja je zbrati stališča zainteresiranih strani glede potrebe po takšnem statutu in njegovi možni vsebini.
Vem, da bi Evropski parlament rad, da Komisija pospeši postopek. Vendar moramo opraviti nujno pripravljalno delo. Bistveni del je posvetovanje z zainteresiranimi stranmi glede različnih zakonodajnih možnosti - te so: bolj enoten, vendar manj prilagodljiv statut, ali statut, ki omogoča uporabnikom veliko svobode, vendar povzroči raznolikost struktur evropske družbe v zasebni lasti po Evropski uniji. Prisluhniti moramo mnenjem zainteresiranih strani o tem, katera možnost je najprivlačnejša za družbe. To je smisel boljše pravne ureditve.
Na podlagi študije izvedljivosti ob koncu leta 2005 je bila oblikovana razmeroma splošna ocena sedanjih razmer, ni pa zagotovljen jasen odgovor glede najboljše politične možnosti in morebitnih elementov statuta evropske družbe v zasebni lasti. Zato je potrebna bolj poglobljena analiza. Seveda bo študija dobra podlaga za naše delo. Upoštevali smo tudi poročilo Evropskega parlamenta o statutu evropske družbe v zasebni lasti in njegova priporočila glede možne vsebine takšnega statuta.
Glede predloga 14. direktive na področju prava gospodarskih družb, pripravljalno delo v zvezi s tem vprašanjem ni bilo prepričljivo. Naša politika boljše pravne ureditve in učinka od nas zahteva dokaz, da prinaša pobuda jasne gospodarske koristi, preden se začne izvajati. Kmalu bom lahko predložil dokončno izjavo glede tega vprašanja v zvezi z dodano vrednostjo takšnega predloga.
Potrebna je dodatna preučitev, preden vložimo takšen predlog, ki je, odkrito rečeno, lahko sporen. Poslanci vedo, da se ne bojim spornih predlogov, vendar moram biti prepričan, da možne koristi takšne pobude za Evropsko unijo zaslužijo zakonodajni predlog.
Tu ne gre za zavlačevanje, ampak za prepričanje, da je treba za zagotovitev kakovostnega dela ustrezno opraviti pripravljalno delo. V prihodnjih mesecih bom poslance obvestil, kakšni bodo moji nadaljnji ukrepi v zvezi s temi pomembnimi vprašanji.
v imenu skupine PPE-DE. - (DE) Gospod predsednik, gospod komisar, gospe in gospodje, najprej naj povem, da sem vesel, da komisar McCreevy v odgovoru na to ustno vprašanje ni zavrnil predlogov Evropskega parlamenta. V zadnjih nekaj letih je bilo toliko zaslišanj in posvetovanj o evropski družbi v zasebni lasti, da ne razumem, zakaj moramo imeti še tretje, četrto, peto in morda celo šesto posvetovanje ali še toliko in toliko več. Zadeva je končana. V akcijskem načrtu Komisije smo imeli začetni predlog. Tega je v revidiranem akcijskem načrtu potrdila večina zainteresiranih strani. Zaslišanja v Parlamentu so dala nejasno sporočilo. Sklepi Parlamenta niso mogli biti jasnejši in na podlagi tega ne morem sprejeti nobene dodatne zamude.
Strokovnjaki se na splošno strinjajo, da v direktivi o čezmejnem prenosu sedeža obstaja pravna vrzel. Evropska unija ponuja prost pretok kapitala - tj. možnost premika premoženja ali kapitala na drugo lokacijo -, vendar, če sem lastnik podjetja, trenutno te možnosti nimam, ker ne moram prosto odločati, kje bo sedež mojega podjetja ali kam ga lahko prenesem v Evropski uniji. To je očitna vrzel v zakonodaji. Komisija je v letnem zakonodajnem programu napovedala, da namerava odpraviti to vrzel. Zdajšnji položaj je tak, da Sodišče Evropskih skupnosti razvija svojo sodno prakso na tem področju in se nagiba proti deregulaciji v stilu divjega zahoda iz preprostega razloga, da je zakonodajno telo nedejavno; ne naredi ničesar za obravnavanje področij, ki so premalo usklajena. Skrajni čas je, da zakonodajno telo ukrepa, namesto da vso odgovornost prelaga na Sodišče.
Nazadnje opozarjam na še eno točko: monopol Evropske komisije nad dajanjem pobud ne obstaja v praznini. Kot vsak monopol ga je treba obravnavati v kontekstu, pri čemer v tem primeru kontekst izhaja iz Pogodbe in medinstitucionalnih sporazumov. V skladu s temi besedili imata Svet in Evropski parlament posredno pravico do pobude. Komisija se je v medinstitucionalnih sporazumih zavezala, da se bo odzivala na njune predloge. Zato želim zelo jasno povedati, da če se Komisija ne bo ustrezno odzvala na to vprašanje v določenem roku, bom Odboru za pravne zadeve predlagal, da začnemo postopek proti njej na Sodišču Evropskih skupnosti zaradi neukrepanja.
v imenu skupine PSE. - Gospod predsednik, pozdravljam pripombe komisarja, zlasti ker zavezanost boljši pravni ureditvi vključuje jasno skupinsko delo zakonodajalcev in s tem povezanih ljudi, ki sodelujejo pri oblikovanju dela zakonodaje. Pozdravljam tudi njegove jasne navedbe, da so potrebni gospodarski cilji in da morajo biti izražene potrebe trga.
Med pregledom povzetka Komisije o posvetovanju glede prava gospodarskih družb sem opazil, da manj kot polovica vprašanih poziva k sprejetju statuta evropske družbe v zasebni lasti. To nekako ni v skladu z nekaterimi izjavami, ki smo jih slišali do zdaj, zato bi morda lahko natančno pojasnil te odgovore. Opažam tudi, da si je večina vprašanih želela kodifikacijo in konsolidacijo obstoječega prava gospodarskih družb, raje kot nadaljnji razvoj. Jasno je, da bo težko vzpostavil ravnovesje.
Vedeti želim, v kolikšni meri smo do zdaj opredelili jasno potrebo po zakonodaji na evropski ravni, v nasprotju z domačo zakonodajo? Predvidevam, da v nekaterih primerih to zahtevajo tisti, ki imajo zelo zapletene domače zakonodaje in želijo z evropsko zakonodajo doseči poenostavitev. Težava pa je, da imamo poleg domačih zakonodaj še evropsko zakonodajo in pogosto ugotavljamo, da to še bolj otežuje življenje. Celoten namen te dejavnosti je gotovo poenostavitev in pojasnitev.
v imenu skupine ALDE. - Gospod predsednik, ko sem februarja nazadnje govorila o tem vprašanju, sem komisarja opozorila na to, da ne podpiram vseh priporočil iz poročila Parlamenta, na primer velikosti kapitala, ker menim, da bi vsak statut v teh okvirih diskriminatorno dajal prednost večjim družbam. Zato pozdravljam dejstvo, da je komisar v zadnjem posvetovanju zahteval odgovore malih in srednje velikih podjetij.
Pri tem pa moramo vsi biti proaktivni, s poudarkom na malih in ne srednje velikih podjetjih. Gotovo bom to izvajala v svoji regiji in veseli me, da tudi drugi organi v Združenem kraljestvu počnejo isto, zato pozdravljam prizadevanja za določitev pomembnosti malih podjetij. To zlasti velja, ko pogosto manjkajo informacije malih podjetij, medtem ko hkrati takoj potrjujemo, da gre le za tista podjetja, ki ne morejo dohajati različnih zakonov in predpisov, zato so vsaj v teoriji to tista podjetja, katerim naj bi statut najbolj koristil.
Moje mnenje je, da je Parlament vložil nekatere predloge, v skladu s katerimi statut verjetno ne bo dajal prednosti tem zelo malim podjetjem, in v tem je težava. Moje priporočilo je, da statut ostane enostaven, sicer bo to, vsaj za mala podjetja, zgolj prikrivanje stanja brez sprememb.
(FR) Gospod predsednik, gospod komisar, gospe in gospodje, za konkurenčnost podjetij in učinkovitost notranjega trga so potrebni tudi ustrezni in posodobljeni pravni statusi za podjetja. Določen napredek je bil dosežen v primeru velikih podjetij, ko je bila 8. oktobra 2001 sprejeta uredba o statutu evropske družbe v zasebni lasti. Leta 2004 je Evropska komisija začela razpravo o novi obliki evropske družbe, ki je posebno zasnovana za mala in srednje velika podjetja: evropski družbi v zasebni lasti.
Pobudo so zelo dobro sprejeli vsi, ki so nanjo čakali zadnjih 30 let - da, 30 let. Komisija je rezultate študije izvedljivosti za statut predstavila decembra 2005. Študija je jasno pokazala, da velika večina vprašanih gospodarskih subjektov želi takšen statut iz dveh glavnih razlogov. Prvič, uvedba evropskega statuta bi bila koristna, ker bi odpravila ovire za ustanovitev in mobilnost malih in srednje velikih podjetij v Evropski uniji. Drugič, omogočila bi uvedbo evropske oznake za mala in srednje velika podjetja, zlasti za podjetja iz novih držav članicah.
Naslednja točka je izjava Komisije o nevarnosti zaprtja ladjedelnice v Gdansku.
komisar. - Gospod predsednik, to temo obravnavam v imenu kolegice gospe Kroes, komisarke za konkurenco.
Komisija ne namerava zapreti ladjedelnice v Gdansku. Ladjedelnica v Gdansku je imela ključno vlogo v evropski zgodovini ter v boju za svobodo in ponovno združitev Evrope. Želimo si, da bi ladjedelnica začela izvajati resnično daljnosežno prestrukturiranje, da bi postala uspešna družba, sposobna konkurirati z lastnimi dosežki v EU in na svetovnem ladjedelniškem trgu.
V zadnjih desetletjih se je ladjedelniška industrija prestrukturirala po vsej Evropi. Komisija se dobro zaveda, da je bil to za veliko ladjedelnic in regij težek proces. Veliko ladjedelnic je bilo zaprtih in treba je bilo zmanjšati ladjedelniško zmogljivost. Kadar je bila za to prestrukturiranje uporabljena državna pomoč, je morala Komisija izvajati svojo odgovornost v okviru Pogodbe in zagotoviti neizkrivljanje enakih konkurenčnih pogojev med ladjedelničarji v Evropski uniji.
Komisija ima zdaj enako odgovornost v zvezi s posredovanjem v zadevi Gdansk. Pogoji, pod katerimi je državna pomoč za družbe v težavah v skladu s Pogodbo, so jasno določeni v smernicah Skupnosti o državni pomoči za reševanje in prestrukturiranje podjetij v težavah.
Z ustreznim prestrukturiranjem ladjedelnice v Gdansku se je odlašalo veliko let; javni denar se ni namenil vzpostavljanju trajnih delovnih mest, ampak ohranjanju družbe, ki bi pod običajnimi tržnimi pogoji prenehala delovati.
Cilji Komisije v zvezi s tem so triplastni. Prvič, zagotoviti, da bo prestrukturiranje ladjedelnici v Gdansku omogočilo sposobnost preživetja. To bi lahko povzročilo zmanjšanje njenih dejavnosti, vendar bi sčasoma privedlo do nastanka manjše, ampak učinkovitejše ladjedelnice, sposobne samostojnega delovanja.
Drugič, za omejitev izkrivljanja enakih konkurenčnih pogojev in kakršnih koli nevarnosti, ki jih državna intervencija povzroča evropskim konkurentom, je treba zmanjšati proizvodno zmogljivost ladjedelnice. Prav tako je treba k načrtu prestrukturiranja precej prispevati iz lastnih sredstev, vključno s prodajo premoženja, ki ni bistveno za preživetje ladjedelnice, ali iz zunanjega financiranja pri tržnih pogojih.
Tretjič, zagotoviti je treba enako obravnavanje. Ladjedelnice v drugih državah ter tudi druge poljske ladjedelnice so morale precej zmanjšati svoje zmogljivosti. Ladjedelnica v Gdansku ne more biti izjema.
Druge države članice so za premagovanje težkega prehodnega obdobja in za podporo prizadetih regij uporabile strukturne sklade ter druge oblike pomoči EU. Poljske organe smo večkrat opozorili na to možnost.
Komisija je in bo ostala v tesnem in konstruktivnem dialogu s poljskimi organi, da se opredelijo nadaljnji ukrepi, v okviru katerih se upoštevajo pogoji za združljivost državnih pomoči in se državna pomoč lahko odobri. Ta postopek je v izvajanju.
Ladjedelnica v Gdansku si zasluži trajno prihodnost z razvojem novega in trajnostnega položaja v konkurenčni ladjedelniški industriji EU.
v imenu skupine PPE-DE. - (PL) Gospod predsednik, kot poslanec Evropskega parlamenta iz Gdanska menim, da imam dvojno odgovornost: prvič, za usodo 3 000 delovnih mest in podjetje, ki ima na Poljskem simbolni status, ter drugič, za zagotavljanje, da ravnamo v skladu z načeli racionalnega gospodarstva, ki je temelj Evropske skupnosti in je omogočilo, da milijoni evropskih prebivalcev v Evropi živijo v blagostanju. Zato menim, da današnja razprava ne bo politično obarvana. Politika preveč zaznamuje vprašanje ladjedelnice v Gdansku. Do zdaj je politika preveč izkoriščala ladjedelnico. Verjamem, da bo to napredek v smeri najboljših možnih rešitev.
Menim tudi, da so ti nameni spodbudili radikalno levico v parlamentu, da je pozvala k tej razpravi, vendar poudarjam, da niso idealisti, ki si prizadevajo za sistem družbenega zadovoljstva, ampak pravi socialisti, ki jih na Poljskem imenujejo nekdanji komunisti in so iz političnega maščevanja že dvakrat zaprli ladjedelnico v Gdansku ter s tem ogrozili njeno ekonomsko verodostojnost, pri čemer je to tudi eden izmed vzrokov za trenutne težave.
Videl sem kolektivno navdušenost, ko sem se avgusta 1980 pridružil stavki, ki je bila povod za ustanovitev gibanja Solidarnost, ki se mu je pozneje priključilo 10 milijonov ljudi. Vem, da so danes med 3 000 ladjedelniškimi delavci ljudje, ki so takrat tvegali svoje življenje v imenu človeškega dostojanstva, človekovih pravic in drugih vrednot, ki so vključene v standarde Evropske unije. To so storili pogumno, vendar tudi premišljeno in brez uporabe nasilja. Zato je lahko ta pristop, ki ni vključeval nasilja, instrumenta terorja, naše vodilo v enaindvajsetem stoletju.
Seveda si želim, da bi večja središča delavcev - ladjedelnice, rudniki in jeklarne, ki so bili steber Solidarnosti - večjo podporo namenila stvari, za katero si prizadeva ta ladjedelnica, ter postala primer gospodarskega uspeha na prostem trgu. Vendar bo to zelo težko ali celo nemogoče doseči v kratkem času, kot so pokazale izkušnje večjih središč težke industrije v zahodni Evropi, ki so potrebovala več desetletij, da so si gospodarsko opomogla. To še zlasti velja za ladjedelništvo, ki se sooča s konkurenco iz daljnega Vzhoda, Koreje, Kitajske in Vietnama, kjer so nizki stroški dela in predvsem številne odkrite in prikrite oblike državnega posredovanja odločilen dejavnik.
Želim, da se Evropska komisija zaveda zapletenosti položaja in to upošteva, drugače se bo v naši državi razširilo nezadovoljstvo in uveljavil politični populizem. Razumem nezadovoljstvo ladjedelniških delavcev, ki se zavedajo, kaj jim dolgujemo zaradi njihovega prispevka zgodovini, in ki se, kot pravijo, soočajo z neizprosno birokracijo. Nezadovoljna je tudi Evropska komisija, ki se ukvarja z izredno ognjevito in uporno ustanovo, ki bi marsikateremu organu oblasti povzročala preglavice. Prepričan sem, da delavci ne smejo biti kaznovani za neprimerno ali nespretno reševanje težav s strani vlade. Prepričan sem tudi, da sporazum temeljiti na dolgoročni viziji in ne hitro narejenih načrtih. Dolgoročna vizija pomeni vlagatelja, ki bo sporne suhe doke zamenjal s sodobno tehnologijo. Menim, da je današnja razprava korak prav v to smer.
v imenu skupine PSE. - (PL) Gospod predsednik, primerno je, da razpravljamo o ladjedelnici v Gdansku. Za to obstajata dva pomembna razloga: prvič, obletnici podpisa sporazuma v Szczecinu 30. avgusta 1980 in v Gdansku 31. avgusta 1980 ter drugič, trenutni finančni položaj ladjedelnice v Gdansku.
Ladjedelnica v Gdansku je simbol zgodovinskih sprememb na Poljskem ter velikih sprememb, ki so se zgodile v Evropi in svetu. Tukaj se je vse začelo. Poleg tega je ladjedelnica v Gdansku tista, ki so jo leta 1980 obiskali svetovni voditelji, da bi pozvali k vztrajnosti v boju. Tukaj so se ljudje borili tudi za človekove pravice, svobodo izražanja, svobodne sindikate, človeško dostojanstvo in razvoj v skladu s takratno Evropsko gospodarsko skupnostjo.
Zato je živ spomenik, na katerega moramo biti ponosni, vendar je tudi ladjedelnica; mogoče je zdaj v prvi vrsti podjetje, ki izdeluje ladje. Na to so nas opozorili delavci ladjedelnice pred tednom dni v Bruslju. Niso govorili o zgodovinskih dolgovih, ampak o ekonomskih zadevah, svojem življenju in delu. Ladjedelništvo je svetovna industrija. Ladje je mogoče brez težav kupiti v Aziji in jih ni treba nujno kupiti v Evropi.
Glede na pravkar povedano, komisar, se pri sprejemanju odločitev v zvezi s konkurenčnostjo ne smemo osredotočiti samo na tako imenovano pošteno konkurenco v EU. Potrebujemo globalni pristop, pri čemer moramo ladjedelniško industrijo v Evropski uniji obravnavati v okviru svetovnega konkurenčnega okolja in nato določiti vse pogoje v zvezi z delovanjem ladjedelnic v EU, vključno z ladjedelnicama v Gdansku in Szczecinu.
Tržna pravila EU so sprejemljiva in sprejeta kot načelo, vendar morajo zlasti zadevati posamezne subjekte, pri čemer morata biti njihov način izvajanja in časovni načrt realna. Zato obstajajo določeni dvomi o tem, da je privatizacija sredstvo za dosego cilja, in sicer privatizacija kot cilj, ki ga je treba doseči do določenega datuma. Zato pozivam poljsko vlado, da tesno sodeluje s Komisijo, ter vodstvo ladjedelnice, da učinkovito upravlja s podjetjem.
v imenu skupine ALDE. - (PL) Gospod predsednik, veseli me, da Evropski parlament danes razpravlja o tej zadevi, in pozdravljam to pobudo. Zahvaljujem se komisarju McCreevyju za njegovo današnjo izjavo in menim, da je zelo pomembno, da Evropsko unijo obravnavamo kot skupnost.
Ob vstopu v Evropski parlament gremo mimo kipa, skulpture, z napisom L'Europe a un coeur, Evropa ima srce. To v političnem jeziku označuje moč evropskega socialnega modela. Pred 27 leti so se delavci ladjedelnice v Gdansku uprli komunističnemu režimu ter napovedali boj za kruh in svobodo. Želeli so znova osmisliti človeško delo in osvoboditi gospodarstvo državnega monopola. Ta zgodovinska ladjedelnica se zdaj sooča z drastičnim priporočilom Evropske komisije, da naj za dve tretjini zmanjša proizvodnjo in v vsakem primeru zapre dva suha doka.
Menimo, da je treba v teh razmerah sprejeti naslednje ukrepe: Prvič, zapreti samo en suhi dok ter s tem ladjedelnici omogočiti večjo donosnost. Drugič, omogočiti čas za racionalizacijo upravljanja ladjedelnice, ker sedanje upravljanje ni ustrezno (da bo ladjedelnica postala donosna in 3 000 delavcev ne bo izgubilo dela). Tretjič, upoštevati, da je ladjedelnica v Gdansku pomemben evropski spomenik, ki priča o tem, da je solidarnost ena izmed temeljnih vrednot Evropske unije.
Vendar Evropske institucije ne morejo prezreti te odločitve. Pri sprejemanju pragmatičnih odločitev se moramo zavedati, da gradimo Unijo za ljudi in zahvaljujoč ljudem. Moč Evrope je odvisna od inovativnosti in konkurenčnosti, vendar tudi od sočutja do šibkejših in tistih v manj ugodnem položaju. Menim, da je to tudi smisel liberalnega sporočila o svobodi. Spominjam se generacij Evropejcev iz vseh držav članic Evropske unije, ki so ponosno in z upanjem nosili značko sindikata Solidarnost. Nekateri izmed njih so tudi v tem Parlamentu. Kot generacija, ki gradi evropsko enotnost, se morajo zavedati zgodovinskega pomena ladjedelnice v Gdansku.
v imenu skupine UEN. - (PL) Gospod predsednik, delavce iz ladjedelnice sem spremljal na pogovorih s komisarjema Kroesom in Špidlo. Spremljal sem jih tudi, ko so nastopili pred Evropsko komisijo in prosili Evropo za pomoč. Ladjedelnica v Gdansku se je rešila iz največjih finančnih težav in ponovno ustvarja dobiček. Velika napaka bi bila, če zdaj zaradi velikih finančnih omejitev ne bi mogla ustvarjati dobička in doseči uspeha kljub prizadevanjem delavcev in vseh nas.
Poudariti želim tudi zgodovinski vidik. Če ne bi bilo gibanja Solidarnost, ki se je začelo v ladjedelnici v Gdansku, ne bi bilo združene Evrope 27 držav, Evrope, ki je ne ogroža jedrska vojna. To si moramo zapomniti vsi, tudi navzoči politiki.
Izpostaviti želim še to, da se vsi, ki so do zdaj govorili o tej zadevi, in menim, da tudi tisti, ki še bodo, strinjajo o tem vprašanju, ne glede na njihovo politično prepričanje. To je treba upoštevati.
Kolegi, kot lahko vidite, v sejno dvorano sta bila nameščena dva nova informacijska zaslona. Ta sta večja in omogočata več možnosti kot prejšnja zaslona.
To je prvi korak projekta, ki se izvaja za izboljšanje kakovosti in predstavitve informacij glede postopkov na plenarnih zasedanjih članom in javnosti.
Zlasti po vsakem poimenskem glasovanju bo za kratek čas prikazan grafičen pregled sejne dvorane, ki bo prikazoval vzorce glasovanja v Parlamentu. Ta novost, ki jo uporablja že veliko nacionalnih parlamentov, zgolj predstavlja informacije, ki so v vsakem primeru podrobno objavljene v rezultatih glasovanja, ki so priloženi zapisniku seje.
Vendar bo poleg odločitve predsedstva Parlamenta, sprejete včeraj zvečer, konferenca predsednikov, s svojo mogočno modrostjo, v četrtek odločila, ali želijo predsedniki skupin v prihodnje stalno uporabljati ta vidik sistema.
Medtem je bilo danes zjutraj izvedeno posvetovanje s političnimi skupinami, na katerem so se sporazumele, da se dovoli poskusna uporaba tega grafičnega prikaza na našem glasovanju danes zjutraj.
(IT) Gospod predsednik, gospe in gospodje, prosila sem, če lahko spregovorim o vprašanju v zvezi z našim urnikom dela: ker začetek šolskega leta že nekaj let sovpadata z našim plenarnim zasedanjem, in bo na žalost tudi naslednje leto, imajo poslanci in veliko naših uradnikov, ki imajo družine, velike težave. Menim, da bi Parlament moral razpravljati o tem vprašanju, ker je dobrobit otrok, ki bi jih v šolo morali pospremiti starši, stvar, za katero se spodobi, da jo Parlament obravnava.
Hvala gospa Frassoni, prepričan sem, da je vaše stališče utemeljeno, ampak zamudili ste na sejo, zato se prosim zglasite pri ravnatelju.
Gospod predsednik, ne vem, kateri člen to ureja, vendar na mojem seznamu glasovanja je še eno poročilo, o katerem je treba glasovati - Ayale Sender. Se ponovno sestanemo ob 12:30?
Razprava ni potekala in glasovanje se bo izvedlo jutri. Hvala za opozorilo.
v pisni obliki. - (PT) Pred nami je pobuda Republike Finske, cilj katere je sprejetje pravil o analitičnih datotekah k veljavni zakonodaji.
Pravzaprav protokol iz leta 2003, ki je začel veljati aprila letos, spreminja naslov III Konvencije o Europolu, zlasti tisti del, ki zadeva odpiranje analitičnih datotek ter zbiranje, obdelavo, uporabo in brisanje osebnih podatkov v teh datotekah.
To pomeni, da bo treba v skladu s tem spremeniti izvedbena pravila, ki so bila sprejeta.
Ukrep bo veljal omejeno obdobje, ker bodo z začetkom veljavnosti sklepa Sveta o ustanovitvi Evropskega policijskega urada vsi prejšnji predpisi odpravljeni.
(DE) Gospod predsednik, glasoval sem za to resolucijo, vendar bom izpostavil eno točko, in sicer sklicevanje na vzpostavitev evropske enote za civilno zaščito. V Evropskem parlamentu smo nagnjeni k temu, da se na določene dogodke odzovemo tako, da takoj pozovemo k ustanovitvi nove institucije ali vzpostavitvi nove funkcije.
V tem primeru je treba znova jasno povedati, da se odgovornost za obvladovanje naravnih nesreč državam članicam ne more in ne sme odvzeti: v prvi vrsti so države članice odgovorne in pristojne za sprejemanje preventivnih ukrepov ter zagotavljanje najboljše opreme in najboljšega usposabljanja za gasilske službe, da se lahko učinkovito spopadajo z naravnimi nesrečami. Države članice lahko le v izjemnih primerih, kot je velika katastrofa, zaprosijo Evropsko unijo za posredovanje, podporo in solidarnost. Vendar morajo glavno odgovornost nositi države članice.
(DE) Gospod predsednik, glasoval sem za resolucijo o naravnih nesrečah, ker se je znova izkazalo, da Evropa v teh ekstremnih razmerah ni neranljiva in potrebuje solidarnost EU. Vendar nekaj mora biti jasno: močno je treba izboljšati usklajevanje in ne sme se zgoditi, da bi države članice EU za dodatno pomoč morale prositi tretje države, ker jim mi potrebne pomoči ne bi mogli zagotoviti. Izziv za države članice je razviti bolje organizirane strukture pomoči, zlasti tiste, ki vključujejo prostovoljce, na primer z zagotavljanjem najboljšega možnega usposabljanja in opreme za gasilske službe.
Odstranjevanje mrtvih hišnih in divjih živali je velika težava, ki jo je treba čim prej rešiti, da bi preprečili izbruh bolezni in zmanjšali okoljsko škodo.
(DE) Gospod predsednik, tudi jaz sem glasoval za resolucijo, čeprav menim, da ti grozljivi gozdni požari ne bi smeli biti vzrok za ustanavljanje novih institucij EU. Menim, da niti evropska agencija za civilno zaščito niti evropska enota za posredovanje v primeru nesreč ne bosta mogli nuditi učinkovite zaščite pred naravnimi nesrečami v EU. Bolj verjetno je, da se bo povečala birokracija in zvišali stroški.
Zato moramo izboljšati mednarodno sodelovanje, da bomo bolje pripravljeni na prihodnje naravne nesreče, ter ustrezno vzdrževati gasilske službe in gozdove, da se bo obseg naravnih nesreč v prihodnosti zmanjšal.
Gospod predsednik, povedati moram, da na seznamu glasovanja moje skupine ta resolucija o naravnih nesrečah opisuje gozdne požare, vendar so naravne nesreče poleti v Evropi obsegale več kot to in v svoji regiji želim izpostaviti najhujše poplave v več kot sto letih. Tretjina milijonov ljudi je bila brez pitne vode več kot teden dni. 4 000 je bilo močno poškodovanih in več deset tisoč ljudi je bilo treba evakuirati, pri čemer so skupni stroški znašali 150 milijonov EUR.
Upam, da bo moja vlada zaprosila za pomoč Evropsko komisijo, da se okrožju in mestom v moji regiji ter drugod v Britaniji omogoči, da dejansko dobijo nekaj nadomestila za stroške, ki jih bo zagotovo morala poravnati zelo majhna skupina prebivalstva.
Naslov predloga resolucije je "naravne nesreče" in je bil popravljen.
Gospod predsednik, rada bi samo ponovila, kar je dejal gospod Ford o naravnih nesrečah v Združenem kraljestvu. Ljudje se morda tega ne zavedajo, ampak poplavljenih je bilo 40 000 stanovanjskih nepremičnin. Poškodovanih je bilo devetsto šol. Glavne železniške proge so še vedno zaprte. Poškodovana so bila kmetijska zemljišča, vključno s 75 % posevki graha v Združenem kraljestvu. V moji regiji Yorkshire in Humber je bilo prizadetih več tisoč ljudi in veliko se jih še vedno ne more vrniti na svoja zemljišča.
Vlada Združenega kraljestva je zdaj zaprosila za solidarnostno financiranje, zato od Komisije pričakujemo hiter odziv, hkrati pa želimo, da vse institucije EU določijo podnebne spremembe kot glavno prednostno nalogo. Ko bomo v naslednjih nekaj mesecih v Parlamentu obravnavali velik del zakonodaje, upam, da bodo kolegi upoštevali naravne nesreče tega poletja in zagotovili prispevek k reševanju dolgoročnega vprašanja podnebnih sprememb, ter upam, da se naravne nesreče v takem obsegu ne bodo ponovile.
Gospod predsednik, tudi jaz bi rad podprl zahtevek za sredstva Evropske komisije. Moja regija, jugovzhodna Anglija, je utrpela enako škodo, zlasti Oxfordshire in deli Berkshira, zato sva s kolegom gospodom Hannanom pri Evropski komisiji vložila zahtevek za sredstva za izredne razmere. Vstal sem zato, da bi Komisijo pozval k pospešitvi financiranja izdatkov in povrnitve v običajno stanje moje regije, jugovzhodne Anglije.
v pisni obliki. - (FR) Z glasovanjem za resolucijo o naravnih nesrečah, ki so se zgodile to poletje, sem želel izraziti solidarnost z družinami žrtev in tistimi, ki živijo v opustošenih regijah. Zahvaljujem se tudi vsem strokovnjakom, prostovoljcem in lokalnim organom, ki so pomagali pri gašenju ognja in reševanju žrtev poplav.
Menim, da je treba za obnovo zelo prizadetih regij čim prej sprejeti ukrepe nujne pomoči Skupnosti, zlasti finančne. Obnoviti moramo proizvodni potencial prizadetih območij, spodbuditi ustvarjanje delovnih mest in sprejeti ustrezne ukrepe za poravnavo socialnih stroškov, ki so nastali zaradi izgube delovnih mest in drugih virov dohodka.
Še vedno sem zaskrbljena nad vedno večjim številom naravnih nesreč zaradi izrednih vremenskih razmer, ki jih strokovnjaki pripisujejo podnebnim spremembam, ki povzročajo globalno segrevanje. Zato Komisijo pozivam k ukrepanju, da se zagotovi skladnost z obveznostmi iz kjotskega sporazuma in njihovim učinkom.
v pisni obliki. - Medtem ko podpiramo in glasujemo za skupni predlog resolucije o naravnih nesrečah, imamo britanski konservativci pomisleke glede oblikovanja "evropskih sil" (odstavek 9), ker verjamemo, da se morajo zmogljivosti za preprečevanje in hiter odziv osredotočati na sredstva držav članic.
v pisni obliki. - (PT) Menimo, da je to dobra resolucija, zato predlagamo, da glasujemo za njo vsi, vendar moramo opozoriti na to, da ne vključuje nobenih pomembnih predlogov (kljub sklicevanjem na prejšnje resolucije EP) in poudarja druge, s katerimi se ne strinjamo.
Zato moramo vztrajati pri pregledu uredbe o solidarnostnem skladu, da bo zajemala regionalne nesreče, zagotovila mehanizme za pomoč ljudem, prizadetim v nesreči, in pri pogozdovanju, pri čemer mora biti poudarek na preprečevanju velikih nesreč, ki jih povzročajo podnebne spremembe. Evropska unija mora vzpostaviti in financirati sistem javnega kmetijskega zavarovanja, ki bo kmetom v času izrednih razmer, kot so suša, požari in poplave, zagotovil minimalne osebne prejemke.
Bistveno je izbrati politiko preprečevanja za obravnavanje naravnih nesreč, ki zlasti prizadenejo sredozemsko območje, ter uvedbo radikalnih sprememb skupne kmetijske politike za boj proti zmanjševanju števila malih in srednje velikih kmetij in družinskih kmetij s spodbujanjem kmetijske proizvodnje, biotske raznolikosti in obdelave zemlje.
Dvomimo o mehanizmu Skupnosti za civilno zaščito, ker se lahko izkaže za še en način omejevanja nacionalne suverenosti, na primer na področju upravljanja z naravnimi viri, zlasti gozdom in gozdnato pokrajino.
v pisni obliki. - (PL) Že nekaj let jesensko zasedanje Parlamenta odpremo z razpravo o tragičnih posledicah naravnih nesreč, ki so poleti prizadele Evropo. Suše, vročinski vali, poplave in požari pustošijo Evropo. Če k temu dodamo še industrijske katastrofe, ki jih povzročajo naravne sile, lahko ugotovimo, da se državljani Evrope ne morejo braniti pred uničujočo močjo narave.
Letos je v požarih v Grčiji umrlo več kot 60 ljudi, veliko družin je izgubilo vso imetje in uničenih je bilo na tisoče hektarjev gozdnih površin in oljčnih nasadov. To je zelo tragična slika. Vem, kaj takšna tragedija pomeni. Mojo državo so prizadele poplave in v tragičnih rudarskih nesrečah je umrlo veliko ljudi. Zato izražam sočutje in evropsko solidarnost družinam in ljubljenim osebam žrtev naravne nesreče v Grčiji ter prebivalcem regij, ki so jih prizadeli požari.
Hkrati menim, da si Evropa vpričo teh dogodkov neukrepanja ne more privoščiti. To pa ne pomeni le finančne pomoči EU za obnovo prizadetih regij. Najprej moramo v EU vzpostaviti učinkovitejši mehanizem preprečevanja in zgodnjega opozarjanja, ki bo zagotovo vplival vsaj na zmanjšanje učinkov nesreč, če že ne bo omogočil, da se jim izognemo. Čeprav je za zaščito prebivalcev pred nesrečami odgovorna vsaka država članica, moramo razmisliti o učinkovitejšem spremljanju nacionalnih politik obvladovanja kriznih razmer ter mogoče celo o skupni enoti za hitro posredovanje.
v pisni obliki. - (PT) Globoko obžalujemo žrtve obsežnih gozdnih požarov spomladi, zlasti v Grčiji, in izražamo solidarnost z njihovimi družinami in vsemi, ki so jih požari prizadeli.
Dobrodošli v Evropskem parlamentu, gospod Cavaco Silva. Evropski parlament z velikim veseljem pozdravlja predsednika Portugalske republike.
Gospod predsednik, kolegi poslanci, z velikim veseljem izrekamo dobrodošlico predsedniku Republike Portugalske, gospodu Aníbalu Cavacu Silvi, v Evropskem parlamentu. Gospod predsednik, v desetih letih, ki ste jih preživeli kot predsednik portugalske vlade, ste utrdili demokratične institucije v državi in uspešno spodbudili njen gospodarski razvoj. Kot evropski državljan, ki razmišlja o prihodnosti, ste Portugalsko varno vodili na njeni poti k članstvu v Evropski uniji. Vidim, da je danes prisoten tudi predsednik Evropske komisije José Manuel Durăo Barroso, in seveda moram poudariti tudi, da je Portugalska pred kratkim prevzela predsedovanje Uniji. Tudi vas, gospod Barroso, toplo pozdravljam.
Deset let je minilo, odkar je predsednik Portugalske republike zadnjič govoril v Evropskem parlamentu. Od takrat smo vsi skupaj precej napredovali. Danes v parlamentu v Strasbourgu kot portugalski predsednik s svojim obiskom zaznamujete tretje predsedovanje vaše države Evropski uniji. Vsa tri predsedovanja Portugalske lahko v imenu Skupnosti opišem kot ambiciozna, saj je Portugalska med vsakim predsedovanjem obravnavala pomembna sodobna vprašanja, na primer lizbonsko strategijo ali odnose EU z Afriko in Južno Ameriko. Tudi sedanje predsedovanje ni izjema. V portugalski program so zdaj vključeni uspešen zaključek medvladne konference in sprejetje reformne pogodbe, krepitev zunanje in varnostne politike ter zlasti razvoj tesnejših odnosov z Latinsko Ameriko, Afriko in sredozemskim območjem, nadaljnji ukrepi proti podnebnim spremembam in uresničevanje lizbonske strategije.
Odkritja pomorščakov, ki so v 14. stoletju iz Lizbone odšli po vsem svetu, so bila dejansko prvi korak h globalizaciji. To odpiranje navzven in kultura strpnosti, ki ju je vaša država razvila prek stoletij, sta posebej dragoceni izkušnji v smislu današnje globalizacije in zato prednost za Evropsko unijo.
Prizadevanja Portugalske za razvoj odnosov z Latinsko Ameriko in nadaljevanje stikov z Južno Ameriko prek posebnega odnosa z Brazilijo pomembno izražajo naše stališče. Vaša kultura tolerance in širok pogled na svet danes pomenita resnično priložnost. Med tem predsedovanjem bo vaša država lahko nadgradila delo raziskovalcev iz 14. stoletja ter delovala enako pogumno in vztrajno. Pri tej nalogi vam želimo veliko sreče in uspeha.
predsednik Portugalske republike. - (PT) Predsednik Evropskega parlamenta, predsednik Evropske komisije, gospe in gospodje,
predsedniku Evropskega parlamenta se zahvaljujem za prijazne besede in povabilo na današnjo sejo. V čast mi je, da imam priložnost govoriti pred vami, predstavniki evropskih državljanov in člani te pomembne evropske institucije, Evropskega parlamenta.
Dobro se zavedam odločilne vloge, ki jo je imel ta Parlament pri uspešnem procesu evropskega združevanja. Nisem pozabil intenzivnega in plodnega sodelovanja s to institucijo leta 1992, ko sem kot predsednik vlade vodil prvo portugalsko predsedstvo Sveta, katerega slogan je bil "k Evropski uniji", kot se morda spomnite. Prispevek Evropskega parlamenta je bil bistven za nastanek močnega notranjega trga in napredek v zvezi s projektom za Evropsko unijo, ki se je začel v Maastrichtu.
Moja država zdaj že tretjič predseduje Svetu Evropske unije. Ponovno se srečujemo z velikimi izzivi, ki zahtevajo poenotenje politične volje držav članic in evropskih institucij. Bolj kot kdaj koli prej je treba našo skupno energijo in odločenost usmeriti h konkretnim načinom, kako zagotoviti močnejšo in bolj združeno Evropo. Ne nazadnje državljani Evrope od svojih voditeljev pričakujejo prav to.
Portugalsko predsedstvo si bo na vse mogoče načine prizadevalo za razvoj zbliževanja, ki je nujno za napredek pri gradnji Evrope. Verjamem zlasti, da bomo kot med prejšnjimi portugalskimi predsedovanji tudi tokrat z Evropskim parlamentom sodelovali odkrito in iskreno.
Ena od prednostnih nalog predsedstva je sklenitev reformne pogodbe na podlagi sporazuma, doseženega na junijskem zasedanju Evropskega sveta. Ta sporazum je zelo pomemben ukrep, za katerega upam, da nam bo omogočil preseganje obdobja, ki ga zaznamuje slabljenje procesa evropskega povezovanja. Zato pozivam k usklajenemu prizadevanju, da se do konca portugalskega predsedovanja sprejme nova pogodba.
Ko se bodo pogajanja zaključila in se bo to poglavje zaprlo, se mora Evropska unija še bolj dosledno in z novo samozavestjo osredotočiti na izzive, ki zadevajo evropske državljane, tj. gospodarsko rast, zaposlovanje, varnost, okolje, energijo in globalizacijo. To je program, v zvezi s katerim mora delovati Evropa v korist naši in prihodnji generaciji.
Zato mislim, da je v tem trenutku primerno izpostaviti vrednoto solidarnosti kot temeljni steber pri gradnji Evrope. Solidarnost je skupaj z drugim resnično temeljnim načelom, subsidiarnostjo, dejansko nujen pogoj za prihodnost evropskega povezovanja. Gre za solidarnost, ki je oprijemljiva, praktična ter se izraža v politikah in skupnih ukrepih, ne le za retorično in poljubno solidarnost.
Na tej točki želim izpostaviti Schumanovo deklaracijo iz leta 1950 in, če citiram, da se bo "Evropa [...] gradila s pomočjo konkretnih dosežkov, ki bodo najprej oblikovali dejansko solidarnost. Te besede nas morajo še naprej voditi pri prizadevanju za močnejšo in bolj združeno Evropo. Neuspeh zamisli o pripadnosti Uniji, ki odločno temelji na solidarnosti, je eno od največjih tveganj pri evropskem povezovanju. Da bi bili resnična Unija, je bistveno ohraniti občutek "skupnosti", kar je upravičeno tudi prvotno ime za evropsko povezovanje.
Eden od konkretnih dosežkov, ki so oblikovali dejansko solidarnost, je bil koncept gospodarske in socialne kohezije iz Enotnega evropskega akta iz leta 1986, v zvezi s katerim sem imel čast sodelovati na pogajanjih in ga podpisati kot portugalski predsednik vlade.
Izjemni napredek pri evropskem združevanju v zadnjih dvajsetih letih brez politike gospodarske in socialne kohezije ne bi bil mogoč. Prispevala je k politični koheziji, gospodarski rasti, zaposlovanju, ozemeljski koheziji, enakim možnostim in krepitvi položaja Evrope v svetu.
Zdaj imamo nove razloge za ponovno zanimanje za načelo kohezije. S tem mislim na vse večjo globalizacijo, obsežne migracije in demografski razvoj, ki povzroča socialno in gospodarsko neravnovesje, povezano s starajočim se prebivalstvom.
trije vidiki trajnostnega razvoja so dobro znani; to so socialni, gospodarski in okoljski vidik. To je ključni cilj evropskega povezovanja, ki je bil večkrat potrjen in je vključen v lizbonsko strategijo.
Ob tej priložnosti se želim osredotočiti na socialni vidik ter zlasti vprašanje revščine in socialne izključenosti.
Poleg načela solidarnosti obstaja etični in moralni vidik napredka, brez katerega bi temeljne vrednote evropske ideje izgubile pomen; gre za vrednote, kot so trajno prizadevanje za mir, zagotavljanje svobode in človekovih pravic, duh skupnosti, poudarjanje enakosti in socialne pravičnosti, obramba dostojanstva dela ter poskus vzpostavitve širšega in bolj svobodnega občutka državljanske odgovornosti.
Jasna opredelitev boja proti revščini in socialni izključenosti kot evropskega cilja nam vsem dodeljuje odgovornost, da poiščemo nove rešitve za vse bolj zapletene in trajne težave. Socialna agenda skupaj s cilji lizbonske strategije določa ambiciozen in težaven izziv, ki ga moramo obvladati.
V zvezi s tem poudarjam, da letos praznujemo 50. obletnico nastanka evropskega socialnega sklada in 10. obletnico evropske strategije zaposlovanja. Letošnje leto je tudi evropsko leto enakih možnosti.
Kot predsednik Portugalske republike sem kot enega od prednostnih ukrepov izbral socialno vključevanje. V prvem letu opravljanja funkcije sem podpiral prizadevanja za vključitev, da bi spodbudil portugalske državljane in jih opozoril, da je treba upoštevati kazalnike trajne revščine, neenake porazdelitve dohodka in izključenosti, zaradi katerih še vedno trpi več tisoč državljanov.
Bolj kot kdaj koli prej sem prepričan, da je treba ta izziv obvladati s prilagodljivimi in inovativnimi rešitvami, in sicer z večjo odgovornostjo za nevladne organizacije in državljane na splošno, večjim usklajevanjem državnih ukrepov in pobud civilne družbe ter priznanjem, da politike za prerazdelitev dohodka ne preprečujejo nastanka več boljših priložnosti, da bi vsi imeli koristi od ciljev ustvarjanja bogastva, osebnih dosežkov in trajnostnega razvoja, ampak te priložnosti celo zahtevajo.
Portugalska si mora še veliko prizadevati, da bi dosegla evropske standarde. Vendar je res tudi, da je tudi celotna Evropa še vedno oddaljena od ciljev socialne kohezije, ki jih želi uresničiti in ki jih ne sme opustiti.
Dejstvo je, da je spreminjanje ravni blaginje v Uniji v zadnjih desetletjih, ki ga kažejo gospodarski in socialni kazalniki, spremljalo znatno približevanje manj razvitih držav članic evropskemu povprečju.
Vseeno se gospodarskega zbliževanja držav ne sme zamenjati z zbliževanjem socialnih skupin v teh državah, saj je to proces, odvisen od enakosti in socialne pravičnosti. V zvezi s tem vidikom je treba priznati, da je bil napredek zelo omejen.
Predstavitev predloga splošnega proračuna s strani Sveta - Proračunsko leto 2008
(DE) Naslednja točka dnevnega reda je predstavitev predloga splošnega proračuna za leto 2008 s strani Sveta.
predsedujoči Svetu. - (PT) Gospod predsednik, gospe in gospodje, v čast mi je, da lahko v imenu predsedstva Sveta predstavim predlog splošnega proračuna Evropskih skupnosti za proračunsko leto 2008, ki ga je Svet sprejel 13. julija 2007.
Najprej želim poročati o odličnem in konstruktivnem vzdušju na sestankih, ki so potekali pred prvo obravnavo proračuna za leto 2008 v Svetu. Spravni sestanek je bil precej uspešen, sprejel se je sporazum o petih skupnih izjavah o pomembnih vprašanjih, kar je zagotovilo dobro podlago za nadaljnje delo.
V tem smislu sem prepričan, da odlično sodelovanje med obema vejama proračunske oblasti z dragoceno pomočjo Komisije napoveduje pozitiven rezultat. Zagotovim vam lahko, da je Svet naklonjen nadaljevanju konstruktivnega dialoga v zvezi s proračunom s ciljem sprejetja ustreznega sporazuma o proračunu Skupnosti za leto 2008.
Marca 2007 smo praznovali 50. obletnico rimskih pogodb ter ponovno potrdili naše skupne vrednote in cilje. V dinamičnem projektu, kakršen je Evropska unija, je njen proračun skupaj z enotno valuto eden od najbolj konkretnih izrazov, kaj za evropske državljane in davkoplačevalce pomeni biti Evropejec. Proračun Evropske unije je zato treba pripraviti ob upoštevanju današnjih izzivov. Izzivov je več, vendar bom izpostavil tiste, za katere mislim, da so pomembnejši. Prvič, izziv odpravljanja ovir za podjetništvo za vzpostavitev dinamičnega evropskega gospodarstva na podlagi lizbonske strategije. Drugi izziv je ustvarjanje vseevropskega prometnega omrežja, da bi se tesneje povezali in utrdili notranji evropski trg. Izziv v zvezi z informacijsko družbo dokazuje pomen človeških virov in socialne vključenosti.
Evropska unija bo pridobila ogromno vpliva zaradi razsvetljenega sodelovanja njenih državljanov pri tem projektu, ki je edinstven v sodobni zgodovini. Zadnji izziv, ki zadeva zlasti nekatere regije, to je izziv podnebnih sprememb, je treba obvladati z razvojem obnovljivih virov energije ter z učinkovito in družbeno odgovorno uporabo naravnih virov.
Vsi ti izzivi nastajajo v okviru globalizacije svetovnega gospodarstva, ki je resen izziv za staro evropsko celino, izziv, ki ga moramo obvladati na gospodarski in socialni ravni s politikami, ki bodo povečale produktivnost evropskega gospodarstva in okrepile socialno kohezijo. To od naše vlade pričakujejo vsi evropski državljani. Vsi moramo podvojiti naša prizadevanja za zagotovitev, da bodo naši proračuni predstavljali učinkovit in uspešen odziv na politične prednostne naloge.
Zato je nujno, da zmanjšamo upravne obremenitve, s katerimi se srečujeta Svet in Evropski parlament, ter da Komisija pospeši postopek potrjevanja operativnih programov in projektov, da bi se izognili zamudam pri izvajanju. Kljub temu pa hitrejše potrjevanje ne sme ogroziti načel dobrega upravljanja proračuna. Res je, da potrebujemo večjo prilagodljivost, vendar pri tem ne smemo pozabiti na učinkovito in odgovorno porabo denarja evropskih davkoplačevalcev.
Preden natančneje predstavim predlog proračuna za leto 2008, naj navedem načela, ki so vodila Svet pri odločanju. Na kratko, bistveni elementi so bili ustrezno financiranje različnih prednostnih nalog Evropske unije, natančno nadzorovano povečanje odobritev plačil, skladnost z sedanjimi zgornjimi mejami finančnega okvira, ki po potrebi zagotavlja ustrezne rezerve do zgornje meje za različne postavke in podpostavke, ter na koncu finančna disciplina in dobro upravljanje proračuna.
Navesti želim le eno podrobnost. Svet je za dokončanje analize predhodnega predloga proračuna uporabil kombinacijo proračunskih orodij, ki so se izkazala kot izjemno koristna ter so se razvila v okviru oblikovanja proračuna za cilje in dejavnosti. Med temi orodji izpostavljam obrazce za načrtovanje dejavnosti, pri čemer Svet po natančni obravnavi več takšnih obrazcev meni, da se je splošna kakovost postopka znatno izboljšala, in upa, da se bo ta proračunski pristop v prihodnosti nadalje razvijal.
Predlog proračuna za leto 2008 vključuje odobritve za prevzem obveznosti v višini 128 000 milijonov EUR in odobritve plačil v višini 119 000 milijonov EUR. Kar zadeva obveznosti, vas moram opozoriti, da se Svetu zdi bistveno, da te v proračunu za leto 2008 dosežejo primerno splošno raven ob ustreznem upoštevanju absorpcijske sposobnosti. Kot veste, menimo, da precenjevanje odobritev plačil ni rešitev za neporavnane obveznosti, t.i. RAL. Eno od naših vodilnih načel je bila torej ocena potreb - dejanskih in jasno opredeljenih potreb - kar je povzročilo povečanje plačil za 3,4 % v primerjavi s proračunom za leto 2007.
Kar zadeva podpostavko 1a z naslovom Konkurenčnost za rast in zaposlovanje, namerava Svet zagotoviti ustrezno financiranje prednostnih nalog, povezanih z lizbonsko strategijo, z ohranjanjem znatne rezerve za vključitev prednostnih nalog Evropske unije, ki so opredeljene v sklepih z junijskega zasedanja Evropskega sveta, in drugih nepredvidenih potreb. Čeprav Svet namerava omejiti povečanja v tej podpostavki v primerjavi s proračunom za leto 2007, moram poudariti, da bo Svet še naprej precej povečeval proračun za raziskave, in sicer 7,75 % za obveznosti in 45 % za plačila, ob upoštevanju stopnje koriščenja v preteklih letih in absorpcijskih sposobnosti. To povečanje dokazuje, kako velik pomen Svet pripisuje uspešnemu izvajanju lizbonske strategije, ki je, kot sem že navedel, bistven element za gospodarski razvoj Evropske unije.
Kar zadeva podpostavko 1b z naslovom Kohezija za rast in zaposlovanje, namerava Svet sprejeti odobritve za prevzem obveznosti, ki jih je v svojem predhodnem predlogu proračuna predlagala Komisija. Kar zadeva odobritve plačil, želim poudariti, da se je predlagano povečanje ohranjalo še na večji ravni, in sicer 6,2 %, ob upoštevanju absorpcijskih sposobnosti in preteklih izkušenj pri zaključevanju starih programov in izvajanju novih.
V zvezi s postavko 2 z naslovom Ohranjanje in upravljanje naravnih virov so odobritve, ki jih je predlagal Svet, temeljile na prejšnjih rezultatih in pretekle izkušnje so pokazale, da so te odobritve kljub horizontalnemu izvajanju na splošno vedno zelo blizu številkam pri končni izvedbi.
Natančneje želim obravnavati nekatera vprašanja v zvezi s potrjevanjem operativnih programov in projektov na področju razvoja podeželja ter strukturnimi in kohezijskimi skladi za obdobje 2007-2013. To je bila vsebina skupne izjave, ki smo jo sprejeli na spravnem sestanku, in lahko vam zagotovim, da Svet pripisuje velik politični pomen zagotavljanju čim prejšnjega in ustreznega izvajanja vseh operativnih programov in projektov.
Kar zadeva postavki 3a in 3b - Državljanstvo, svoboda, varnost in pravica - namerava Svet le nekoliko prilagoditi obveznosti in odobritve plačil v skladu z absorpcijskimi sposobnostmi in prejšnjo stopnjo koriščenja.
V zvezi s postavko 4 z naslovom EU kot globalni partner namerava Svet v svoj predlog proračuna vključiti nekatere politične prednostne naloge. Govorim o Palestini, za katero se predlaga povečanje v višini 80 milijonov EUR v rezervi, in Kosovu, za katerega se predlaga povečanje v višini 180 milijonov EUR, prav tako razporejenih v rezervo. Še vedno smo na prvi stopnji proračunskega postopka in prepričan sem, da bomo v zvezi s tem imeli priložnost posredovati natančnejše podatke.
Na sedanji točki Svet namerava sprejeti proračun za skupno zunanjo in varnostno politiko, predlagan v predhodnem predlogu proračuna, kot začasni minimum. Vendar je zelo verjetno, da bo predlagan znesek proračuna za skupno zunanjo in varnostno politiko prenizek ob upoštevanju razvoja na mednarodni ravni. Mislim, da vsi razumemo, za kaj gre.
Svojo obrazložitev zaključujem s kratkim opisom postavke 5 z naslovom Uprava. Pristop Sveta temelji na horizontalnih merilih, kot je večja učinkovitost, in hkrati na posebnih značilnosti posameznih institucij, zlasti v smislu zagotavljanja novih delovnih mest v zvezi s širitvijo. Za svoj del proračuna Svet namerava zagotoviti povečanje le za 0,2 %, kar se mi zdi, da posreduje jasen politični signal.
Opravila se je tudi natančna analiza proračunov decentraliziranih agencij. Metoda, ki temelji na horizontalnih merilih, se je uporabila za subvencije in število novih delovnih mest, ki bodo potrjena.
To priložnost želim izkoristiti tudi, da povem nekaj besed o potrebi po zagotavljanju dobrega finančnega poslovodenja v institucijah Evropske unije. V zvezi s tem Svet pozdravlja skupne izjave, ki smo jih sprejeli na spravnem sestanku ter sprožajo vprašanja, kot so decentralizirane agencije, izvajalske agencije, namenski prejemki in zaposlovanje v zvezi z zadnjimi širitvami.
Vsi vemo, da je to le prvi korak v proračunskem postopku, vendar sem popolnoma prepričan, da bomo skupaj lahko preučili vse možnosti, da bi sprejeli končni sporazum in do konca leta pripravili ustrezen proračun.
Naš glavni cilj je, da bi imeli pravočasno na voljo proračun za leto 2008, ki bo ustrezal namenu političnih prednostnih nalog Unije, vendar ne bo preobsežen, ker bi to pomenilo sprejemanje verjetnega neuspeha, da bi ga učinkovito in uspešno izvršili. Poleg tega, da bo ta proračun vplival na blaginjo vsakega državljana v Uniji, je treba upoštevati, da prispevke plačujejo davkoplačevalci vseh držav članic Zato je treba vzpostaviti pravo ravnovesje. Prepričan sem, da si bodo vse tri institucije, katerih zastopniki so danes tukaj, za to prizadevale na vse mogoče načine.
Gospod predsednik, gospe in gospodje, najlepša hvala za vašo pozornost.
poročevalec. - (FI) Gospod predsednik, predsedujoči Svetu, gospod komisar, Evropski parlament mora zdaj obravnavati predlog proračuna za naslednje leto, ki ga je pripravil Svet. Na samem začetku se zahvaljujem predsedujoči državi, Portugalski, za njeno odlično in pregledno sodelovanje. Odlično je sodelovala z Evropskim parlamentom in zlasti njegovim odborom za proračun. Razprava je potekala izjemno tekoče. Čeprav predlog Sveta vzbuja nekatere pomisleke, nam delovanje predsedstva zagotavlja, da bomo dosegli odličen končni rezultat.
Predlog proračuna s strani Sveta je skromen. V primerjavi s predhodnim predlogom proračuna so se odobritve za prevzem obveznosti zmanjšale za 717 milijonov EUR z rezervo za večletni finančni okvir v višini 3,9 milijarde EUR. Pri odobritvah plačil je prišlo do še večjega zmanjšanja, in sicer za 2,1 milijarde EUR, kar pomeni, da so za dobrih 10, 3 milijarde EUR pod finančnim okvirom, kar pomeni le 95 % BNP EU. Če se spomnimo na sprejetje finančnega okvira pred le enim letom, do katerega je prišlo po dolgih in zahtevnih pogajanjih, vidimo, da je raven odobritve plačil nerealno nizka.
Obžalovanja vredno je, da je do posebej drastičnega zmanjšanja prišlo pri proračunskih postavkah 1a (konkurenčnost za rast in zaposlovanje) in 1b (kohezija za rast in zaposlovanje). V prvem primeru so se odobritve plačil zmanjšale za več kot 500 milijonov EUR, v drugem pa za 498 milijonov EUR. Obe postavki sta povezani s ključno prednostno nalogo Evropske unije, lizbonsko strategijo, pri čemer je ena zdaj prikrajšana za več kot milijardo EUR.
Tudi v zvezi s postavko 1 obstajajo temeljne težave za proračun. Evropski parlament je lani Svet opozoril, da je bilo financiranje evropskega navigacijskega sistema Galileo neustrezno. Sedanji primanjkljaj dosega 2,4 milijarde EUR, ker se ni vključil zasebni sektor. Evropski parlament s svojo resolucijo podpira projekt na podlagi sredstev Skupnosti iz proračuna Unije. To je najenostavnejši, najmanj birokratski in najbolj demokratičen postopek. Vseeno je tako velik znesek, 400 milijonov EUR letno, ob upoštevanju sedanjega finančnega okvira težko poiskati, zato je nujna skupna odločitev Parlamenta in Sveta. Ta pomemben evropski projekt lahko rešimo, vendar bo to treba storiti v okviru tega proračunskega postopka.
Druga težava je Evropski tehnološki inštitut. Če ga želimo ustanoviti, bo to zahtevalo precejšnja finančna sredstva. Ne more temeljiti na pričakovanju in predpostavkah, ampak zahteva realne odločitve. Zamisel, da bi se inštitut skoraj zagotovo financiral s sredstvi iz programov EU na podlagi svobodne konkurence, so le sanje. Kaj pa, če bi se uresničile? Zato potrebujemo realistične rešitve.
Naslednja točka je poročilo gospoda Liberadzkija v imenu odbora za promet in turizem o predlogu za direktivo Evropskega parlamenta in Sveta o notranjem prevozu nevarnega blaga - C6-0012/2007 -.
podpredsednik Komisije. - (FR) Gospod predsednik, gospe in gospodje, veseli me, da lahko danes predložim predlog za spremembo direktive o notranjem prevozu nevarnega blaga.
Prevoz nevarnega blaga pomeni približno 8 % vsega prevoza blaga, tj. vsakodnevno skoraj milijon prevozov. Zagotoviti moramo prost pretok nevarnega blaga ter intermodalnost nacionalnih in mednarodnih storitev, hkrati pa spremljati varnostni vidik, da se zaščiti naše okolje, naše državljane in delavce v sektorju.
Ta predlog je namenjen posodobitvi štirih direktiv in štirih odločb Komisije o prevozu nevarnega blaga, da se jih združi v enoten zakonodajni dokument. Gre za pomembno poenostavitev zakonodaje Skupnosti v zvezi s tem vprašanjem.
Poleg tega je treba razširiti obseg pravil Skupnosti, da se vključi prevoz po celinskih plovnih poteh, ki ga zdaj ne urejajo nobena pravila iz zakonodaje Skupnosti. Dejansko gre za manj pomemben način celinskega prevoza, vendar lahko nesreča na celinski plovni poti povzroči resne posledice. Enoten sklop pravil za ves prevoz nevarnega blaga po notranjih plovnih poteh bo omogočil zmanjšanje tega tveganja. Ne nazadnje predlog zadeva tako mednarodni kot nacionalni prevoz.
To so cilji predloga, o katerem poroča gospod Liberadzki. Pred začetkom razprave se poročevalcu ter odboru za promet in turizem zahvaljujem za njihovo podporo predlogu Komisije.
poročevalec. - (PL) Gospod predsednik, gospod komisar, veseli me, da lahko v imenu odbora za promet in turizem predložim poročilo, v katerem najprej pozdravljamo dejstvo, da je Komisija predložila osnutek direktive, o katerem danes razpravljamo.
Gospod komisar, v celoti se strinjamo z vami, da to združuje predpise v zvezi s prevozom nevarnega blaga in hkrati zmanjšuje njihovo število. Drugič, strinjamo se tudi, da bi ta uredba lahko zelo pomembno vplivala na varnost prevoza in kakovost življenja državljanov. Končno, uredbe, ki jih želimo sprejeti oziroma združiti iz različnih virov in tako zmanjšati njihovo število, temeljijo na priporočilih Združenih narodov za prevoz nevarnega blaga po cesti, železnici in notranjih plovnih poteh, ki v Evropski uniji skupaj presega 110 milijard ton na kilometer letno.
Pri predstavitvi tega poročila želim poudariti, da ga je odbor za promet in turizem potrdil skoraj soglasno, ker je poročilo pomembno in nujno ter ustvarja novo stopnjo kakovosti in predpise v zvezi s prevozom nevarnega blaga razširja tudi na potniške vlake. Ureja tudi položaje, ko lahko države članice iz razlogov, ki niso strogo povezani z varnostjo, sprejmejo nekatera odstopanja od splošno veljavnih predpisov, ter kako se ta odstopanja sprejemajo in obravnavajo na ravni EU.
Vse prisotne pozivam, da podprejo predloge sprememb, ki smo jih vložili in o katerih smo razpravljali, zlasti predlog spremembe 44, pri katerem smo na zahtevo Sveta poleg vozil vključili še koncept vagonov in plovil, namenjenih za plovbo po celinskih plovnih poteh, da se prepreči morebitne nesporazume, zato vas prosim, da glasujete za ta predlog spremembe. Poleg tega vas pozivam tudi, da podprete predlog spremembe 45, ki je bil po obsežni razpravi oblikovan kot ustrezen kompromis. Nanaša se na člen 1(3)(b), kjer smo vključili besedilo "kadar je to upravičeno, se lahko določi pot in prevozno sredstvo, ki ga je treba uporabiti". Predlog spremembe 16 bi lahko tako opustili kot nepotrebnega ali glasovali proti njemu.
Pozivam vas tudi, da glasujete proti predlogoma sprememb 46 in 47, saj se zdi, da so ta pravila že vključena v besedilo in bi tako le brez potrebe podaljševala uredbo. Na koncu se zahvaljujem poročevalcem v senci za njihovo zelo produktivno sodelovanje. Posebej se zahvaljujem Svetu in Komisiji, in sicer tako nemškemu kot portugalskemu predsedstvu. Organizirali smo okoli pet delovnih sestankov, na katerih ni prišlo do večjih razhajanj, vsa nastala nesoglasja pa smo uspešno rešili. Mislim, da je bilo to sodelovanje zgledno.
Gospod predsednik, gospod komisar, gospe in gospodje, da, predlog direktive o notranjem prevozu nevarnega blaga je pomembno vprašanje, ker se v EU vsako leto prevaža približno 110 milijard ton nevarnega blaga letno: 58 % po cesti, 25 % po železnici in 17 % po celinskih plovnih poteh.
Cilj tega predloga direktive je poenostavitev in uskladitev obstoječih pravil o prevozu nevarnega blaga. Področje uporabe določb EU, ki zdaj vključujejo cestni in železniški prevoz, razširja na prevoz po celinskih plovnih poteh. Ta poenostavitev zmanjšuje birokracijo in izboljšuje intermodalnost. Skupna pravila za prevoz po cesti, železnici in notranjih plovnih poteh zagotavljajo enotno stopnjo varnosti v Skupnosti za notranji in čezmejni prevoz. Enotna pravila glede prevoznih sredstev poenostavljajo in spodbujajo večmodalni prevoz.
Razširjanje področja uporabe določb na prevoz po notranjih plovnih poteh je dobrodošel ukrep. To pomeni, da se za vse notranje plovne poti v Skupnosti uporabljajo enaka pravila o varnosti. To bo pozitivno vplivalo na delovne pogoje na plovilu, varnost prevoza in zaščito okolja. Enotna pravila zmanjšujejo stroške, ker niso več potrebna različna pooblastila in dovoljenja. To bo verjetno izboljšalo tudi potencialno uporabo in tržne možnosti prevoza po notranjih plovnih poteh; ne nazadnje si prizadevamo za preusmeritev več prevoza nevarnega blaga na notranje plovne poti.
Osnutki predlogov sprememb, ki jih je sprejel odbor za promet in turizem, pomembno izražajo stališče Sveta. Strinjamo se in to vprašanje želimo po možnosti rešiti že s prvo obravnavo. Naj poudarim, da Parlament prosim, da sprejme predlog spremembe, ki ga je poročevalec že omenil in pomeni kompromis. V ta dokument je pomembno vključiti razumne določbe. Glede tega se strinjamo s Komisijo in Svetom. Osnutek predloga spremembe zadeva določbo, ki državam članicam dovoljuje, da določijo posebne varnostne zahteve in po potrebi tudi določijo prevozno sredstvo, če lahko to utemeljijo pri Komisiji.
Na koncu se toplo zahvaljujem poročevalcu, s katerim smo tako dobro sodelovali, in Parlament pozivam, da to poročilo sprejme na prvi obravnavi.
v imenu skupine PSE. - Gospod predsednik, v imenu svoje skupine se zahvaljujem poročevalcu za poročilo in tudi za njegovo vlogo pri povezovanju Parlamenta, Sveta in različnih političnih strani glede tega pomembnega vprašanja.
Poslanci bodo upoštevali, da je veljavna zakonodaja Skupnosti na tem področju sestavljena predvsem iz štirih direktiv, ki urejajo prevoz nevarnega blaga. Direktiva RID ureja železniški prevoz in direktiva ADR cestni prevoz, pri čemer prevoz nevarnih snovi po celinskih plovnih poteh obravnavata prilogi k tema direktivama.
Nova predlagana direktiva razširja področje uporabe zakonodaje Skupnosti na celinske plovne poti, kar je treba podpreti.
Nekateri morda menijo, da poročevalec ni dovolj razširil področja uporabe direktive, nekateri drugi, predvsem iz industrije, pa menijo, da je direktiva preveč omejevalna in pretirana.
Poročevalec je resnično vzpostavil pravo ravnovesje in pomemben vidik vsega tega je gotovo ta, da bi vzpostavili enoten sistem ureditve prevoza nevarnega blaga po celinskih plovnih poteh, pri čemer se določijo standardi in se vsi, vključno z državami članicami, zavedajo svojih odgovornosti.
Kot je pojasnil poročevalec, nam to poročilo zagotavlja dodano vrednost. Poročilo bo povečalo varnost, zato v moji skupini verjamemo, da si zasluži popolno podporo.
Gospod predsednik, kot je že bilo navedeno, je namen predloga posodobitev in združitev obstoječih direktiv in uredb o notranjem prevozu nevarnega blaga. Enotno zakonodajno besedilo bo zdaj poleg cestnega in železniškega prevoza vključilo prevoz po celinskih plovnih poteh. Iskreno se čudim, kako bi mu lahko kdo sploh nasprotoval. Ne predstavljam si, da bi kdo dvomil v koristnost in potrebo po ukrepih za zagotovitev, da se ta prevoz opravlja na najvarnejši možni način. Če je te ukrepe mogoče združiti in jasneje ubesediti, nam lahko to vsem le koristi.
V odboru smo podprli večino predlogov sprememb poročevalca, ki so večinoma tehnični. Očitno je, da se je poročevalec v zvezi s temi predlogi sprememb tesno povezal s Svetom in pri takšni direktivi je to na splošno najučinkovitejši način. Zato je hvalevredno tudi, da si poročevalec prizadeva za zagotovitev soglasja na prvi obravnavi. Vendar je skupina ALDE precej presenečena zaradi predloga spremembe 45, saj se nam zdi nekoliko vsakdanji. Zakaj ni dovolj besedilo iz predloga spremembe 16, s katerim smo bili vsi zadovoljni? Zakaj bi ustregli vsem željam Sveta, čeprav so lahko te v nasprotju z učinkovitostjo logističnih verig? Zakaj se ne bi s Svetom posvetovali o tem? Vse države članice niso naklonjene temu "kompromisu". Kaj bodo dosegli poročevalec, gospa Sommer, gospod Jarzembowski in gospod Simpson, če bi države članice lahko poljubno izbrale en način prevoza na škodo drugega? Očitno je, da mora vsak način prevoza na poseben način zagotoviti, da je varen in učinkovit. Zakaj udeleženci na trgu tega ne bi smeli določati sami? To smo prej zagotovili s predlogom spremembe 16, zato vas pozivam, da ponovno preučite predlog spremembe 45 in morda ponovno razmislite o njem.
Poročevalcu se zahvaljujem za prizadevno delo, vendar obžalujem, da se je pustil zapeljati in skozi zadnja vrata ponovno vključil to določbo o uporabi predpisanih prevoznih sredstev. Ponovno vas pozivam, da razmislite o svojem stališču glede predloga spremembe 45.
v imenu skupine UEN. - (PL) Gospod predsednik, predlog nove direktive o ureditvi notranjega prevoza nevarnega blaga je pomemben zakonodajni dokument. Prejšnje predpise EU združuje v enoten zakonodajni dokument in njegovo področje uporabe razširja na prevoz po vodi.
Zaradi vključitve mednarodnih predpisov o prevozu nevarnega blaga v predlog je direktiva konsolidiran dokument mednarodnega dometa. Nova direktiva do neke mere omogoča tudi upoštevanje posebnih nacionalnih razmer, če to zahtevajo gospodarske zahteve in stanje cest. Primer je obseg uporabe predolgih tovornih vozil.
Predlagani predlogi sprememb so tehnične narave in niso sporni, razen predlogov sprememb 46 in 47. Poročevalcu, gospodu Liberadzkiju, se zahvaljujem za konstruktiven prispevek pri pripravi poročila. Skupina UEN meni, da direktiva izpolnjuje pričakovanja vpletenih strani.
v imenu skupine Verts/ALE. - (DE) Gospod predsednik, gospod komisar, gospe in gospodje, ta pravila za večmodalni prevoz so zelo pozitivna in upam, da se bodo v prihodnosti še razširila, saj so preglednejša in razumljivejša. Končno so se vključile tudi celinske plovne poti, kot je zelena stranka zahtevala v enem od preteklih poročil. Ne razumem, zakaj je trajalo tako dolgo. Onesnaževanje, ki ga povzročajo nesreče plovil, ki prevažajo zelo strupene kemikalije, lahko na rekah povzroči celo bolj zgoščeno onesnaženost kot na odprtem morju.
Naslednja točka je poročilo Inés Ayale Sender v imenu odbora za promet in turizem o logistiki tovornega prometa v Evropi - ključu do trajnostne mobilnosti.
poročevalka. - (ES) Gospod predsednik, danes popoldne razpravljamo o ključnem področju za evropsko rast, konkurenco in zaposlovanje, in sicer o logistiki.
Logistika je bistvena za kakovost vsakdanjega življenja naših državljanov, čeprav se tega ne zavedajo dovolj. To poročilo želi med drugim povečati ozaveščenost državljanov o tem vprašanju.
Ta sektor zagotavlja približno 13 % BDP v Evropski uniji in ima velik gospodarski vpliv, saj povzroča med 10 in 15 % končnih stroškov končnih proizvodov v Evropi. V nekaterih sektorjih, kot je pomembna avtomobilska industrija, presega celo socialne stroške.
Ta sektor se je izkazal za pomemben zlasti za industrijo in trg; njegov uspeh in potencial za rast pa sta nezamenljiva, zato ju je treba še naprej ohranjati. Vendar glede na naše trdno prepričanje, da je najboljši trg tisti, ki je dobro urejen ter omogoča in spodbuja pozitivne zmogljivosti, poleg tega pa preprečuje mogoča tveganja, preden začnejo ovirati rast, ustvarjalnost in razvoj naših državljanov, pozdravljamo sklep Komisije, da bo začela obravnavati ta sektor kot prispevek, ki ga lahko zagotovi Evropska unija za povečanje priložnosti in omejitev očitnih tveganj na podlagi napovedi rasti transportnega sektorja v Evropi. Med letoma 2000 in 2020 je predvidena 50-odstotna rast. Zato bo lahko sektor izkoristil in povečal priložnosti, ki so mu na voljo v razmerah, ki jih po našem mnenju opredeljuje pet bistvenih prednostnih nalog.
Prva prednostna naloga je nedavna širitev na vzhod, ki povečuje razdalje in ustvarja obrobna območja; hkrati ustvarja tudi nove priložnosti na trgu in v trgovini v različnih kulturah naših državljanov.
Druga prednostna naloga je globalizacija, ki pospešuje trgovino, spreminja potrebe in ponovno določa geografski položaj ozemelj in narodov. Pri tem mislim na svojo državo Španijo, ki je v smislu širitve na obrobju, vendar jo je globalizacija postavila na križišče s pomembnimi območji, kot so Latinska Amerika, Afrika ali Azija, s katero trguje.
Logistiko je treba razviti tudi zaradi prednostnih vprašanj, kot so podnebne spremembe in sedanje potrebe po energiji. Infrastrukturo moramo uporabljati učinkoviteje, izboljšati upravljanje prometa in omejiti poti brez naloženega blaga; sedanja logistika lahko k temu bistveno prispeva.
Četrta prednostna naloga so priložnosti za izmenjavo informacij, ki jih želimo v Evropi zagotoviti na podlagi sedmega okvirnega programa, in prihodnost ekonomije znanja. Logistika je utelešenje inteligentnega prevoza - prevoz, ki vključuje načrtovanje kot temeljni pojem in temelji predvsem na inteligentnih prevoznih sistemih. SESAR, SafeSeaNet ter sistemi sledenja in trgovanja so instrumenti in nove tehnologije, ki se uspešno uporabljajo v tem sektorju.
Tudi demografske spremembe in pričakovanja mladih ljudi v zvezi z zaposlovanjem so področja, h katerim lahko logistika bistveno prispeva. Predlog poročila v zvezi s tem želi podpreti Komisijo pri opredeljevanju ozkih grl in poskusu oblikovanja novih predlogov.
Preprečiti moramo preveliko upravno obremenitev z natančno uporabo inteligentnih sistemov za zmanjšanje in omejitev formalnosti, ki ostajajo zapletene, zlasti na primer na področju carine in pomorske trgovine; vendar menim, da lahko predlogi v akcijskem načrtu Komisije k temu pozitivno prispevajo.
Drugo ozko grlo, za katerega predlagamo več rešitev, je pomanjkanje infrastrukture in ustreznega financiranja. Glede na to poudarjam potrebo po ukinitvi sistema čezmejnih omrežij in odprtju neuporabljenih zgodovinskih prehodov v Pirenejih ali Alpah, kjer se nam zdi ustrezno, ter zmanjšanju zastojev na nekaterih cestah z odprtjem železniških tunelov.
V zvezi s tem je bil predložen poseben predlog, ki ga še posebej podpiram, in sicer predlog za namenski železniški tovorni sistem. Zato pozivamo Komisijo, naj nam predloži načrt na to temo.
V zvezi s financiranjem želimo, da se v razpravo o prihodnjem financiranju dovolj ambiciozne evropske prometne politike kot prednostno vprašanje vključi logistika.
V zvezi s pomanjkanjem delovne sile podpiramo predlog Komisije za zagotovitev večje privlačnosti poklica, vendar želimo, da bi se predlog poleg usposabljanja osredotočil tudi na izboljšanje socialnih in delovnih pogojev.
Na koncu bi radi izrazili svojo podporo in Komisijo opozorili na potrebo po tem, da mora vsakršno prihodnje obravnavanje mestnega prevoza vključevati posebno poglavje o mestni logistiki. Menimo, da se zaradi neučinkovite logistike naši državljani vsak dan srečujejo z zastoji. Zato menimo, da je čas za to, da se logistika ustrezno vključi v evropske razprave.
podpredsednik Komisije. - (FR) Gospod predsednik, gospe in gospodje, zlasti bi se rad zahvalil gospe Ayali Sender za poročilo o logistiki tovornega prometa. Gospe Ayali Sender želim dejati tudi, da se spomnim najinega obiska v Zaragozi, kjer sva imela priložnost videti koristi vseh dejavnosti, ki se zdaj opravljajo za razvijanje logistike v Evropi.
Poročilo nam vzbuja veliko upanje v zvezi s pristopom, ki ga je leta 2006 sprejela Komisija v svojem sporočilu o logistiki. Ta resolucija je pomemben korak v skupnih prizadevanjih Parlamenta in Komisije za izboljšanje delovanja tovornega prometa v Evropi.
To se mi zdi zelo spodbudno, saj bom v nekaj tednih predložil akcijski načrt za logistiko.
Gospa Ayala Sender je jasno izpostavila pomembni vprašanji: gospodarsko razsežnost in učinkovitost logistike, ki bistveno prispeva k konkurenčnosti naših gospodarstev. Logistika omogoča pretok blaga in prispeva h konkurenčnosti naših proizvodov, saj jim zagotavlja dostop do bolj oddaljenih trgov. Logistika je postala pomembna in dinamična industrija, ki ustvarja delovna mesta, Evropa pa ima najuspešnejša logistična podjetja na tem področju. Poleg tega logistika izboljšuje okoljsko učinkovitost. Kot je dejala gospa Ayala Sender, prispeva k zmanjševanju preobremenjenosti v prometu. Tudi tovorni promet in logistika morata obvladovati izzive v zvezi z zmanjšanjem števila prometnih nesreč ter emisij onesnaževal in hrupa.
Delo, ki ga je treba opraviti na področju logistike, ne vključuje urejanja tega hitro rastočega sektorja, ampak zagotavljanje njegove trajnostne prihodnosti, tako da se izkoristi ves potencial učinkovitosti, ki je še prisoten v prevozni dejavnosti. Dejansko je to razlog, da smo razvili idejo somodalnosti, tj. učinkovito kombinacijo različnih načinov prevoza. V zvezi s tem lahko uporabimo logistiko za uskladitev gospodarskih in okoljskih ciljev.
Vendar še vedno obstaja nekaj ovir za razvoj logistike. Prvič, pomanjkanje usklajevanja in skupnih pravic ovira oblikovanje novih rešitev, zlasti razvoj informacijske in komunikacijske tehnologije. Tovorni promet bi lahko bolje načrtovali, izboljšali bi lahko delovanje in varnost prometnih sistemov, povečali spremljanje blaga ter zagotovili, da so potrošnikom zagotovljene potrebne informacije. Logistična veriga mora delovati kot usklajena celota, tudi če je vključenih več partnerjev in več načinov prevoza.
Drugič, večjo pozornost moramo nameniti kakovosti tovornega prometa, vključno s kazalniki kakovosti in izmenjavo dobre prakse. To pomeni izboljšanje usposabljanja strokovnih delavcev in priznavanje njihovih sposobnosti.
Tretjič, obravnavati moramo problem ozkih grl, ki ovirajo tovorni promet. Posvetovali smo se z vsemi, ki delajo na področju logistike, ter prejeli petsto odgovorov, ki nam bodo pomagali pri pripravi akcijskega načrta za logistiko.
Poročilo gospe Ayale Sender tudi upravičeno poudarja poenostavitev upravnih postopkov, potreb po naložbah v infrastrukturo ter težav, ki jih povzroča logistika na mestnih območjih. Za vsa ta vprašanja potrebujemo konkretne odgovore.
Vesel sem, da je odbor za promet in turizem veliko pozornost namenil akcijskemu načrtu za logistiko, ki ga bom predložil oktobra. Načrt mora vključevati konkretne ukrepe z jasnimi cilji in posebnim časovnim razporedom. Zajemal bo niz pobud, vključno s prednostnim železniškim tovornim omrežjem, pristaniško politiko in dvema dokumentoma Komisije o pomorskem prostoru brez meja in morskih avtocest. Sprejetje teh ukrepov bo zelo pomemben znak in način za določitev nadomestnih načinov prevoza, ki so učinkoviti, celoviti in okolju prijazni ter seveda izpolnjujejo potrebe uporabnikov. Akcijski načrt bo povezan z ukrepi za zagotovitev večje privlačnosti železniških, morskih in celinskih plovnih poti.
Komisija ne trdi, da je sposobna rešiti probleme tovornega prometa, s katerimi se srečuje Evropa, vendar poročilo gospe Ayale Sender državam članicam v zvezi s tem posreduje sporočilo, ki jih spodbuja k razvijanju lastnih logističnih pobud, zlasti z vlaganjem v infrastrukturo, v tesnem sodelovanju z Evropsko unijo. Uspešni bomo le, če bodo države članice in Evropska unija sodelovale.
Logistika je glavni problem. Če jo bomo spodbujali, bomo dosegli spremembo načina prevoza, ki bo prispeval k boju proti globalnemu segrevanju. Za zagotovitev trajnosti evropske mobilnosti, ki bo v skladu z našimi okoljskimi zahtevami v korist gospodarstvu in evropskim državljanom, sta po mojem mnenju potrebni logistika in dobra prometna infrastruktura.
Iskreno se zahvaljujem gospe Ayali Sender za prispevek k temu napredku na področju logistike, ki je bistvena za razvoj trajnostnega prometa.
Naslednja točka je vprašanje za ustni odgovor za Komisijo o vzpostavitvi enotnega evropskega neba s funkcionalnimi bloki zračnega prostora konč.), ki ga je predložil Paolo Costa v imenu odbora za promet in turizem - B6-0135/2007).
avtor. - (FR) Gospod predsednik, najprej moram predstaviti pisno vprašanje o SESAR, katerega avtor je Paolo Costa, ki me je prosil, naj vam vprašanje predstavim v njegovem imenu.
To je vprašanje za ustni odgovor za Komisijo z razpravo o oblikovanju funkcionalnih blokov zračnega prostora za vzpostavitev enotnega evropskega neba oziroma o namenu Komisije v zvezi z izvajanjem ali dosedanjim razvojem izvajanja paketa besedil, ki so bili decembra 2003 v spravnem postopku, in sicer paketa o enotnem nebu.
Eno od besedil obravnava oblikovanje funkcionalnih blokov zračnega prostora oziroma letalskih poti v različnih razredih zračnega prostora, da se optimizira poraba, zmanjšajo toplogredni plini in, če je mogoče, zmanjša preobremenjenost na najbolj zasedenih letališčih, vključno z možnostjo zmanjšanja stroškov zračnega prevoza. To je posebej občutljivo vprašanje s pridržki s strani držav članic, ki so vedno potrjevale svojo suverenost nad svojim zračnim prostorom. To zlasti velja za države članice in moja lastna država velike vojaške sile in bloke vojaškega zračnega prostora zadržuje na navidezno samovoljen način.
Gospod Costa je zaskrbljen, tako kot smo lahko pričakovali, da ni bil dosežen napredek v zvezi z besedilom o oblikovanju blokov zračnega prostora, enem od štirih besedil o enotnem nebu, saj so mu države članice močno nasprotovale. Gospod Costa zato Komisiji zastavlja naslednje vprašanje. Komisija je zdaj objavila sporočilo, ki pojasnjuje, da stroški neuspešnega oblikovanja funkcionalnih blokov zračnega prostora za vzpostavitev enotnega evropskega neba zajemajo približno 1 milijardo EUR. Gospod Costa je najprej zastavil vprašanje, ali je Komisija zadovoljna z razmerami in ali meni, da se uporaba uredbe (ES) št. 551/2004 o organiziranosti zračnega prostora zadovoljivo razvija. Kako si Komisija razlaga dejstvo, da od začetka veljavnosti uredbe niso začeli delovati nobeni novi bloki zračnega prostora?
Člen 10 uredbe določa razširitev organiziranosti zračnega prostora na spodnji zračni prostor ter od Komisije zahteva, da določi druge ukrepe, potrebne "glede na dosežen napredek". Kakšne spremembe obstoječe zakonodaje predlaga Komisija v zvezi s tem? Ali se Komisija strinja, da mora predložiti predlog v zvezi s tem še pred koncem leta 2008?
Gospod Costa v svojem ustnem vprašanju zastavlja vprašanje, ali se Komisija strinja, da je bil pristop od spodaj navzgor, pri čemer morajo pobudo za oblikovanje funkcionalnih blokov zračnega prostora pripraviti države članice, neuspešen in da mora zdaj Evropska unija oblikovati proaktivnejši pristop?
podpredsednik Komisije. - (FR) Gospod Savary, hvala vam in gospodu Costi, ker menim, da je bilo to vprašanje zelo dobro pripravljeno in obravnava stvaren problem.
Reforma iz marca 2004 je bila namenjena organizaciji zračnega prometa v skladu z operativnimi zahtevami in ne nacionalnimi mejami. Zagotavlja krajšanje dolžine letov in preprečevanje nepotrebnega kroženja letal. Odgovoril bom na vsa vprašanja.
Prvo vprašanje zadeva stroške upravljanja zračnega prometa in posledice za enotno nebo. Vi in gospod Costa sta navedla ključen podatek, da stroški za neuspešno vzpostavitev enotnega neba znašajo 1 milijardo EUR, k čemur lahko dodam, da so v skladu z Evropsko organizacijo za varnost zračne plovbe možni prihranki večji, saj bi lahko prihranili 3 milijarde EUR. Poleg zmanjšanja stroškov letalskih prevoznikov bi bil dosežen prihranek v višini dveh milijard, če bi se izboljšala učinkovitost letalskih storitev.
Kot pravi gospod Savary, izvajanje enotnega evropskega neba ne napreduje dovolj hitro glede na pomembnost ciljev: konkurenčnost, trajnostni razvoj, boj proti podnebnim spremembam in spodbujanje varnosti v zraku. Ali moramo zato stati s prekrižanimi rokami in ne storiti ničesar? Ne. Sprejetje osnovnih pravil o enotnem trgu je Skupnosti prvič zagotovilo dejanska pooblastila na tem področju. Leta 2004 je bila izvedena reforma: ločitev med ureditvijo in zagotavljanjem storitev, certifikacija ponudnikov storitev v skladu z evropskimi predpisi, licence kontrolorjev zračnega prometa in niz tehničnih ukrepov, ki se sprejmejo s komitologijo. Nazadnje je bil sprožen industrijski projekt SESAR, pravi dodatek k enotnemu nebu.
Vendar moramo hitreje ukrepati. Komisija mora beležiti opravljeno delo. Decembra 2006 sem se posvetoval s skupino strokovnjakov na visoki ravni in letos julija so mi predstavili poročilo o obveznih reformah. Komisija bo letošnjo jesen predložila sporočilo v zvezi s tem.
Drugo vprašanje zadeva funkcionalne bloke zračnega prostora. Res je, da je Svet z reformo leta 2004 izbral pristop od spodaj navzgor, vključno z ukrepi nacionalnih vlad o oblikovanju blokov. Iskreno povedano ta pristop ni bil povsem zadovoljiv, saj je omejil možnosti za Komisijo in institucije Skupnosti, da zagotovijo dejansko oblikovanje blokov in nadaljevanje dela na lokalni ravni. Drug problem je, da ni bilo dovolj poudarjeno izboljšanje gospodarske učinkovitosti zagotovljenih storitev. V prvi polovici leta 2008 bomo poskušali uvesti pristop na podlagi učinkovitosti. S tem bi se določili posebni cilji učinkovitosti za ponudnike storitev ter v primeru neuspešnosti zagotovile pobude in intervencijske mehanizme. Menim, da bo pristop na podlagi učinkovitosti pospešil oblikovanje funkcionalnih blokov, ker bodo bistveni za uresničitev ciljev učinkovitosti. Razvijamo idejo organa za pregled uspešnosti in koordinatorja, odgovornega za hitrejši razvoj projektov. Osebno menim, da bi koordinator za vseevropska omrežja zelo prispeval k oblikovanju teh funkcionalnih blokov, ki jih potrebujemo.
Seveda s pospešitvijo oblikovanja in učinkovitosti funkcionalnih blokov ne bomo čakali do leta 2009. Upam, da vam bom lahko predložil pobudo sredi leta 2008. Na splošno velja, da so lahko bloki učinkoviti le, če se zgornji in spodnji zračni prostor obravnavata kot nedeljiva.
Četrto vprašanje zadeva pristop držav članic od spodaj navzgor, za katerega priznam, da je bil z določenih vidikov neuspešen. Moramo v tem primeru sprejeti popolnoma nasproten pristop? Nisem prepričan. Menim, da moramo poskusiti oblikovati boljši pristop od spodaj navzgor, vendar moramo za razvoj enotnega neba preiti na drugo stopnjo, ki temelji na uspešnosti in mehanizmih. Z državami članicami moramo dejavno sodelovati za spodbujanje politične zavezanosti in poudarjanje razvoja funkcionalnih blokov zračnega prostora.
Zato sem podprl to vprašanje. Tako sem dobil priložnost, da razložim glavne pobude, ki jih bomo sprejemali v skladu z zelo pomembnimi pripombami gospoda Savaryja.
v imenu skupine PPE-DE. - (DE) Gospod predsednik, gospod podpredsednik Komisije, nikakor ne nasprotujemo temu, kar ste dosegli na področju učinkovitosti v zračnem prostoru, vendar je bil vaš odgovor precej jasen. Ta je izražal, da države članice niso izpolnile obveznosti. Države članice niso izpolnile obveznosti, ki so veljale od leta 2004, in sicer hitro oblikovanje funkcionalnih blokov zračnega prostora. Na eni strani to povzroča stroške v višini 3 milijard EU, ki ste jih navedli, na drugi strani pa onesnaževanje okolja.
Zdaj razpravljamo o uvedbi trgovanja z emisijami v zračnem prometu, in sicer o 3 % emisij zračnega prometa. Če bi bilo upravljanje letalskega prometa razumno, hitro in učinkovito, bi lahko zmanjšali porabo goriva do 12 %, kar bi bistveno zmanjšalo emisije CO2. Gospod podpredsednik, poštenjak ste, vendar moramo izpostaviti osnovni problem: države članice ne izpolnjujejo svojih obveznosti. Zato moramo vi kot Komisija in mi kot Parlament sporočiti državam članicam, da morajo to nadoknaditi. Po tolikšnem zaostanku morajo zelo pohiteti. Vendar to morda ne bo dovolj.
Zagroziti jim moramo tudi s spremembo pristopa od spodaj navzgor. Če države članice ne morejo doseči napredka v zvezi z zelo pomembnim vprašanjem varnosti v zračnem prometu in njegove učinkovitosti ter vplivu zračnega prometa na podnebje, pričakujemo, da Komisija leta 2008 ne bo le predložila poročila, da so se države članice izboljšale v smislu oblikovanja blokov zračnega prometa, ampak jim bo zagrozila. Zanesete se lahko na našo pomoč. Nato bomo morali spremeniti sistem in oblikovati bloke zračnega prostora na evropski ravni. Le tako lahko prepričamo države članice, da oblikujejo učinkovite in funkcionalne bloke zračnega prostora. Vem, kako težko je to, vendar prijazne besede ne bodo zalegle. Počasi se moramo naučiti ukrepati.
v imenu skupine PSE. - Gospod predsednik, v Parlamentu sem že tako dolgo, da se spominjam, ko je komisar de Palacio prvič predlagal enotno evropsko nebo in se je izraz "funkcionalni bloki zračnega prostora" prvič pojavil v besedišču EU. Po težkem začetku je bil leta 2004 dosežen napredek, ko je zakonodaja uzakonila te bloke zračnega prostora, vendar moram izpostaviti, da je bil napredek od takrat nevzdržno počasen, zlasti v zvezi s širitvijo blokov zračnega prostora, posebej glede nižjega zračnega prostora.
Gospod komisar, cenim, da je Komisija nameravala sodelovati z državami članicami in nedvomno so nekatere države članice pokazale, da so manj pripravljene izvajati to politiko pri hitrosti, ki si jo želimo ali smo jo dejansko predvideli, vendar je gotovo zdaj pravi čas, da se zadeve pospešijo in da Komisija čim prej predloži direktivo.
Od leta 2004 niso bili ustvarjeni nobeni novi bloki zračnega prostora in, kot so povedali prejšnji govorci, so stroški naše neuspešne vzpostavitve enotnega evropskega neba ocenjeni na 1 milijardo EUR. Poleg tega je treba veljavno zakonodajo posodobiti, saj se potniki še vedno dnevno spopadajo z zamudami v prometu zaradi staromodnega odnosa držav članic in, kot se zdi, nedejavnosti Komisije.
Potrpljenja zmanjkuje in ukrepanje je nujno. Neukrepanje ne pride v poštev, zato bo moja skupina podprla vprašanje za ustni odgovor, ki ga je gospod Costa predložil Parlamentu v imenu odbora za promet in turizem. Gospod komisar, vsi se staramo in si želimo dočakati enotno evropsko nebo.
v imenu skupine UEN. - (GA) Gospod predsednik, vprašati želim, ali se lahko šteje, da ta politika liberalizacije letalstva kakor koli pomaga nekaterim regijam in regionalnim letališčem. Poglejte, kaj se na primer dogaja na letališču Shannon v mojem volilnem okrožju na zahodnem Irskem. Odločitev letalske družbe Aer Lingus, da opusti lete v London, je negativno vplivala na regijo, ne nazadnje tudi z vidika gospodarstva. To je povsem v nasprotju s politiko irske vlade. Mislim torej, da bo ta svoboda na področju letalstva, kar zadeva evropske regije, prispevala k napredku močnih območij, tista območja, ki niso tako močna, pa bo oslabila. Zato Komisijo prosim, da obravnava na primer zadevo letališča Shannon in preuči, kako se lahko to politiko vodi skupaj s politiko regionalnega razvoja na takih območjih.
v imenu skupine GUE/NGL. - (CS) Gospod predsednik, gospe in gospodje, pobuda "enotno evropsko nebo" potrjuje mojo izkušnjo kot zasebnega pilota, da je letalstvo šolski primer področja, ki zahteva nadnacionalno sodelovanje ne glede na državne meje.
Iz tega razloga in glede na potrebo po zagotovitvi največje varnosti v zračnem prometu, največje učinkovitosti in minimalne zamude letov podpiramo oblikovanje funkcionalnih blokov in posledično enotnega evropskega neba. Vendar ne smemo pozabiti, da tako kot razdrobljenost tudi odprava razdrobljenosti povzroča stroške. Ker je to zapleten sistem, v interesu stalnosti podpiram postopno vzpostavitev enotnega sistema za upravljanje operacij v skupnem zračnem prostoru.
Poleg tega bo poenotenje evropskega neba, za katerega danes obstaja 27 nacionalnih operacijskih sistemov, ogrozilo delovna mesta kontrolorjev zračnega prometa in drugih specialistov na tem področju. Kolikor vem, je bil v zvezi s tem vzpostavljen precej uspešen dolgoročen socialni dialog in menim, da je zato treba uskladiti navidez nasprotujoče si postopke. Prizadevamo si za varnejše in učinkovitejše lete; želimo, da so zamude letov minimalne in se čim bolj odpravijo nevarnosti neobičajnih dogodkov v zračnem prometu. Ogrožena so človeška življenja: življenja tistih, ki letijo, ter življenja in usode tistih, ki upravljajo zračni promet.
v imenu skupine IND/DEM. - Gospod predsednik, moti me predlog za pospešitev procesa vzpostavljanja odprtega neba. Zdi se, da se sploh ne priznajo težave v zvezi z odprtim nebom na regionalnih letališčih v Evropi, niti v pripravljalnem obdobju. Pri vzpostavljanju enotnega evropskega neba bosta nastali dve glavni vozlišči - zagotovo Heathrow in Frankfurt ali Charles de Gaulle - ki ju bo spremljala mreža podvozlišč.
Trgovina z ljudmi za namene izkoriščanja za prisilno delo se v zadnjih letih v EU povečuje. Žrtve, ki so evropski državljani ali priseljenci, trpijo zaradi novih oblik suženjstva. Kakšne ukrepe namerava Komisija sprejeti za zaustavitev tega pojava? Ker to trgovino olajšuje neuspeh držav članic pri zagotavljanju skladnosti delodajalcev z zakonodajo o delu in pravicah delavcev, katere ukrepe bo sprejela Komisija za obravnavanje te težave?
podpredsednik Komisije. - Gospa predsednica, prisilno delo in trgovina z ljudmi za izkoriščanje delovne sile sta veliki kršitvi temeljnih pravic in v celoti smo zavezani preprečevanju ter boju proti takšnim kaznivim dejanjem.
Glede na ocene mednarodnih organizacij dela je bilo leta 2005 po svetu najmanj 12,3 milijona ljudi v prisilnem delu. Približno petina teh ljudi so bili žrtve trgovine.
Trgovina z ljudmi za izkoriščanje delovne sile je običajno organiziran kriminal in ocenjeno je, da letno ustvari 12 milijard dolarjev. Zavedamo se tudi, da je trgovina z ljudmi še vedno kaznivo dejanje z majhnim tveganjem.
Namen evropske strategije je, da se iz kaznivega dejanja z majhnim tveganjem in velikim dobičkom spremeni v kaznivo dejanje z velikim tveganjem in majhnim dobičkom. Potrebna je celovita strategija za boj proti trgovini z ljudmi za izkoriščanje delovne sile, ki bo vključevala preprečevanje, kazenski pregon, zaščito in pomoč žrtvam.
Komisija bo prevzela vlogo spodbujevalca pri vzpostavljanju mreže vseh zainteresiranih strani in institucij, ki sodelujejo pri preventivni strategiji. Kot prve so to službe inšpekcije dela, organizacije delodajalcev in sindikati.
V zvezi s preprečevanjem je glavni cilj zagotovitev spoštovanja delovnega prava na vseh delovnih mestih in s tem boj proti delu na črno, zlasti v bolj ogroženih sektorjih, vključno s kmetijstvom, gradbeništvom, predelavo hrane in gospodinjskim delom.
Zavezan sem tudi razvoju nove zakonodaje na področju boja proti trgovini z ljudmi in izkoriščanja delavcev migrantov za delovno silo. Primer je nedavni predlog direktive, ki predvideva sankcije zoper delodajalce, ki zaposlujejo državljane tretjih držav z nezakonitim prebivališčem v državi članici. Namen tega predloga je učinkovitejši boj proti izkoriščanju delavcev migrantov z odvračilnimi upravnimi sankcijami in s kazenskimi sankcijami v najresnejših primerih, vključno s trgovino z ljudmi, in kjer so odkriti še zlasti izkoriščevalski delovni pogoji.
Preiskava in pregon morata postati učinkovitejša. Organi pregona morajo v celoti izvajati zakonodajo proti trgovini z ljudmi na področju izkoriščanja za delovno silo, vključno z zakonodajo v skladu z okvirnim sklepom o trgovini z ljudmi in direktivo o dovoljenjih za prebivanje za žrtve trgovine z ljudmi.
Kot je pokazala nacionalna dobra praksa, so ukrepi zagotavljanja pomoči žrtvam trgovine z ljudmi bistveni za zaščito njihovih temeljnih pravic in istočasno spodbujanje uspešnega pregona. Zagotavljanje pomoči, prebivališča in podpore pri iskanju boljšega dela in življenjskih razmer bo zagotovilo sodelovanje žrtev trgovine z ljudmi v kazenskih postopkih in olajšalo kaznovanje storilcev.
Za konec bi povedal, da bo Komisija na prvem dnevu proti trgovini z ljudmi, ki bo 18. oktobra, pripravila priporočila v sodelovanju z državami članicami in za države članice o opredeljevanju in podpori žrtev - najprej glede ranljivih skupin, kot so otroci - na podlagi tesnega sodelovanja med organi pregona, tožilstvi, nevladnimi organizacijami in drugimi ponudniki storitev.
(RO) Gospa predsednica, naj se komisarju Frattiniju zahvalim za odgovor. Po predložitvi mojega vprašanja sva se s komisarjem srečala in razpravljala sva o vidikih trgovine z ljudmi. Močno cenim sodelovanje Evropske komisije in komisarja samega v boju proti temu pojavu in vesela sem, da bo Evropska komisija 18. oktobra izvedla dejanske ukrepe za njegovo zaustavitev, vključno s tistimi, ki jih je navedel komisar, in sicer uvedbo kazenskih sankcij za resne primere dela na črno.
Zanima me, če komisar namerava v imenu Evropske komisije od Sveta zahtevati pooblastilo, da v imenu Evropskih skupnosti podpiše Konvencijo o ukrepih proti tihotapljenju ljudi, ki je zelo učinkovit instrument za boj proti trgovini z ljudmi.
podpredsednik Komisije. - (IT) Gospa predsednica, gospe in gospodje, odgovor je zagotovo pozitiven. Zavezani smo, vključno z mano osebno, k zagotavljanju, da vsi mednarodni instrumenti vidijo Evropo, ki ukrepa in je vodilna.
V zvezi z instrumentom, ki ste ga navajali, in tudi drugimi neposrednimi pobudami, Komisija vsekakor ne more, gospe in gospodje, vsega narediti sama. Predlagam direktivo o kaznovanju dobičkarjev, ali raje trgovcev s sužnji, ki zlorabljajo žrtve trgovine z ljudmi, vendar če se države članice s tem ne strinjajo, če nas ne podpira mreža malih, srednjih in velikih podjetij v Evropi, bodo takšni instrumenti precej manj učinkoviti. Zato pozivam, da med seboj sodelujemo.
(DE) Naslednje leto bo v Avstriji in Švici potekal EURO 2008. Trgovci z ljudmi in ženskami so nanj že pripravljeni. Ali je pripravljena tudi Komisija?
podpredsednik Komisije. - To je zelo pomembno vprašanje. Precej dobro izkušnjo smo imeli leta 2006 na svetovnem prvenstvu v nogometu v Nemčiji. Zelo tesno smo sodelovali z vsemi državami članicami, policijskimi organi in nemškimi oblastmi. V tem obdobju smo število mladih žrtev trgovine z ljudmi v Nemčiji zmanjšali najmanj za 3 000 ali 4 000. Tudi zdaj smo pripravljeni na to.
Pripravljamo poročilo o zelo pomembnih rezultatih evropskega sodelovanja, ki bo kmalu objavljeno. Morda veste, da najmanj 12 držav članic sodeluje pri sprejemanju ukrepov, da se na mejah ustavijo in nadzirajo sumljive osebe, ki poskušajo v državo nezakonito pripeljati mlade žrtve trgovine z ljudmi. Enako sodelovanje načrtujemo naslednje leto z Nemčijo, Avstrijo in Švico, ki bodo tudi gostile prvenstva. Nemčija se je pri tem zelo izkazala.
(LT) Pojav, pri katerem so ljudje ugrabljeni, nasilno zaposleni in jim je odvzeta svoboda gibanja ter vsake dejavnosti, in pri katerem ne morejo pustiti svojega delovnega mesta ter so kot v ječi, je zelo star. O tem izvemo v medijih in iz raznih preiskav. Ali ima Komisija kakšne splošne statistične podatke o državah, v katerih se to pojavlja, in ali to ne spada h kazenskemu pravu? Država članica ne sme odstopati od kaznovanja kršiteljev, ki drugim odvzamejo svobodo.
podpredsednik Komisije. - (IT) Gospa predsednica, gospe in gospodje, zavedamo se najbolj zaskrbljujočih potekov dogodkov. Prav tako se zavedamo, da nekatere države članice okrepljeno sodelujejo pri preprečevanju in zatiranju. Vendar je način opredelitve teh kriminalnih dejanj po mojem mnenju vseevropski problem.
Kot ste dejali, kadar so ljudje prisiljeni delati v krutih pogojih, so talci, in tistih, ki so za to odgovorni, ne moremo kaznovati le v skladu s predpisi za nezakonito delo, ker se morajo takšna kazniva dejanja obravnavati kot zasužnjevanje drugih ljudi. Samo tako bomo lahko izboljšali razmere. Naj navedem primer: le, če opredelimo takšne zločine na resen način, kot si po mojem mnenju zaslužijo, bomo lahko uporabljali evropski nalog za prijetje.
To je le primer, vendar, kot veste, se evropski nalog za prijetje uporablja le v kategoriji resnih kaznivih dejanj, in ponazarja, da so države članice, na katere se obračam, pripravljene poostriti svoja nacionalna kazenska prava, da bodo takšna kazniva dejanja lahko dokončno opredeljena (kar se v nekaterih državah članicah že dogaja) kot resnično resna kazniva dejanja, s čimer se bo omogočilo delovanje evropskih instrumentov sodelovanja, ki smo jih končno vzpostavili. To je ključni predpogoj.
Razvoj Evropske unije je potekal na podlagi izvajanja zakonodaje, najnovejša skrb glede ukrepanja proti mednarodnemu kriminalu pa je povzročila sprejetje določb v okviru tretjega stebra, tj. na podlagi medvladnega sodelovanja, brez da bi se predložile, kot bi se morale, v pregled Sodišču Evropskih skupnosti. Ali Komisija meni, da je mogoče okrepiti sodni nadzor nad dejavnostmi tretjega stebra, da bi se v Uniji povečala pravna varnost?
podpredsednik Komisije. - Gospa predsednica, Sodišče Evropskih skupnosti ima pomembno vlogo pri varovanju zakonitosti, izvajanja in uporabe instrumentov tretjega stebra.
Naslednja točka je poročilo Alessandra Foglietta, v imenu odbora za okolje, javno zdravje in varnost hrane, o strategiji EU za podporo državam članicam pri zmanjševanju škode zaradi uživanja alkohola.
poročevalec. - (IT) Gospod predsednik, gospe in gospodje, zelo zadovoljujoče je videti vrh in zaključek tako pomembnega poročila. Najlepše se zahvaljujem kolegom, poročevalcem v senci, skupinam in uradnikom, ki so omogočili takšen izid.
Zmanjševanje škodljivega uživanja alkohola je v zadnjih letih postala ena od prednostnih nalog zdravstvenih in socialnih politik po vsem svetu, pri čemer ima vlogo tudi Evropska unija. Evropska komisija nam je predložila besedilo, ki je vsebovalo veliko stvari za razmislek in ki smo jih poskušali razviti ter dopolniti.
Preučitev škode zaradi zlorabe alkohola je podala izredno žalostno in zaskrbljujočo sliko: zelo velika smrtnost med mladimi, zlasti zaradi prometnih nesreč, nasilje v družini, vedno večje število primerov fetalnega alkoholnega sindroma, vedno večja razširjenost bolezni jeter in zasvojenosti z alkoholom, tudi med mladimi, v vseh državah članicah. Stroški zdravljenja v Evropi znašajo 17 milijard EUR, medtem ko se za obravnavo in preprečevanje porabi 5 milijard EUR.
Treba je poudariti, da je težava v zlorabi alkohola, uživanje alkohola se ne more obsoditi samo po sebi, ker je del kulture, zgodovine in tradicij veliko držav članic, pri čemer je kakovost nekaterih alkoholnih proizvodov v veliko primerih največja dragocenost držav proizvajalk. Prav tako ne smemo pozabiti vidika zaposlovanja. Ocenjuje se, da proizvodnja in predelava alkohola v Evropi omogoča delovna mesta za več kot milijon ljudi.
Evropska komisija, ki se ji zahvaljujem, je predstavila sporočilo o številnih prednostnih nalogah, ki jih izvajamo, medtem ko poskušamo njihovo področje razširiti z različnimi ključnimi točkami: natančna preučitev problema uživanja alkohola med mladimi, omogočanje izčrpnih podatkov, pomoč in preprečevanje, boljše javne informacijske kampanje, s katerimi ozaveščamo skupnost glede tveganj pri neodgovornem uživanju alkohola, ter preučitev problema nasilja, zlasti v družini, ki je povezano z uživanjem alkohola.
Ukrepi proti škodljivim posledicam zlorabe alkohola zlasti vključujejo: ozaveščanje in izobraževalne kampanje o tveganjih v šolah, ki namenjene tudi staršem, večja razpoložljivost javnega prevoza kot alternative osebnemu za ljudi, ki odhajajo iz nočnih zbirališč, podpora pobud posameznih držav glede načela "dont' drink and drive", evropska nagrada za najboljšo informacijsko kampanjo v šolah, finančna podpora širjenju instrumentov, ki ljudem omogočajo, da si sami izmerijo količino alkohola v krvi, in strogi ukrepi proti alkoholnim napitkom "alkopop".
Druga med inovativnimi točkami poročila, ki ga je Komisija pozdravila, je zamisel o uporabi t. i. "kratkega posredovanja", da se razširi odgovoren in ozaveščen pristop do uživanja alkohola. Splošni zdravniki, ki so vsakodnevno v neposrednem stiku z bolniki, bi lahko pomembno prispevali k prepoznavanju težav, povezanih z alkoholom, še preden se jih zavejo bolniki sami: takšne osebne ukrepe bi lahko dopolnil preprost vprašalnik, ki se v nekaterih evropskih mestih že poskusno uporablja.
Drugi ukrepi zlasti vključujejo spodbujanje ukrepov za zmanjšanje prometnih nesreč, povzročenih zaradi zlorabe alkohola, na primer s povečanjem preverjanja vožnje pod vplivom alkohola, širjenjem testov, s katerimi si lahko ljudje sami izmerijo količino alkohola v krvi, spodbujanjem programov za voznike, znižanjem dovoljene količine alkohola v krvi in uvajanjem strožjih kazni za voznike pod vplivom alkohola.
Zdi se, da vse skupine Evropskega parlamenta v tem poročilu podpirajo predlog, naj se meja alkohola v krvi za voznike začetnike čim bolj približa ničli, da se omogočijo konkretni temelji za strategijo, ki bi presegala le preprosto izjavo načela in previdnost, ki jo je navedla Komisija v svojem besedilu, čeprav veliko ukrepov, ki bi se lahko sprejeli proti zlorabi alkohola, prihaja s strani držav članic, zlati ukrepi na področju zdravja in varnosti.
Evropska unija lahko poskuša spodbuditi, pospešiti in predlagati sprejetje nekaterih od teh ukrepov. Nedvomno sporazum ni bil dosežen v zvezi z vprašanjem označevanja, ki bi opozarjalo na tveganja in nevarnosti prekomernega uživanja alkohola. Osebno menim, da bi morali Komisijo pozvati k natančni študiji, ki bi omogočila razne sisteme informacij in sporočanja, vključno z označevanjem.
Strategija s predlaganimi spremembami Parlamenta bi lahko omogočila pomembno dodatno vrednost posameznih nacionalnih politik, zlasti ker bi se prizadevanj držav članic lahko usmerila k skupnim ciljem.
V poročilu sem zlasti poskušal to vprašanje obravnavati na uravnotežen in razumen način, brez kakršnega koli obsojanja zmernega uživanja alkohola, pri čemer sem upošteval stoletja staro tradicijo zmernega pitja, in predlagati ukrepe, s katerimi bi lahko odpravili težave, ki so na žalost danes v Evropi in po vsem svetu tako običajne. Zahvaljujem se vsem za podporo in sodelovanje.
komisar. - Gospod predsednik, najprej bi se rad zahvalil poročevalcu za odlično delo in zelo dobro poročilo, ki ga je pripravil, ter drugim članom odbora, ki so ga podpirali in sodelovali z njim pri pripravi tako zanimivega, koristnega in pozitivnega poročila.
Ne želim ponavljati tega, kar je bilo navedeno v sporočilu ali poročilu, in na začetku želim povedati, da sem zelo vesel, da se povsem strinjamo glede tega, kako lahko rešujemo in obravnavamo tako težko in pomembno vprašanje. Poznamo statistiko, ki je zaskrbljujoča. V Evropski uniji skoraj 200 000 oseb letno umre zaradi bolezni, povezanih s prekomernim uživanjem alkohola. V Evropski uniji 43-45 milijonov ljudi pije alkohol v tveganih količinah, kar pomeni do 70,4 % primerov slabega zdravstvenega stanja in prezgodnje smrti ter pomeni enega največjih vzrokov smrti med mladimi. Statistika je torej zaskrbljujoča, vendar moramo že na začetku poudariti, da ne obravnavamo alkohola kot proizvoda: prekomerno uživanje in zloraba alkohola sta tista, ki povzročata te težave. Včasih je težko ljudi izobraziti in naučiti, kako naj zmerno in bolj odgovorno uživajo proizvod, ki je na voljo že stoletja; težave povzroča čezmernost ali zloraba.
Zelo sem vesel, da se Parlament strinja s potrebo po evropski strategiji in evropskem ukrepanju v zvezi s tem. Res je, da moramo dopolnjevati politiko držav članic, kot določa člen 152, vendar to ne pomeni, da ne naredimo ničesar. Nasprotno, podpirati, dopolnjevati in krepiti moramo ukrepe držav članic. Prav tako drži, da imamo v državah članicah različne kulture in različne tradicije, vendar na žalost opažamo, da se težave, ki so do nedavnega obstajale le v nekaterih državah članicah, razširjajo po vsej Evropski uniji. Na žalost se slabe navade hitro širijo in predvsem mladi jih hitro posnemajo.
Obstaja možnost za izmenjavo dobre prakse s sodelovanjem in skupnim delovanjem, preden bo prepozno. Ukrepati lahko začnemo, preden nam težava uide iz rok, in to je eden od najpomembnejših vidikov te strategije.
Osredotočiti se moramo na mlade. Najbolj skrb vzbujajoče področje je popivanje, poleg tega je vožnja pod vplivom alkohola eden od najpogostejših vzrokov smrti med mladimi.
Hkrati je izredno pomembno, da se osredotočimo na prednostne naloge, in vesel sem, da poročilo izraža strinjanje s Komisijo glede ključnih prednostnih nalog, predvsem v zvezi z mladimi in tudi nosečnicami. Na žalost v Evropski uniji še vedno obstajajo primeri, da se otroci rodijo s težavami, ker je mati uživala alkohol med nosečnostjo. Pričakovali bi, da se to v današnjih časih ob najvišji stopnji izobraženosti v Evropski uniji ne bi dogajalo, ampak na žalost se.
V poročilu sem veliko pozornost namenil opozarjanju na težavo z alkoholom med starejšimi osebami. To dejstvo se bo zelo upoštevalo pri naslednjih ukrepih, ker pomeni tudi resno socialno in zdravstveno težavo.
Celotna Evropska unija bo delovala na dveh ravneh. Najprej bo Odbor za nacionalno politiko in ukrepe, v katerem so zastopane države članice, usklajeval nacionalne politike v zvezi z alkoholom in razvijal dodatne politike, predvsem tiste, opredeljene v sporočilu.
Poleg tega bo Evropski forum za alkohol in zdravje, v katerem sodelujejo vse zainteresirane strani, razvil konkretne ukrepe na ustreznih ravneh. Vendar to ne bo le debatni krožek ali "pogovorna oddaja". Ravno nasprotno, pozivamo k trdnim zavezam, na podlagi katerih se ne bo le ustvarjalo posebnih rezultatov, ampak se bodo ti rezultati objavljali in skrbno spremljali, pri čemer se bodo objavljali tudi rezultati tega spremljanja. Optimistični smo, da bomo lahko tako obravnavali nekatera zapletena vprašanja, na primer odgovorno trženje in odgovorno oglaševanje - kot je opredeljeno v poročilu -, ter hkrati druge vidike, kot je odgovorna postrežba, ker niso le proizvajalci, ampak tudi prodajalci na drobno tisti, ki nosijo veliko odgovornost na tem področju, in zato se bomo osredotočili tudi na slednje.
Večina vprašanj, obravnavanih v poročilu, potrjuje usmeritev politike, določene v strategiji iz sporočila Komisije. Nekatere točke dodatno razvijajo to strategijo in seveda bom posebno pozornost namenil tem. Druge točke presegajo priporočila iz sporočila Komisije pri nekaterih vprašanjih, kot sta označevanje in obdavčitev. Tudi ta vprašanja bomo obravnavali.
V zvezi z opozorili na alkoholnih pijačah, o katerih se je veliko razpravljalo v času priprave sporočila in v Parlamentu, bomo preučili izkušnje držav članic, ki jih že pripravljamo za predstavitev, ter možnost, v sodelovanju z državami članicami, za razvoj uradnih skupnih pristopov k temu vprašanju po vsej Skupnosti. Imamo dokaze, da opozorila povečujejo ozaveščenost - zato so jih države članice tudi uvedle -, vendar morajo biti del širše strategije. Same na sebi ne morejo doseči želenih ciljev. Zato potrebujemo kampanje za ozaveščanje v zvezi z izobraževalnimi programi. Lahko damo na primer opozorila na steklenice, ampak kaj je potem s pijačo, ki se jo streže v restavracijah, barih in doma, kjer potrošnik ne vidi steklenice in zato ne vidi opozorila? Zato moramo uporabiti kaj novega, na primer letake ob nakupu alkoholne pijače in nasvete zdravnikov, kot je navedeno v poročilu. To so pomembni vidiki. Odgovorno obveščanje, odgovorna prodaja in odgovorno trženje so prav tako pomembni vidiki, pri čemer lahko izhajamo iz tega, kar je zagotovljeno z zakonodajo o avdiovizualnih storitvah. Vendar lahko prek foruma razvijemo kodeks ravnanja, ki ga morajo upoštevati vse zainteresirane strani.
Za konec bi rekel, da je obravnavanje škode, ki jo povzroča alkohol, zahteven izziv in ravno zato moramo obravnavati poseben vidik, to je prekomerno uživanje, in ne proizvoda samega. Vendar verjamem, da se premikamo v pravo smer, preden bo težava postala neobvladljiva.
Zato pričakujem, da bomo dosegli konkretne rezultate v prej omenjenih organih, predvsem pa ob tesnem sodelovanju s Parlamentom, in pričakujem vašo podporo pri tem prizadevanju.
v imenu skupine PPE-DE. - (DE) Gospod predsednik, gospe in gospodje, dejstvo je, da ima škodljivo in tvegano uživanje alkohola velik vpliv na zdravje, gospodarstvo in družbo. Vendar je dejstvo tudi, da je alkohol del evropske kulturne dediščine in večina Evropejcev ima do njega odgovoren odnos. Zato ne želimo obsoditi alkohola kot takega ali določiti nove zakone. Želimo se osredotočiti na ogrožene skupine in tvegane situacije. Mlad človek, ki se do onemoglosti napije, nosečnica, ki z uživanjem alkohola škoduje svojemu nerojenemu otroku, pijan voznik, ki ogroža sebe in druge: točno na teh področjih moramo ukrepati.
To poročilo je za to odlično izhodišče. Je uravnoteženo, ciljno usmerjeno in vključuje vse zainteresirane strani: države članice, industrijo alkohola, prodajalce na drobno, gostinstvo, zdravnike, šole in starše. Jasno razmejuje različne pristojnosti. Glavno vlogo imajo države članice. Vloga EU je samo, da jih podpira. Njena naloga je, da zbira podatke, opozarja na dobro uveljavljene postopke in pripravlja ter podpira informacijske kampanje. Za izboljšanje izvajanja obstoječe nacionalne zakonodaje morajo poskrbeti države članice. Kakšen je sicer smisel stroge zakonodaje o zaščiti mladih, če se ne upošteva in če se kazniva dejanja ne kaznujejo?
Priporočamo tudi, da omejitev za mlade voznike začetnike in poklicne voznike tovornjakov znaša 0,00 %. Industrija alkohola bi morala prenehati z oglaševanjem alkohola, ki k njegovemu uživanju spodbuja mlade ljudi. Vendar moja skupina ne podpira obveznih opozoril na alkoholnih pijačah, zato vas pozivam, da podprete osnutke predlogov sprememb, ki takšne določbe črtajo iz poročila.
Dehidrirano konzervirano mleko za prehrano ljudi - Skupna organizacija trga mleka in mlečnih izdelkov - Dodatna pravila o skupni ureditvi trga z mlekom in mlečnimi izdelki (razprava)
poročilu Elisabeth Jeggle, v imenu odbora za kmetijstvo in razvoj podeželja, o predlogu Direktive Sveta o spremembi Direktive 2001/114/ES o nekaterih vrstah delno ali v celoti dehidriranega konzerviranega mleka za prehrano ljudi - C6-0083/2007 -,
poročilu Elisabeth Jeggle, v imenu odbora za kmetijstvo in razvoj podeželja, o predlogu Uredbe Sveta o spremembi Uredbe (ES) št. 1255/1999 o skupni organizaciji trga mleka in mlečnih izdelkov - C6-0084/2007 -, in
poročilu Elisabeth Jeggle, v imenu odbora za kmetijstvo in razvoj podeželja, o predlogu Uredbe Sveta o spremembi Uredbe (ES) št. 2597/97 o določitvi dodatnih pravil o skupni ureditvi trga z mlekom in mlečnimi proizvodi za konzumno mleko - C6-0085/2007 -.
komisarka. - Gospod predsednik, najprej bi se zahvalila Odboru za kmetijstvo in razvoj podeželja ter zlasti poročevalki, gospe Jeggle, za konstruktivno poročilo o mini paketu za mleko.
Paket določa spremembe za tri pravne akte. Pri prvem gre za direktivo o konzerviranem mleku, v kateri je zdaj dovoljena standardizacija vsebnosti beljakovin, kar je povsem v skladu s standardi Codexa. To izpolnjuje dolgotrajno zahtevo naše mlečne industrije in izvoznikov mleka v prahu, pri čemer se bo njihov položaj glede na konkurenčne ponudnike v tretjih državah zanesljivo izboljšal.
Koristi ne bosta imeli le industrija in trgovina, ampak tudi proizvajalci mleka - naši kmetje -, ker lahko ta standardizacija beljakovin zagotovi večjo valorizacijo mleka. Poleg tega bo napovedano veliko povpraševanje po beljakovinah zlahka pokrilo povečanje razpoložljivih količin beljakovin. Pozdravljam vašo popolno podporo temu predlogu.
Drugi predlog zadeva skupno ureditev trga mleka in mlečnih proizvodov. V zvezi s tem predlagamo več prilagoditev, ki jih je Evropski parlament v celoti podprl. Te vključujejo predlog za znižanje intervencijske cene za posneto mleko v prahu kot matematični rezultat manjše vsebnosti beljakovin zaradi standardizacije. Predlog vsebuje odpravo sprožitvenega sistema cen pri državah članicah za sistem intervencije na trgu masla. Vsebuje tudi odpravo nacionalnih količin za maslo kot merilo upravičenosti za pomoč, ukinitev zastarele pomoči za vojaške sile in opustitev obvezne uporabe uvoznih dovoljenj.
Vaš predlog spremembe o ohranitvi zasebnega skladiščenja smetane in posnetega mleka v prahu je rahlo presenetljiv, ker se ti sistemi v praksi niso nikoli uporabljali in se lahko štejejo za zastarele. Poleg tega se ohranja zasebno skladiščenje za maslo, zato resnično ni potrebe po ohranjanju sistema za smetano.
V zvezi z vašimi predlogi sprememb o sistemu mleka za šole smo na isti valovni dolžini. Kot smo predlagali, bo sistem poenostavljen z uvedbo enotne stopnje pomoči. Generalni direktorat za kmetijstvo je že preučil različne možnosti za pregled sistema mleka za šole ter je povabil države članice, da predlagajo načine za izboljšanje sistema in dodatne proizvode, ki bi jih zajemal ta sistem. Predlagane spremembe sistema bodo kmalu predstavljene v Upravljalnem odboru za mleko. Upam, da bo se bodo Parlament, Svet in Komisija dogovorili o večji stopnji pomoči za mleko za šole, to je do 18,15 EUR/100 kg.
V zvezi s predlogom spremembe, ki bi uvedel sklad za mleko, s katerim bi se financiral program za prestrukturiranje, bi poudarila, da predlogi iz mini paketa za mleko dejansko niso predlogi za prestrukturiranje. Zato zelo težko povezujem te tehnične in poenostavitvene ukrepe s potrebo po uvedbi nove proračunske vrstice "sklad za mleko". Razprave o potrebi po ustreznih ukrepih za sektor mleka morajo potekati v skladu s prihodnjimi razpravami o zdravstvenem pregledu in različnimi razpravami, ki jih bomo imeli o prihodnosti kmetijske politike.
Tretji akt zadeva liberalizacijo trga konzumnega mleka, v zvezi s katerim ugotavljam, da smo prav tako na isti valovni dolžini. Predlog, da se izbriše tolerančna meja ±0,2 % za vsebnost maščob, se zdi sprejemljiv. Predlagate tudi sklicevanje na direktivo 2000/13/ES. Naj opozorim, da se ta direktiva samodejno uporablja.
Tako na koncu ugotavljam, da so naša stališča skladna. Hvala za vse vaše delo. Veselim se nadaljevanja te razprave zvečer.
poročevalka. - (DE) Gospod predsednik, gospod komisar, gospe in gospodje, trenutno vsi govorijo o dobrem in stabilnem položaju trga mleka in mlečnih proizvodov ter posledičnega dviga cen mleka. Dvig cen mleka, ki so ga kmetje nujno potrebovali, je omogočil nove možnosti za razpravo o spornem vprašanju kvot.
Danes želim razpravljati o mini paketu za mleko, vendar se najprej zahvaljujem komisarki in njenim kolegom za dobro sodelovanje. Predstavili so tri dobre in premišljene predloge, zato Parlament ne vlaga veliko predlogov sprememb. Vendar menim, da so naši osnutki predlogov sprememb vredni razmisleka, zato upam, da bosta jih Komisija in Svet podprla na enak način kot jih odbor za kmetijstvo.
Prvo poročilo, ki ga je predložila Komisija, vsebuje predloge sprememb direktive Sveta o nekaterih vrstah delno ali v celoti dehidriranega konzerviranega mleka za prehrano ljudi. V tem poročilu Komisija predlaga standardizacijo vsebnosti beljakovin na najmanj 34 %, izraženih v nemastni suhi snovi. Ta standardizacija bo evropskim proizvajalcem omogočila, da pod enakimi pogoji konkurirajo s proizvajalci iz tretjih držav. Ta standardizacija mednarodne trgovine je dobrodošla, zato je odbor za kmetijstvo to poročilo sprejel brez predlogov sprememb in le z enim glasom proti.
Takšna standardizacija pomeni prihranek denarja, zato sem v drugem poročilu predlagala program za prestrukturiranje sklada za mleko, s čimer bi zagotovili, da sektor mleka lahko obdrži prihranjeni denar. Predlog Komisije, ki spreminja uredbo o skupni ureditvi trga mleka in mlečnih proizvodov, zagotavlja številne pomembne tehnične spremembe, ki bodo seveda dodatno izboljšale sektor.
Prvič, intervencijske cene za posneto mleko v prahu se bodo v povprečju znižale za 2,8 %. Z ukinitvijo sprožitvenega mehanizma za intervencijo na trgu masla in nacionalnih razredov kakovosti, uvedbo opredelitev standardne kakovosti, odpravo pomoči za odprodajo za vojaške sile ter opustitvijo obvezne uporabe uvoznega dovoljenja zmanjšujemo birokracijo.
Vendar sem prav gotovo proti odpravi zasebnega skladiščenja smetane in posnetega mleka v prahu. Zasebno skladiščenje predstavlja varnostno mrežo, zato menim, da bi bilo treba o tem razpravljati v okviru zdravstvenega pregleda in ne mini paketa za mleko. Poleg tega je predlog o uvedbi enotne stopnje pomoči za sistem mleka za šole nedvomno pravilen. Vendar je treba ob upoštevanju hranilne vrednosti mleka za šole občutno zvišati višino pomoči za proizvode, ki so uvrščeni v ta sistem, in sicer iz 16,11 EUR/100 kg na 18,5 EUR/100 kg. Poleg tega je treba nujno razširiti paleto proizvodov.
Zdaj je na voljo nekaj odličnih novih vrst mleka, skute in jogurta, ki so primerne za vsak okus, zato bi lahko z uvedbo inovativnih šolskih programov spodbudili zanimanje otrok za navedene proizvode in hkrati tudi prispevali k izboljšanju prehrane. Potencialni prihranek v višini 117,3 milijona EUR v obdobju od leta 2008 do 2013, ki ga bo omogočila standardizacija vsebnosti beljakovin, ter možne druge prihranke znotraj ureditve trga mleka je treba uporabiti za spodbujanje reform sektorja mleka. Tudi o tem bi bila pripravljena razpravljati v okviru zdravstvenega pregleda.
Namen tega ukrepa je spodbuditi program za prestrukturiranje sklada za mleko, ki smo ga predlagali. V okviru spodbujanja prodaje v sektorju mleka bi lahko sredstva uporabili za boljše ozaveščanje o prehrani ter nadaljnje spremljevalne ukrepe, kot je posodobitev proizvodnje mleka, na območjih s težjimi razmerami in goratih območjih. Odbor je soglasno sprejel to drugo poročilo.
Tretje poročilo zadeva konzumno mleko. To poročilo predlaga večjo prožnosti pri opredelitvi konzumnega mleka. Trenutno so v uredbi določene le tri kategorije konzumnega mleka, ki se lahko proizvajajo in tržijo v Skupnosti. In sicer posneto mleko (največ 0,5 % maščobe), polposneto mleko (med 1,5 % in 1,8 % maščobe) ter polnomastno mleko (vsaj 3,5 % maščobe).
Predlog Komisije, da bi dovolili tudi proizvodnjo in prodajo konzumnega mleka, ki ga ni mogoče uvrstiti v navedene tri kategorije, če je na etiketi jasno in čitljivo označena vsebnost maščob, je pravilen. Liberalizacija trga za konzumno mleko bo pomenila, da bo mogoče odpraviti prehodne predpise, sprejete na nacionalni ravni, in da se bodo možnosti potrošnikov povečale, kar bi zagotovo pomagalo oživeti trgovino znotraj Skupnosti.
Da bi se izognili morebitni negotovosti, mora biti vsebnost maščob v mleku na embalaži jasno določena in v neposredni povezavi z oznako proizvoda. Vendar, menim, da pri navedbi vsebnosti maščob ni treba določiti tolerančno mejo ±0,2 %, ker to ne zagotavlja večje jasnosti, ampak bolj verjetno le ovira izvajanje.
Tako kot to tretje poročilo sta bila tudi ta dva osnutka predlogov sprememb soglasno sprejeta v odboru. Ob upoštevanju jasnega stališča odbora za kmetijstvo sem prepričana, da bo tudi na jutrišnjem glasovanju na plenarnem zasedanju velika večina poslancev podprla celotni mini paket za mleko.
Vendar ne morem sprejeti treh osnutkov predlogov sprememb skupine ALDE. Ti osnutki predlogov sprememb poročila znatno ne izboljšujejo. Tretji osnutek predloga spremembe zadeva le sistem mleka za šole, kar bi bilo v nasprotju s tem, kar želimo doseči, in sicer izboljšanje oskrbe s celotno paleto proizvodov. Zato moram žal zavrniti tudi ta osnutek predloga spremembe.
Zahvaljujem se vsem kolegom iz odbora za kmetijstvo in skupine. Zahvaljujem se jim za njihovo zaupanje in dober delovni odnos.
v imenu skupine PPE-DE. - Gospod predsednik, najprej bi čestital gospe Jeggle za tri poročila o mini paketu za mleko. Že od začetka je bilo jasno, da velja splošno soglasje glede njenih poročil, in to je pokazala gospa komisarka. Poslanci so zahtevali to razpravo, da lahko razpravljajo širša vprašanja v zvezi z mlečno industrijo v Evropi, in tudi sam ne bom izjema.
Do nedavnega so bile mlečne kmetije zapostavljeni sektor kmetijske industrije v Združenem kraljestvu. Zaradi dvomljivih gospodarskih praks, ki so supermarketom omogočile, da so ceno mleka znižali na 17 penijev na liter, medtem ko so jo potrošnikom prodajali za 50 penijev na liter, so mnogi kmetovalci, ki proizvajajo mleko, propadli. Treba je opozoriti, da mleko tudi pri ceni 50 penijev na liter stane pol toliko kot ustekleničena voda v naših supermarketih, pri čemer steklenice vode ni treba osemeniti in je ni treba poslati k veterinarju, da poskrbi zanjo.
, ki so ga predložili gospod Weber, v imenu skupine evropske ljudske stranke (krščanskih demokratov) in evropskih demokratov, gospa Roure, v imenu skupine socialdemokratov v Evropskem parlamentu, gospod Alvaro, v imenu skupine zavezništva liberalcev in demokratov za Evropo, ter gospa Muscardini in gospa Angelilli, v imenu skupine združenje za Evropo narodov, za Svet v zvezi z bojem proti terorizmu (B6-0139/2007) in
, ki so ga predložili gospod Weber in gospod Daul, v imenu skupine evropske ljudske stranke (krščanskih demokratov) in evropskih demokratov, gospa Roure, v imenu skupine socialdemokratov v Evropskem parlamentu, gospod Alvaro, v imenu skupine zavezništva liberalcev in demokratov za Evropo, ter gospa Muscardini in gospa Angelilli, v imenu skupine združenje za Evropo narodov, za Komisijo v zvezi z bojem proti terorizmu (B6-0313/2007).
Gospod predsednik, prosim, da počakamo, da se nam pridruži Svet, ker se mi zdi precej nenavadno, da smo zastavili ustna vprašanja Svetu in Komisiji, zdaj pa o tem vprašanju razpravljamo le s Komisijo. To ni smiselno. Prosim, da počakamo, da se nam pridruži Svet in nam prisluhne.
Prosim vas, da mi oprostite, gospa Buitenweg, ampak menim, da to ni primerno, ker ne vemo, kdaj bodo prišli predstavniki Sveta. Lahko bomo čakali tako dolgo, da razprava ne bo več mogoča. Poleg tega se razprava začne z govori predstavnikov političnih skupin. Zato predlagam, da začnemo z njimi.
avtor. - (FR) Gospod predsednik, predsednik Komisije, gospe in gospodje, boj proti terorizmu je področje, na katerem se mora Evropa premakniti od virtualnosti k realnosti. Zaradi globalne razsežnosti terorizma je potreben globalni odziv. Vzpostavitev politične Evrope vključuje sposobnost odpraviti nadlogo terorizma; vendar smo še vedno daleč od cilja. Naša skupina je sprejela pobudo za to razpravo, ker menimo, da se Evropa še ne zaveda v celoti obsega nevarnosti, s katerimi se srečuje.
Glavna in zelo neposredna grožnja je ogrožanje naše vsakodnevne varnosti s strani islamističnih in drugih terorističnih skupin, kot je ETA v Španiji. To se dogaja vsak dan, gospod komisar. Druga grožnja, ki je enako zaskrbljujoča, je, da bi lahko te vplivne mreže prevzele nadzor nad politično kulturo evropskih demokracij, da bi ogrozile naše bistvene vrednote in jih nadomestile s svojimi verskimi načeli. Poskrbeti moramo, da naše države članice bolj sodelujejo v boju proti mednarodnemu terorizmu. Marčevski odstop koordinatorja za boj proti terorizmu gospoda de Vriesa in njegova neuspešna nadomestitev kažeta, koliko je treba še narediti. Res je, da je gospod de Vries odstopil iz osebnih razlogov, vendar je bilo jasno, da zaradi nezadostnih sredstev, ki so mu bila dodeljena, ni mogel izpolniti svoje težke naloge.
Pozivamo Svet, ki je odsoten, njegovega predsednika in tudi visokega predstavnika za skupno zunanjo in varnostno politiko EU gospoda Solano ter predsednika Komisije gospoda Barrosa, da izpolnijo svoje obveznosti in čim prej imenujejo novega koordinatorja EU za boj proti terorizmu ter mu dodelijo ustrezna sredstva.
Gospe in gospodje, boj proti terorističnim organizacijam zahteva veliko odločenost in ne more vključevati pogajanj ali popuščanja. Teroristične organizacije niso tradicionalne centralizirane skupine, ki jih je mogoče premagati s tradicionalnimi vojaškimi operacijami. Delujejo v obliki mrež in pri izvajanju svojih kriminalnih dejavnosti uporabljajo najnaprednejšo tehnologijo. Le z nadaljnjim zagotavljanjem finančnih, človeških in obveščevalnih virov bomo imeli možnost za ustavitev teh mrež. Z medsebojnim spoštovanjem, zagotavljanjem uveljavljanja zakonov in javnih svoboščin, ponovnim potrjevanjem naše zamisli o tem, kaj je človeško, in o življenju v družbi ter sodelovanjem bomo ustavili terorizem, ki, čeprav se pri njem uporabljajo sredstva 21. stoletja, temelji na predsodkih in metodah iz najmračnejših obdobij človeštva.
Ne gre, kot ljudje pogosto pravijo, za razkol civilizacij, ampak za spopad med ljudmi, ki dajejo prednost spoštovanju človeških bitij in pluralizmu pred vsem, in ljudmi, ki bi v imenu džihada uničili vse ljudi, ki ne mislijo enako in imajo drugačna prepričanja. Žrtve z dne 11. septembra, na katere se bomo spomnili čez nekaj dni, tj. pet let po tragičnih dogodkih na Manhattnu, ter žrtve z dne 11. marca v Madridu in bombnih napadov v Londonu nas spodbujajo k odločnemu ukrepanju. Evropejci potrebujejo varnost; varnost pri delu, varnost oskrbe z energijo in varnost preskrbe s hrano. Najmanj, kar lahko naredimo za Evropo poleg zagotavljanja miru, je, da naredimo vse za zagotovitev najosnovnejše varnosti, tj. osebne varnosti.
avtorica. - (FR) Gospod predsednik, predsedujoči Svetu, komisar, države članice so sprejele veliko predpisov za boj proti terorizmu. Vendar se veliko evropskih držav še naprej spopada z veliko nevarnostjo terorizma, zato je treba po več letih izvajanja teh predpisov oceniti učinkovitost izvajanja evropske zakonodaje na tem področju.
Kljub ukrepom za spodbujanje nacionalnih organov, ki so pristojni za boj proti terorizmu, da si izmenjujejo informacije, je očitno potrebno večje medsebojno zaupanje. Za zagotavljanje učinkovitega boja proti terorizmu ne potrebujemo dodatne zakonodaje, ampak moramo preveriti, ali države članice ustrezno izvajajo veljavno zakonodajo. Menim, da bi se morali osredotočiti zlasti na dejansko izboljšanje sodelovanja med državami članicami.
Z oceno bi lahko prav tako naredili revizijo zadevnih uredb. Zdi se mi, da je treba medtem vzpostaviti ponovno ravnovesje med potrebo naših državljanov po varnosti in ohranitvijo njihove pravice do zaščite zasebnosti. Sprejeti so bili nekateri ukrepi, ki močno omejujejo naše državljane, zdaj pa lahko vidimo, da nekateri izmed njih niso imeli pričakovanih rezultatov in da lahko dajejo lažen vtis varnosti.
Boj proti terorizmu prav tako zahteva boljše sodelovanje med Evropsko unijo in njenimi partnericami po svetu. Pri naših čezatlantskih odnosih moramo na primer vztrajati pri pripravi skupne strategije za boj proti terorizmu, pri čemer se spoštujejo temeljne pravice in zasebnost. Evropska unija mora sprejeti globalni pristop k tem vprašanjem, da bo določila splošna načela za izmenjavo informacij z našimi partnerji v ZDA in za varstvo podatkov pri teh izmenjavah.
Končno, Evropski parlament je bil pogosto izključen iz razprav Sveta o terorizmu. Menim, da je pomembno, da imamo pravo razpravo, ki bo omogočila boljši demokratični nadzor s strani Evropskega parlamenta in nacionalnih parlamentov.
avtor. - (DE) Gospod predsednik, obdobje 2001-2007 je bilo obdobje šestih let politično motiviranega boja proti terorizmu. Vse, kar se je zgodilo v teh šestih letih, je bilo prizadevanje za politični odziv na vsak sprejet ukrep. Vendar ne morem razumeti pristopa v zvezi z razvojem evropske politike boja proti terorizmu v globalnem smislu. Kakšno vlogo imamo? Kakšno vlogo želimo imeti v svetu? Ali imamo osnovni načrt?
Do zdaj Komisija, Svet ali države članice še niso pripravili nobenega načrta ali dokumenta, v katerem bi bila predlagana kratko-, srednje- in dolgoročna strategija za boj proti terorizmu. Sprejeli smo ukrepe s kratkoročnim vplivom, ki zadržujejo finančne tokove, kar je bilo odlično. Sprejeli smo ukrepe, katerih cilj je srednjeročni boj proti terorizmu z vključitvijo biometričnih podatkov v osebne dokumente, za kar osebno menim, da ni pravi pristop, vendar je bilo to sprejeto s politično večino.
Kar zadeva dolgoročno obdobje, menim, da na področju razvojne pomoči ni bilo nobenega napredka ali spremembe, ki bi se lahko razumela v smislu varnostne politike. Prav tako ni bilo nobenega napredka v zvezi s spoštovanjem kultur, iz katerih domnevno izvira terorizem; tj. v zvezi z našim prizadevanjem za življenje v globalnem svetu in dostojnim sobivanjem v globalnem svetu, namesto da našo družbo vsiljujemo ostalemu svetu. Zato je vprašanje, kakšno vlogo bo sprejela Evropa.
Odziv po 11. septembru 2001 je vključeval različne ukrepe: po vsakem napadu so si zadevne vlade prizadevale za pomiritev prebivalstva s sprejetjem kratkoročnih ukrepov, npr. Združeno kraljestvo se je odločno prizadevalo za uveljavitev hrambe podatkov takoj po tragičnih napadih v Londonu, Nemčija pa si je prizadevala za uveljavitev spletnega iskanja. Manjka osnovni načrt. S kršitvijo temeljnih pravic, tako kot v primeru zakonov o izrednih primerih, se ta težava ne bo rešila. Če se želimo uspešno boriti proti terorizmu, moramo opredeliti, kakšna je vloga Evrope v svetu pri tem boju, ne pa da sprejemamo ukrepe na nacionalni ravni, ki se nato izvajajo le v Evropi.
avtorica. - (IT) Gospod predsednik, gospe in gospodje, dejstvo, da imamo to razpravo v sedanjih okoliščinah, brez navzočnosti Sveta, potem ko smo jo preložili z julija na september, o vprašanjih, ki jih želimo obravnavati, kaže le na to, da Evropa dejansko ni pripravljena, da bi težavo terorizma rešila odločno in celovito ter da je ta parlament še vedno prešibek v političnem smislu.
Nekoč so bile teroristične skupine v različnih narodih EU, imeli smo notranje težave, Evropa je bila že večinoma združena in pogovarjali smo se že o skupni strategiji, ki se nikoli ni uresničila. Po letu 2001 smo ugotovili, da je terorizem globalni pojav, da ni organiziran v obliki piramide, ampak da je organiziran v celice, ki so med seboj povezane zlasti prek interneta in najboljših informacijskih sistemov ter imajo korenine po vsem svetu in lahko napadejo kakor želijo in kadar želijo.
Kljub temu Evropska unija nima na voljo politike za nadzor nad internetom ali določanje natančnih varnostnih pravil za državljane, ki ne razumejo, katere ukrepe je sprejela EU ali katere ukrepe naj bi sprejela v bližnji prihodnosti. Najpomembnejši ukrep je uvedba odgovornosti ponudnikov spletnih strani za strani, ki spodbujajo, podpirajo ali upravičujejo teroristične dejavnosti, na primer z obvezno prepovedjo strani, ki so neposredno ali posredno povezane z osebami, ki hvalijo, spodbujajo ali upravičujejo nasilje. Švica to dela že dolgo časa, medtem ko Evropa še vedno okleva in razpravlja zaman.
Sprejeto ni bilo nobeno skupno stališče za spremljanje lažnih verskih zbirališč ali lažnih imamov, ki so, kot se je nedavno zgodilo na Nizozemskem in v Italiji, uporabljali prostore, ki so namenjeni molitvi, za izkazovanje sovraštva, načrtovanje napadov s spodbujanjem nasilja zoper Zahod, demokracijo, vključno s pravicami žensk, s čimer so dejansko sprožili teroristične napade v naših mestih.
Gospod predsednik, pogovori o skupni strategiji boja proti terorizmu ne zadoščajo več; potrebujemo moč in pogum za sprejetje odločitev, za ukrepanje s ciljem preprečiti prihodnje napade na eni strani in ustaviti teroristične celice, ki se skrivajo v senci, na drugi strani, ter spreobrniti ljudi z uporabo naših vrednot svobode, verske svobode in svobode izražanja, da bi preprečili napade na svobodo.
Nedavne aretacije oseb, ki so bile osumljene načrtovanja napada z uporabo eksploziva na Danskem, kažejo, da zdaj ne smemo postati manj pozorni in da protiteroristični zakoni, ki jih je sprejela Danska, delujejo, poleg tega pa so tudi opozorilo za celo EU. Ne moremo se več opirati le na učinkovitost naših nacionalnih zakonov in uspešnost preiskovalnih organov iz posameznih držav, ampak potrebujemo več sodelovanja.
Vse prepogosto se s politično korektnostjo prikrije nezmožnost sprejemanja odločitev ali nasprotovanje njihovemu sprejemanju. Ogroženi so demokracija, svoboda in pravica posameznikov, da živijo v miru in svobodi. Svobodo je mogoče doseči s pravili. Narediti moramo vse, kar je politično ustrezno, da zaščitimo naše narode in narode po svetu, ki spoštujejo svoje pravice in se zavedajo svojih dolžnosti. Z zamudami smo soodgovorni za krivice.
Zaključimo to razpravo s skupnim prizadevanjem za sprejetje takojšnjih ukrepov, ne z domnevnimi levo ali desno usmerjenimi stališči, ampak odločno in združeno. To bo najboljši način za poklon spominu na žrtve hudodelstev po 11. septembru po vsem svetu. Terorizem moramo vedno obravnavati kot zločin zoper človeštvo.
3. Dodatna pravila o skupni ureditvi trga z mlekom in mlečnimi proizvodi (glasovanje)
Gospod predsednik, glede na to, da nas v galeriji spremljajo predstavniki delegacije iz parlamenta Južne Afrike, ali jih lahko prosimo, da posredujejo naše sporočilo o obsodbi Mugabejevega režima v Zimbabveju in naše pričakovanje, da bo Južna Afrika sprejela ustrezne ukrepe za izboljšanje razmer v tej državi?
Vašo zahtevo, ki jo osebno pozdravljam, bom upošteval, pri čemer bomo poskušali to urediti ob usklajevanju poslovnika, ob izvedbi glasovanja.
v pisni obliki. - (PT) Trajnost ribolovnih virov obravnavamo kot bistveno za zagotavljanje ribolovne dejavnosti in sposobnosti preživetja ribiškega sektorja, vendar ne sprejemamo politike za upravljanje flote, kot je bila sprejeta v EU, ali zmanjšanja flote, katerih glavne posledice bodo bistveno zmanjšanje proizvodnih sredstev in občutna izguba delovnih mest.
Za doseganje cilja trajnostnega ravnovesja med ribolovno zmogljivostjo in ribolovnimi možnostmi je treba upoštevati socialne in gospodarske razmere v ribiškem sektorju z uporabo mehanizmov za subvencioniranje ali nadomestila ribičem, ki so jih prizadele gospodarske posledice okolju prijazne ribolovne dejavnosti, in z ukrepi za zmanjšanje ribolova, zlasti v regijah z omejenimi možnostmi, ki so odvisne od ribiškega sektorja.
Podobno je treba ribolovni napor uskladiti s sedanjimi viri in za zaščito morskega okolja, kar bi hkrati pospeševalo obalni ribolov v manjšem obsegu in neindustrijski ribolov ter zaščitilo ribolovne skupnosti; v zvezi s tem bi zlasti pomagalo povečanje izključnih ribolovnih območij držav članic s sedanjih 12 na 24 navtičnih milj in za najbolj oddaljene regije s 100 na 200 navtičnih milj.
v pisni obliki. - (FR) Glasoval sem za poročilo kolega Casaca, ker jasno poudarja nasproten učinek sedanjega sistema, ki včasih povzroča sprejemanje odločitev, ki niso povezane z dejanskimi lokalnimi razmerami.
Če na primer obravnavamo primer visečih mrež "thonaille" za ribolov v Sredozemlju. Tisti, ki to počnejo, so si prizadevali za razvoj svojih ribolovnih metod, vendar nedavno sprejeta zakonodaja zanje določa nesorazmerne omejitve, kar lahko povzroči njihovo izginjanje. Dejansko se soočajo z nelojalno konkurenco z vzhodnega Atlantika španskih in francoskih kolegov. V skladu s predlogom poročila bi pristop, ki uporablja geografska ribolovna območja in upošteva posebne značilnosti uporabljenih tehnik, omogočil zagotavljanje bolj poštene porazdelitve ribolovnega napora, kar lahko zagotovi trajnostno ravnovesje med ribolovno zmogljivostjo in ribolovnimi možnostmi.
v pisni obliki. - Podpiram poročilo gospoda Ellesa o predlogu spremembe proračuna št. 5/2007. Pri tem izpostavljam posebno težavo v naši državi, ki bi lahko ogrozila podporo dodatni porabi.
Težava v Veliki Britaniji je, da je Margaret Thatcher s sporazumom iz Fontainebleauja iz leta 1984 zapustila prihodnjim britanskim vladam tako imenovano strupeno tabletko. Na podlagi sporazuma iz Fontainebleauja se Veliki Britaniji vrne dve tretjini razlike med letnimi prispevki in letnimi prejemki od EU. Zato vsi novi programi porabe Veliko Britanijo stanejo dvakrat toliko; najprej plačamo svojih 50 %, nato izgubimo dve tretjini prispevka EU, pri čemer se le v našem primeru prispevek EU zmanjša s 50 % na manj kot 17 %. Ker se dopušča, da so britanski prispevki tik pod 15 % skupnega proračuna, ima Velika Britanija izgubo z vsakim novim projektom, za katerega prejme manj kot tretjino prejemkov.
v pisni obliki. - (PT) Poročilo navaja, da se v EU na leto opravi prevoz približno 110 milijard ton/km blaga, ki je nevarno za ljudi in okolje, kar pomeni skoraj 8 % celotnega prevoza blaga. Od tega se 58 % prevoza opravi z železnico, 25 % po zračnih poteh in 17 % po celinskih plovnih poteh.
V zvezi s tem verjamemo, da mora koristno in nujno sodelovanje na ravni EU zaščititi polno suverenost držav članic v zvezi s prevozom (nevarnega) blaga na njihovem ozemlju, na primer s pomočjo pravice do urejanja, izdaje posameznih dovoljenj in prepovedjo prevoza nevarnega blaga, zlasti zaradi nacionalne varnosti ali zaščite okolja.
To je stvar načela, ki je vse bolj pomembno v smislu nenadzorovane liberalizacije prevoza, ki ga pospešuje EU.
v pisni obliki. - (DE) Predlog Komisije o poenostavitvi in poenotenju evropske zakonodaje o prevozu nevarnega blaga je treba v celoti potrditi, vključno v interesu za boljšo pravno ureditev.
31. avgusta 2007 sem obiskal sedež za upravljanje prometa zaradi sedmih cestnih predorov, med njimi je tudi najdaljši predor v Nemčiji, in spoznal potrebo po usklajevanju, zlasti določb o prevozu nevarnega blaga v predorih.
Prevoz ne le blaga kot takega, ampak tudi nevarnega blaga, hitro narašča, kar se dogaja povsod po svetu, zato tudi tega povečanja ne more prevzeti le en način prevoza. Zato je smiselno sprejeti zadevna pravila ne le za cestni in železniški prevoz, ampak tudi prevoz po celinskih plovnih poteh. To izboljšuje možnosti za uporabo somodalnega pristopa k težavi v zvezi s potrebami prevoza. V zvezi z razumevanjem sodržavljanov je zlasti koristno omeniti, da veljavni pravni akt upošteva ne le posebna priporočila Združenih narodov, ampak tudi zahteve subsidiarnosti držav članic. Dejstvo, da direktiva povzema štiri "stare" direktive in prihrani 2 000 strani zakonodajnega besedila, je primer dejavnega zmanjševanja birokracije.
Države članice bodo ohranile pravico do urejanja ali celo prepovedi prevoza nekaterega nevarnega blaga na svojem ozemlju zaradi nacionalne varnosti ali zaščite okolja. V končni analizi lahko javnost pričakuje, da bo ta direktiva prispevala k izboljšanju varnosti prevoza in okolja.
v pisni obliki. - (FR) Vsaj tokrat je cilj predloga Komisije, torej usklajevanje pravil za prevoz nevarnega blaga, korak v pravo smer. Seveda si predlagano besedilo prizadeva za poenostavitev in poenotenje veljavne zakonodaje Skupnosti.
Zdaj štiri direktive in veliko odločb Komisije urejajo prevoz nevarnega blaga po kopnem (železnici in cestah) in po celinskih plovnih poteh. Ta neskladna zbirka pomeni, da so pravila preveč zapletena, težka za prenos v nacionalno zakonodajo in pogosto zastarela.
To je zlasti pomembna tema, ker se količina notranjega prevoza v EU stalno povečuje in s tem tudi količina nevarnega blaga. V EU je na leto skoraj 110 milijard ton/km prevoza tega blaga, kar znaša 8 % vsega prevoza blaga. Zaradi strateškega položaja, kot križišče Evrope, imajo cestna, železniška omrežja in omrežja celinskih plovnih poti Francije pogosto preveč prometa in zato prihaja zlasti do nesreč v prevozu.
Skrajni čas je, da se odpravi postranska, odvečna zakonodaja EU v zvezi s tem ter se različnim akterjem in tudi nacionalnim organom omogoči zagotavljanje in polna okrepitev varnosti te vrste prevoza.
v pisni obliki. - (DE) Glede na stalno rast tovornega prometa, katastrofalen požar tovornjaka v predoru Gotthard in podobni dogodki zagotovo ne bodo zadnje grozljive podobe nesreč tovornjakov. To zlasti velja, ker so tovornjaki nesorazmerno pogosto vpleteni v nesreče na avtocestah in se časi počitka pogosto ne upoštevajo zaradi vedno manjših marž in vedno večjega pritiska konkurence. Slaba nadgradnja cest in nastajanje zamaškov prav tako povečujejo potencialno nevarnost.
Če je v takšno nesrečo vpleteno vozilo, ki prevaža nevarno blago, so posledice seveda veliko bolj resne. Razen tega se vedno znova tovor radioaktivnih, jedkih ali eksplozivnih snovi nezakonito prevaža, kar v primeru nesreč službe za ukrepanje ob nesrečah postavlja v smrtno nevarnost. Pravilno in primerno je posodobiti varnostne zahteve, zaradi česar sem tudi sam glasoval za poročilo, čeprav je prav tako treba ustrezno okrepiti preverjanje.
Ena od osnovnih obveznosti in odgovornosti EU je ustvariti varne življenjske pogoje za evropske državljane. Količina notranjega prevoza blaga v EU se nenehno povečuje in v skladu s tem povečanjem se povečuje tudi količina prevoza nevarnega blaga.
Zato moramo zagotoviti, da se veljavna zakonodaja za prevoz nevarnega blaga poenostavi in razjasni. Namera o vključitvi prevoza nevarnega blaga po cesti, železnici in notranjih plovnih poteh v eno samo direktivo bi lahko spodbudila somodalnost in z uporabo uveljavljenih pravil izboljšala varnost in hitrost, na podlagi sprejetja novih meril za hitro dobavo blaga in zagotavljanja zadevnih storitev. Pogoj za to je vedno večja varnost prevoza na ozemlju EU, vključno s prevozom nevarnega blaga; verjamem, da bo to mogoče z izvajanjem ukrepov iz te direktive.
Glasujem za poročilo Bogus³awa Liberadzkija o notranjem prevozu nevarnega blaga.
Profesor Liberadzki je vodilni strokovnjak na področju prevoza. Njegovo poročilo je napisano strokovno in omogoča poglobljeno analizo izpostavljenega problema.
Ena od prednostnih nalog Evropske unije je nedvomno Evropejcem zagotoviti varne življenjske pogoje. To vključuje tudi varnost prevoza v vsej Uniji in zlasti prevoza nevarnega blaga. Povečan pretok blaga in storitev je povzročil povečanje cestnega, železniškega in rečnega prevoza. Zato podpiram pobudo za združitev vseh oblik prevoza v okvir ene same direktive. Menim, da si moramo na evropski ravni prizadevati za vzpostavitev zakonodaje z največjo dodano vrednostjo za državljane EU. Združitev vseh predpisov v en sam dokument EU bo povečala preglednost, dostopnost in učinkovitost njihove uporabe.
(DE) Gospod predsednik, glasoval sem za poročila Jeggle, ker upam, da bodo omogočila preživetje naših kmetov. Nazadnje so nekoč kmetje s svojimi izdelki lahko ustvarili dober zaslužek. Danes se cene živil nenehno zvišujejo, vendar je preprostim kmetom vedno bolj vsiljena vloga prosilcev, medtem ko imajo velike družbe od tega koristi in pobirajo visoke stopnje dobička. Pogosto maloposestniki potrebujejo dodaten vir prihodka za preživetje, pri čemer je ljubezen do narave prevladujoč in edini razlog večine, da se odločijo za to dvojno breme. Vedno večje številke pomenijo priznavanje poraza, kar je že povzročilo odvisnost od uvoza na področju proizvodnje sadja, zelenjave in krme.
Od pristopa k EU je več kot 50 % avstrijskih kmetov opustilo svoja podjetja, kar pomeni ustavitev proizvodnje mleka. Tako se hitro približujemo točki, ko bo naša samozadostnost v zvezi s svežim mlekom in proizvodi iz svežega mleka ogrožena.
(CS) Gospod predsednik, gospe in gospodje, med današnjim glasovanjem o treh poročilih o mleku sem izrazil podporo predlogom Komisije, ker verjamem, da pomenijo korake v pravo smer.
Naslednja točka so izjave Sveta in Komisije o finančni nestabilnosti in dejanskemu vplivu na gospodarstvo.
predsedujoči Svetu. - (PT) Gospod predsednik, komisarji, gospe in gospodje, kot si verjetno mislite, je še vedno prezgodaj za oceno nedavnih pretresov na finančnih trgih. Počakati moramo na bolj natančne ekonomske podatke, pri čemer, kot veste, se Svet od lanskega julija še ni sestal, vendar se strinjam z gospodom Jean-Claudom Junckerjem, predsednikom Euroskupine, ko je dejal, da ta trenutek ni vidnega vpliva na napovedi o rasti v območju eura v celoti.
Evropsko gospodarstvo še naprej kaže močno rast na podlagi trdnih temeljev. Dejansko so se v tem letu pokazali zelo pozitivni rezultati glede zmanjšanja proračunskega primanjkljaja, stabilnosti eura, gospodarske rasti in zaposlovanja.
Nedavne finančne pretrese, ki sem jih prej omenil, moramo obravnavati na tej podlagi. To je vse, kar lahko za zdaj povem o tej temi. Prepričan sem, da bo neuradno srečanje ministrov Sveta za ekonomske in finančne zadeve, ki bo potekalo 14. in 15. septembra v portugalskem Portu, kot je običajno na teh srečanjih Sveta, bolj podrobno analiziralo gospodarske in finančne razmere Evropske unije na podlagi veliko bolj popolnih in posodobljenih podatkov.
Prav tako želim zagotoviti, da bo portugalsko predsedstvo nadaljevalo delo krepitve enotnega trga za finančne storitve. Prav tako nadaljevanje velikih naložb v zbliževanje nadzornih praks in stalnega izboljševanja okvira skrbnosti jasno kaže, da nismo podcenjevali pomena okvira, ki spodbuja finančno stabilnost.
Končno, je na splošno predsedstvo predano nadaljevanju izvrševanja programa lizbonske strategije. Izvrševanje tega programa je naš najboljši prispevek h krepitvi možnosti za rast evropskega gospodarstva in ohranjanje trdnih temeljev, pri čemer je portugalsko predsedstvo na tem področju še vedno močno predano.
Gospod predsednik, gospe in gospodje, v zadnjih tednih je bilo nekaj resnih pretresov na finančnih trgih, ki jih je prvotno povzročilo poslabšanje na trgu drugorazrednih hipotek v ZDA.
To poslabšanje se je razširilo na vse finančne trge prek vrednostnih papirjev in finančnih produktov, ki jih te hipoteke podpirajo in so jih v zadnjih letih v velikih količinah pridobile finančne institucije skoraj po vsem svetu.
Če pogledamo popravke na borznih trgih v zadnjih tednih, ti niso bili večji od prejšnjih popravkov v zadnjih dveh letih; vendar so nedavni dogodki nenavadni zato, ker so sprožili likvidnostne krize na medbančnih trgih, zaradi česar so morale centralne banke prispevati velike zneske denarja. Likvidnostne težave so očitno povezane z upadom zaupanja zaradi pomanjkanja informacij glede svetovne izpostavljenosti akterjev na trgu za proizvode, povezane s severnoameriškimi hipotekami z visokim tveganjem.
Vpliv tega pretresa bi lahko presegel dosedanje izkušnje in zato zahteva našo vso pozornost ter v celoti upravičuje današnjo razpravo. Še vedno je prezgodaj količinsko opredeljevati posledice te krize na dejansko gospodarstvo.
Končni vpliv bo predvsem odvisen od treh dejavnikov. Prvič, morali bomo ugotoviti, kakšen je neposreden vpliv poslabšanja na severnoameriškem nepremičninskem trgu na celotno gospodarstvo ZDA, čeprav ni dvoma, da bodo posledice negativne in bo rast ZDA nižja od do zdaj predvidene rasti. Glede na vpliv gospodarstva ZDA na širše svetovno gospodarstvo bo upočasnitev rasti v Združenih državah Amerike vplivala na preostali svet, zlasti na evropsko gospodarstvo. Ta vpliv bi moral biti načeloma omejen, ker države EU večinoma trgujejo v okviru EU. Razen tega ima svetovno gospodarstvo še vedno visoko stopnjo rasti, med drugim zaradi dinamike nastajajočih držav. Nastajajoče države ta kriza zagotovo ni močno prizadela.
Drug pomemben dejavnik pri ocenjevanju možnega vpliva finančnega pretresa so spremembe pogojev financiranja za podjetja in gospodinjstva. Že zdaj poteka ponovno ocenjevanje premij za tveganje, da bi jih bolj uskladili z dejansko oceno tega tveganja. To omogoča izboljšanje razmer, v katerih je prevelika likvidnost povzročila stopnjo sprostitve ocene tveganja. To ima pozitivne vidike, vendar bi gospodarsko dejavnost nedvomno prizadela manjša razpoložljivost kapitala, če bi se finančni pogoji še zaostrili čez nekatere omejitve.
Tretji dejavnik, ki je verjetno najpomembnejši in ga je najtežje predvideti, bo vpliv na zaupanje. Zaupanje je ključno gonilo odločitev o naložbah in nakupih, vendar je to za razliko od prejšnjih dejavnikov subjektivna vrednost, ki temelji na vseh sporočilih, dojemanju in informacijah, ki so jih prejeli gospodarski subjekti. Med drugim to vključuje sporočila javnih organov, bodisi nacionalnih vlad, predstavnikov parlamenta ali mednarodnih organizacij.
Zato menim, da je ta razprava dobra priložnost, ne le za ocenjevanje neposrednih posledic dogodkov na trgih v zadnjih tednih, ampak tudi za opozorilo in poudarjanje dejstva, da ima evropsko gospodarstvo, kot je ravno dejal predstavnik Sveta, trdne temelje, na katere nedavni pretresi ne bi smeli bistveno vplivati, in da je zato naše gospodarstvo v dobrem položaju za premagovanje negotovosti, ki se je pojavila.
Kot sem že omenil je svetovno gospodarstvo še vedno zelo dinamično in zahvaljujoč temu imamo še vedno trgovinski presežek v zunanjem sektorju gospodarstva, kot kažejo zadnji statistični podatki, ki jih je objavil Eurostat. Naložbe, zlasti v investicijsko blago, so še vedno na visoki ravni in podpirajo sedanjo gospodarsko dejavnost ter napovedujejo izboljšanje produktivnosti v prihodnosti. Zasebna poraba ima koristi od trajnostnega ustvarjanja delovnih mest, pri čemer zadnji statistični podatki kažejo stopnjo brezposelnosti v območju eura in v EU, ki je skoraj primerljiva z zgodovinsko najnižjo vrednostjo: v primeru območja eura je brezposelnost pod 7 %. Inflacija ostaja stabilna.
Zaradi tega imajo podjetja pozitivne rezultate, ki jim morajo omogočiti, da se uspešno soočijo z vsemi zaostritvami posojil brez bistvenega preučevanja naložbenih načrtov in načrtov rasti. Gospe in gospodje, skratka ni dvoma, da glede na to, da se je eno od tveganj za poslabšanje, na katero smo že nekaj časa opozarjali, ko smo objavili naše gospodarske napovedi, tj. tveganje poslabšanja na hipotekarnih trgih ZDA in njegov vpliv na gospodarstvo ZDA, uresničilo, letošnja rast in rast naslednje leto v Evropski uniji in območju eura ne bo presegla naših napovedi v letošnjem maju.
Kljub temu imamo dober razlog za samozavest glede temeljev evropskega gospodarstva in sposobnosti za premagovanje sedanjih pretresov. Naslednji torek, 11. septembra, bom v imenu Komisije objavil začasne napovedi rasti za leto 2007 za območje eura in EU, ki nam bodo razkrile začetne znake možnega vpliva krize.
Isti dan bom imel priložnost te napovedi predstaviti vam, ko bom nastopil v odboru za ekonomske in monetarne zadeve. Napovedi za leto 2008 in naprej bodo, kot veste, morale počakati do objave gospodarskih napovedi novembra, kot je običajno.
komisar. - Gospod predsednik, v zadnjih tednih smo največ pozornosti namenili krizi na trgu drugorazrednih hipotekarnih posojil v Združenih državah in možnemu vplivu te krize v Evropi. Evropski trg hipotekarnih posojil ima drugačne značilnosti kot trg v Združenih državah, zato je manj verjetno, da se bodo težave v podobnem obsegu v bližnji prihodnosti pojavile v Evropi. Drugorazredna posojila so v Evropski uniji v primerjavi z Združenimi državami zelo omejena, poleg tega pa imamo vzpostavljene nadzorne ukrepe, kot so pravila v zvezi s posojanjem in omejitve posojila glede na vrednost.
Z zadnjimi motnjami na trgu pa sta postali očitni medsebojna povezanost in globalizacija finančnih trgov. Tveganja so bila pametno razpršena. To je pozitiven znak. Težava pa je negativni vpliv. Nekatere evropske banke in kapitalski skladi so izpostavljeni vrednostnim papirjem, ki so povezani z drugorazrednimi posojili. Nastalo je nekaj resničnih težav, zlasti zaradi gotovinskih pritiskov s premoženjem zavarovanih trgov papirjev in trgov komercialnih papirjev.
Kaj se lahko Evropa nauči iz te krize? Zdaj je še prezgodaj za oblikovanje trdnih sklepov, ker je trg preveč nestabilen. Prav tako je pomemben premišljen odziv, pri čemer si je treba vzeti dovolj časa za oceno položaja. Hiter politični odziv verjetno ne bi bil dober.
prvič, zaradi medsebojne povezanosti trgov je zelo pomemben globalno usmerjen pristop k ureditvi tega področja s preudarnimi bonitetnimi pravili in ustreznimi standardi v zvezi z varstvom vlagateljev. Zato bodo dialogi Komisije z Združenimi državami o pravni ureditvi in druge pristojnosti še bolj pomembni. Zaradi posrednega učinka so na svetovnih finančnih trgih potrebni visoki standardi pravne ureditve.
Drugič, vprašanja v zvezi s hipotekarnimi posojili v Združenih državah so neizogibna. Čeprav podpiram zamisel o poenostavljenem dostopu do nepremičninskega trga za ljudi, ki sicer ne bi mogli kupiti nepremičnine, menim, da bo nujno potrebna razprava o ustrezni ureditvi in varstvu potrošnikov. Stanje se že izboljšuje, vendar bo potrebno nekaj časa za rešitev te težave.
Iz te krize smo se naučili, da je zelo pomembno vseživljenjsko finančno izobraževanje državljanov, hkrati pa je treba zagotavljati uveljavljanje odgovornih posojil. V Evropski uniji že obravnavamo ta vprašanja v okviru našega rednega dela na področju potrošniških in hipotekarnih posojil ter izobraževanja potrošnikov.
Tretjič, glavna težava te krize je bil prenos hipotekarnih posojil in njihovih tveganj na druge stranke. Včasih se ta tveganja vrnejo k prvotni banki, kadar njihovi finančni posredniki ne morejo prodati ali financirati bančnih vrednostnih papirjev.
Nujno je treba natančno proučiti zadevne mehanizme - kar je naloga posrednikov in družb s posebnim namenom - ter njihov pomen za evropske banke.
Dodatno je treba analizirati tudi težave z vrednotenjem zapletenih listninjenih produktov in klirinških mehanizmov v napornih tržnih razmerah. Pri zadnji krizi na trgu je bil prav tako izpostavljen pomen ogrožanja ugleda in likvidnostnih tveganj, kot pomembnih smernic za ustrezno oceno izpostavljenosti bank tveganjem zapletenih transakcij.
Četrtič, kaj pa Basel II, tj. nova direktiva o kapitalskih zahtevah za banke? Basel II zagotavlja boljše možnosti bankam in investicijskim podjetjem za ustrezno oceno tveganja in pravilno določitev predpisanega kapitala. Enako velja za direktivo Solventnost II, ki je na splošno enakovredna sporazumu Basel na področju zavarovalniškega sektorja.
vprašanju za ustni odgovor za Svet o ciljih konference pogodbenic konvencije o boju proti dezertifikaciji, ki bo od 3. do 14. septembra 2007 v Madridu, ki ga je predložil Miroslav Ouzký, v imenu Odbora za okolje, javno zdravje in varnost hrane - B6-0140/2007), ter
vprašanju za ustni odgovor za Komisijo o ciljih konference pogodbenic konvencije o boju proti dezertifikaciji, ki bo od 3. do 14. septembra 2007 v Madridu, ki ga je predložil Miroslav Ouzký, v imenu Odbora za okolje, javno zdravje in varnost hrane - B6-0312/2007).
avtor. - (CS) Gospod predsednik, najprej se opravičujem tolmačem, ker nimam pripravljenega besedila v pisni obliki, zato jim nisem mogel vnaprej zagotoviti besedila mojega prispevka. Vendar se bom zelo potrudil, da bom govoril počasi in jedrnato, saj je vprašanje, ki ga bom obravnaval, jasno.
Kot predsednik Odbora za okolje, javno zdravje in varnost hrane se zahvaljujem portugalskemu predsedstvu, da je za enega od ključnih ciljev svojega programa določilo vprašanje dezertifikacije in pomanjkanja vode. Zato še posebno pozdravljam predvideno prej omenjeno konferenco.
Zelo dobro se zavedate dejstva, da sta ta parlament in EU kot celota podnebne spremembe opredelila za enega od glavnih izzivov za prihodnje obdobje, in dobro je znano, da sta pomanjkanje vode in povečana dezertifikacija nesporni posledici podnebnih sprememb.
Spadam med tiste, ki so prepričani, da se moramo pripraviti na vpliv podnebnih sprememb in ne le obupano poskušati, da bi jih zaustavili, ker bo to naše prizadevanje verjetno neuspešno. Danes zagotovo vemo, da se bo morala Evropa, zlasti njene južne regije, ukvarjati s pomanjkanjem vode in degradacijo tal.
Iz klimatoloških razprav vemo, da izguba atmosferske vode povzroča dodatno dezertifikacijo, ki je potem vzrok za dodatno segrevanje ozračja. Prekinitev tega začaranega kroga bo zelo težka. Moje vprašanje Komisiji in Svetu v imenu mojega odbora je naslednje: kakšni so praktični ukrepi, ki jih nameravata sprejeti Komisija in Svet? Al je danes jasno, kaj je mogoče narediti na ravni držav članic in kaj je mogoče narediti na evropski ravni?
predsedujoči Svetu. - (PT) Gospod predsednik, gospe in gospodje, gospod Ouzký, najprej se vam zahvaljujem za sklicevanje na program portugalskega predsedstva o okolju, zlasti na vprašanja v zvezi s sušo in dezertifikacijo. To je dejansko ena od prednostnih nalog portugalskega predsedstva in poudaril bi rezultate, ki so bili v zvezi s tem področjem doseženi na nedavnem neuradnem zasedanju Sveta ministrov za okolje na Portugalskem.
Ne bom prebral vseh točk iz sklepov predsedstva o tem vprašanju. Vendar menim, da so sklepi zelo zanimivi in pomembni, zato bi vas rad opozoril nanje, zlasti na tiste v zvezi z bojem proti suši ter povezavo med sušo in okoljem, ter tudi na ukrepe, ki jih lahko ali moramo sprejeti, zato da obravnavamo ta vedno večji problem.
Poleg tega bi nekaj več povedal o konferenci pogodbenic konvencije Združenih narodov o boju proti dezertifikaciji, ki je pomemben element tega zasedanja. Ta konferenca, kot veste, poteka zdaj, od 3. do 14. septembra v Madridu.
Svet je 23. julija potrdil sklepe, ki določajo prednostne naloge Evropske unije - tiste, ki jih mora EU zagovarjati na konferenci pogodbenic, ki je osma konferenca od odobritve konvencije. Svet podpira, da pogodbenice na tej osmi konferenci sprejmejo desetletni strateški načrt in okvir za učinkovitejše izvajanje konvencije Združenih narodov, ki ju je pripravila medsejna medvladna delovna skupina, ter z veseljem pričakuje njeno izvajanje.
Zavedamo se, da ima civilna družba pomembno vlogo v zvezi s tem, zlasti na lokalni ravni, kar podpiramo; zato moramo spodbujati večjo udeležbo vseh akterjev civilne družbe pri izvajanju ali v procesu konvencije Združenih narodov o boju proti dezertifikaciji.
Prav tako je znano, da se bo konferenca pogodbenic osredotočila na povezavo med revščino in dezertifikacijo, zato da točno opredeli, kako lahko konvencija prispeva k boju proti revščini v tesnem sodelovanju z drugimi pomembnimi svetovnimi ali regionalnimi akterji. Svet meni, da je treba doseči soglasje o izboljšanem sistemu za spremljanje konvencije, ki bo temeljil na standardih za ohranjanje, upravljanje in trajnostno uporabo suhih območij. S takšnim sistemom bo mogoče izmeriti prejšnji in sedanji napredek.
Odbor za znanost in tehnologijo ima ključno vlogo pri izboljšanju baze znanja konvencije ter omogočanju, da se ukrepi in sklepi sprejmejo na bolj usklajeni podlagi. Svet Evropske unije meni, da se izzivi dezertifikacije, podnebnih sprememb in biološke raznovrstnosti dopolnjujejo ter jih je treba obravnavati usklajeno in z ustreznimi politikami, da se razvije sinergija in doseže večja učinkovitost. Svet tudi meni, da so drugi bistveni dejavniki razpoložljivost ustreznih finančnih virov, učinkovito upravljanje in financiranje pobud za boj proti dezertifikaciji ter dejaven in učinkovit sekretariat konvencije.
Suša je tako kot dezertifikacija zelo zaskrbljujoča. Svet je trdno prepričan, da je mogoče ti grožnji - sušo in dezertifikacijo - učinkovito obravnavati le v tesnem mednarodnem sodelovanju. Evropska unija si zato prizadeva cilje na tem področju uresničevati v sodelovanju s tretjimi državami. V zvezi s tem vas želim spomniti, da je Svet ministrov AKP-ES na letnem zasedanju 25. maja letos sprejel skupno izjavo o boju proti suši in dezertifikaciji.
Ta skupna izjava držav AKP in Evropske unije priznava pomen konvencije Združenih narodov o boju proti dezertifikaciji za zmanjšanje revščine in uresničevanje ciljev novega tisočletja, ki so jih določili Združeni narodi.
Izjava podpira tudi, da se na konferenci pogodbenic sprejme desetletni strateški načrt, in vse pogodbenice poziva, da s sodelovanjem dosežejo večjo učinkovitost konvencije Združenih narodov. Zato je zelo pomembno, da se določi omejeno število prednostnih nalog v zvezi z izvajanjem, ki bodo izbrane na podlagi znanstvenih podatkov, in da se uporabijo kazalniki za merjenje doseženega napredka.
Večja udeležba civilne družbe na drugi strani ter boljša komunikacija in širši dialog med akterji pa bo po našem mnenju prav tako znatno prispeval k učinkovitosti konvencije Združenih narodov o boju proti dezertifikaciji.
komisar. - (ES) Gospod predsednik, gospe in gospodje, Evropska skupnost konvenciji Združenih narodov o boju proti dezertifikaciji pripisuje pomembno vlogo pri zmanjševanju revščine, odkar je bila podpisana leta 1994. Konvencija je bila oblikovana kot glavno sredstvo za pomoč pri doseganju cilja trajnostne uporabe tal v okviru boja proti lakoti in revščini.
Komisija še vedno meni, da je konvencija ključen element boja proti revščini in dezertifikaciji ter je edinstveni forum, ki lahko zaradi ustrezne usposobljenosti in izkušenj pridobiva nova spoznanja in oblikuje nove pristope za obravnavanje poslabšanja tal, pri čemer je veliko že dosegla, česar se vsi zavedamo, vendar je treba še veliko narediti.
Sedanje delo konvencije se osredotoča na ključna vprašanja izvajanja ukrepov, kot sta vključevanje in skladnost, v strateških okvirih za sodelovanje. Zadevne države kot tudi države donatorke morajo zagotoviti, da bo razvoj konvencije tesno povezan z drugimi ključnimi razvojnimi pobudami ter zlasti da je zadevna država odgovorna za ukrepe in jih sama upravlja.
V zvezi s cilji Evropske unije za konferenco, ki bo potekala v Madridu, je Komisija zlasti zadovoljna, da so štirje poslanci Evropskega parlamenta del delegacije Skupnosti za to konferenco. Konvencija vstopa v drugo desetletje in se mora prilagoditi, da se bo lahko ustrezno odzivala na nove izzive in izkoristila nove priložnosti. To pomeni, da je treba pregledati ukrepe, ki se sprejemajo v skladu s konvencijo, zato da se bosta učinkovitost in uspešnost našega dela v boju proti degradaciji tal in revščini čim bolj povečali.
Ob upoštevanju tega je glavni cilj EU za konferenco v Madridu sprejetje desetletnega strateškega načrta za izboljšanje uporabe konvencije, ki ga je pripravila delovna skupina v skladu s sklepi zadnje konference pogodbenic, ki je potekala leta 2005. Ta načrt, ki ga Evropska unija odločno podpira, predstavlja skupno prenovljeno vizijo pogodbenic glede strateške usmeritve, ki naj bi prevladala naslednjih deset let. Če bo, kot upamo, ta skupna vizija sprejeta, bomo morali oblikovati učinkovit okvir za njeno uporabo, zato da se bo povečala učinkovitost dela sekretariata konvencije in drugih njenih institucij.
Končno bo ta paket reform imel realen proračun, ki je sprejemljiv za vse pogodbenice in bo določil rezervacijo izdatkov v skladu z načrtovanimi dejavnostmi, ki izpolnjujejo zelo stroge standarde preglednosti in jasnosti. Julija, kot je rekel predsednik Sveta, je bil s sklepi Sveta za splošne zadeve in zunanje odnose sprejet splošen pristop, o katerem sem govoril.
v imenu skupine PPE-DE. - (ES) Gospod predsednik, ponosna sem, da smo v Parlamentu uspeli oblikovati resolucijo za naslednjo konvencijo, ki že poteka v Madridu in jo organizirajo Združeni narodi. Prav tako sem ponosna, da - kot so me pravkar obvestili - nam je španski parlament dal dovoljenje, kar je povsem izjemoma, in zahvaljujem se gospodu Marínu, predsedniku španskega kongresa za to; imamo mnenje in ga bomo tudi predstavili na plenarnem zasedanju španskega parlamenta.
Vendar imam precej pomislekov glede vprašanja dezertifikacije. Dokumenti Evropske komisije kažejo, da pomoč, ki je bila dodeljena v zadnjih letih, in politika, za katero smo si prizadevali, nista prinesla potrebnih rezultatov. Zakaj? Zato, ker so za politiko dezertifikacije potrebni celoviti sistemi in ker je treba združiti vse vidike, vendar jih organi žal obravnavajo ločeno: kmetijstvo ne deluje z okoljem, vodna politika deluje ločeno in dejansko so problemi dezertifikacije, na primer obsežna opuščena zemljišča, na katerih ni dejavnosti, v primeru Sredozemlja izredni.
Evropska kmetijska politika povzroča opuščanje zemljišč na jugu in po vsej Evropi ter bo zelo vplivala na dezertifikacijo. Da ne omenjam podnebnih sprememb, področja, na katerem se na primer nič ne ukrepa glede problema pomanjkanja vode in taljenja ledenikov, kar se že dogaja in bo vsekakor vplivalo na stanje tal.
Zato želim opozoriti države, naj namesto opazovanja raje oblikujejo posebne politike in izvajajo programe, ker dejansko gre za vprašanje celostnih projektov, v katerih morajo države obravnavati celostne in dejavne politike. Menim, da zelo veliko vemo o dezertifikaciji, vendar zelo malo ukrepamo.
Katere ukrepe lahko predvidi Svet glede na sklepe sveta za splošne zadeve z zasedanja v Luxembourgu 17. in 18. junija 2007 v zvezi z razširitvijo in okrepitvijo globalnega pristopa k priseljevanju ter težavami z izvajanjem stalnih ukrepov medvladnega sodelovanja na tem področju, da bi se lahko razvile učinkovitejše politike Unije, vključno z dejanskimi pristojnostmi odločanja Komisije in Frontexa pri zadevah, kot je uvedba pilotnih partnerskih projektov?
predsedujoči Svetu. - (PT) Institucije EU izvajajo vrsto ukrepov, predvidenih v sklepih Sveta z zasedanja 18. junija 2007, v mejah svojih pristojnosti, kot jih določa Pogodba, v sodelovanju z državami članicami in, če je ustrezno, z zadevnimi tretjimi državami.
Odgovornost za nadzor in spremljanje zunanjih meja imajo države članice. Vendar je v interesu vseh držav članic, ki so vključene v schengenski sporazum, ne le tistih, ki imajo zunanje meje, da se zagotovi učinkovitost zunanjih meja. Zato so bili sprejeti nekateri ukrepi za spodbujanje solidarnosti in sodelovanja med državami članicami na tem področju.
Ustanovitev Evropske agencije za upravljanje in operativno sodelovanje na zunanjih mejah držav članic Evropske unije, splošno znane kot Frontex, z uredbo (ES) št. 2007/2004 je bil pomemben korak pri spodbujanju te solidarnosti.
Prav tako je bila zmogljivost agencije Frontex dodatno povečana, ko je bil 12. junija letos sprejet predlog Uredbe Evropskega parlamenta in Sveta o vzpostavitvi mehanizma za ustanovitev skupin za hitro posredovanje na mejah ter leta 2007 vzpostavljena centralizirana evidenca razpoložljive tehnične opreme - znane kot "orodje" - ki jo imajo države članice in je lahko na voljo drugim državam članicam.
Skupno delovanje in pilotni projekti se začnejo v soglasju z zadevnimi državami članicami. Skupine za hitro posredovanje na mejah se oblikujejo kot odziv na prošnjo, ki jo vloži ena ali več držav članic. Frontex usklajuje te dejavnosti.
Trenutno se razširitev obsega pristojnosti odločanja Komisije ali Frontexa v zvezi s tem ne načrtuje. Poleg tega je potrditev Odločbe št. 574/2007/ES Evropskega parlamenta in Sveta o ustanovitvi Sklada za zunanje meje za obdobje 2007-2013 v okviru splošnega programa "Solidarnost in upravljanje migracijskih tokov" še en pomemben korak pri spodbujanju solidarnosti, ki bo uvedel novo sredstvo za razširitev finančne pomoči na države članice, ki na svojih zunanjih mejah uporabljajo določbe schengenskega sporazuma.
(ES) Gospod predsednik Sveta, najlepša hvala za informacije, ki ste jih navedli. Zavedam se ustavnih omejitev za razvoj takšnih ukrepov sodelovanja ter upiranja mnogih držav članic, da bi sprejele večje zaveze, vendar se vedno srečujemo s tveganjem, da besede Evropske unije ne bodo podprte z dejstvi, zlasti pri delovanju mehanizma Frontex. Zaradi izključno medvladnega in prostovoljnega značaja sodelovanja so besede Evropske unije pogosto le besede, kar pomeni, da program začne delovati, potem pa je prekinjen, ker vlade ne zagotovijo materialnih virov ali jih umaknejo, če so jih prej ponudile, zato imamo na koncu vedno izjave, ki zelo razočarajo javnost, ko napovejo umik sredstev po začetku operacije ali po zelo omejenem ali kratkem obdobju.
Upam, da bo predsedstvo spodbudilo utrditev sistema, ki bo takšnim operacijam zagotovil večjo stalnost.
predsedujoči Svetu. - (PT) Razumem vašo zaskrbljenost. Vsekakor menim, da moramo tudi tukaj pozitivno gledati na napredek, ki je bil dosežen. Če upoštevamo, kakšno je bilo izhodišče, ustanovitev agencije Frontex po mojem mnenju že pomeni napredek in korak naprej pri sodelovanju pri zadevah v zvezi z upravljanjem zunanjih meja v Evropski uniji.
Zmogljivosti in pristojnosti Frontexa lahko razvijemo, kot pravite, če države članice tako želijo. Vendar lahko po mojem mnenju tudi tukaj uporabimo besedo, ki pa ni medvladna beseda, ampak temeljna beseda, beseda, za katero bi rekel, da na njej temelji Unija - to je solidarnost.
Tudi tukaj se moramo zanašati na solidarnost, in sicer na solidarnost z državami članicami, ki jo bodo morda nekoč potrebovale. Ta beseda - zanjo ni nadomestne besede - je beseda, ki ne označuje medvladnega položaja, ampak prej unijo.
(DE) Gospod predsednik Sveta, želim biti natančnejši. Zamisel o Frontexu je odlična, ampak izvajanje je slabo. Eden od razlogov je ta, da države članice niso zagotovile osebja ali opreme, ki so jo obljubile. Gospod Frattini je ugotovil, da je bilo zagotovljenih le 10 %. Povejte mi - in Parlamentu - koliko osebja in katera tehnična oprema, ki so jih obljubile države članice, so bili do danes dejansko zagotovljeni in koliko jih še manjka ter kakšne ukrepe predvidevate za zagotovitev, da bodo vse države članice končno priskrbele, kar so obljubile, da bo lahko Frontex deloval skozi celo leto.
Razumem tudi vprašanje poslanca. Upoštevati moramo zaveze, ki smo jih sprejeli v zvezi s Frontexom, naj bo to v smislu opreme, financiranja ali osebja, in se jih držati, pri čemer poudarjam, da predsedstvo ni nehalo opozarjati na te vidike.
Če ne bomo uspeli izpolniti naših zavez, moramo v zvezi s tem nujno ukrepati. To je edini način, da agenciji Frontex omogočimo učinkovito opravljanje nalog in pristojnosti, ki so ji bile dodeljene.
(DE) Zanima me, ali je bila obravnavana vključitev malih in srednje velikih podjetij - konec koncev ta podjetja znatno prispevajo k zaposlovanju v Evropi. Prav tako me zanima, v kakšnem obsegu - kot smo videli v Združenih državah - so bili lizbonski strategiji dodani ukrepi zlasti zaradi zaposlitve žensk. Ali je Svet sprejel kakršne koli pomembne previdnostne ukrepe za ustrezno vključevanje delavcev?
predsedujoči Svetu. - (PT) Povedal bi, da so v zvezi z upravljanjem agencije Frontex in splošnejšim vprašanjem priseljevanja osnovni cilji portugalskega predsedstva učinkovitejši boj proti nezakonitemu priseljevanju ter izboljšanje prilagoditve, vključevanja in kakovosti življenja za tiste, ki delajo med nami in zakonito prispevajo k našemu gospodarskemu in socialnemu razvoju.
Portugalsko predsedstvo v zvezi s tem vidikom predvideva več pobud. Ne smemo pozabiti na ukrepe, ki so temeljni in bistveni na tem področju ter povezani z našim odnosom s tretjimi državami. Priseljevanje bo vedno na programu predsedstva in Sveta pri njunem dialogu s tretjimi državami.
Kakšne razlike pri obravnavanju moških in žensk je Svet ugotovil pri rednih zaposlitvah?
Kako bo Svet v okviru razprav o posodobitvi delovne zakonodaje prispeval k boju proti diskriminaciji, da bodo moški in ženske imeli enak dostop do kakovostnih delovnih mest, ki ponujajo prilagodljivost in varnost?
Ali je mogoče doseči soglasje o zaščitnih klavzulah za zaščito materinstva ter uskladitev poklicnega in družinskega življenja v zasebnem sektorju?
predsedujoči Svetu. - (PT) V zvezi z razlikami pri obravnavanju moških in žensk pri redni zaposlitvi je bila osnovna zakonodaja že potrjena, vključno z nekaterimi direktivami, ki zagotavljajo enako obravnavanje pri plačilu, dostopu do dela, poklicnem usposabljanju, napredovanju in delovnih pogojih.
Poleg tega sta Komisija in Eurostat odgovorna za spremljanje razmer v tem sektorju v različnih delih Evropske unije. Jasno je, da je za oblikovanje politik najprej treba zagotoviti zelo kakovostne podatke, ki zajemajo celotno Evropsko unijo. Z veseljem opozarjam na dogovor, ki sta ga nedavno sklenila Svet in Parlament, o ustanovitvi Evropskega inštituta za enakost spolov, ki bo deloval prav na tem področju.
Potek dialogov in posvetovanj o človekovih pravicah s tretjimi državami (razprava)
Naslednja točka je poročilo gospe Valenciano Martínez-Orozco v imenu odbora za zunanje zadeve o poteku dialogov in posvetovanj o človekovih pravicah s tretjimi državami.
poročevalka. - (ES) Gospa predsednica, nastanek Evropske unije so navdihnile neodtujljive vrednote. Enako kot pozorno spremljamo naše države članice za zagotovitev, da ne kršijo pravice do svobode, življenja ali demokracije, moramo prek dialoga odločilno vplivati na tiste države, s katerimi imamo politične, trgovinske, gospodarske ali partnerske odnose, da bodo tudi te države spoštovale človekove pravice.
Zaradi zapletenosti in obsega zunanjih odnosov EU bi lahko dialog in posvetovanja o človekovih pravicah s tretjimi državami ostali neopaženi ali v ozadju. Če bi do tega prišlo in bi to dovolili, bi bila to zelo resna napaka.
To poročilo obravnava vidike, ki so nujni za izboljšanje naloge, ki je obveznost EU na podlagi člena 11 Pogodbe EU in spada na področje politične etike. Človekove pravice morajo biti simbol zunanje politike EU in EU mora uporabiti svoj vpliv za izboljšanje življenjskih razmer ljudi v državah, s katerimi vzdržuje odnose. To je eden od ključnih političnih elementov v tem poročilu.
Ko se pogajamo o gospodarskih ali trgovinskih sporazumih z državo, v kateri se kršijo temeljne pravice, ne moremo razpravljati o številkah, sporazumih in pogodbah ter hkrati nečastno prezreti razmere, ki jih trpijo državljani te države.
Če človekovih pravic ne vključimo v pogajanja, bo to pomenilo veliko brezobzirnost. Prav tako moramo natančno preučiti vlogo, ki jo imajo civilna družba in zagovorniki človekovih pravic, ki so pomembni glasniki, bistveni za napredek v vseh zatiranih družbah.
Poročilo, o katerem razpravljamo danes, ocenjuje enega od glavnih instrumentov Evropske unije za doseganje ciljev, ki sem jih navedla, in jasno opredelitev vloge, ki jo želimo imeti v svetovnem redu. Le prek spoštovanja in vzajemnosti lahko napredujemo pri pospeševanju človekovih pravic.
Nikakor ni mogoče delovati prek vsiljevanja in paternalizma. Nismo pristojni za pridiganje, imamo pa obveznost za ohranjanje doslednosti v naših zunanjih odnosih in spodbujanje odnosov z državami, ki dosegajo napredek, pri čemer se moramo izogibati neravnovesjem in poljubnemu obravnavanju, ki zmanjšujeta našo verodostojnost.
Poročilo, ki ga predstavljam v Parlamentu, poziva k delovanju na treh ravneh; zahteva večjo doslednost pri vodenju dialogov in pogajanj, kar bo zahtevalo boljše usklajevanje med Svetom, ki na tej razpravi žal ni prisoten, Komisijo in Parlamentom na podlagi mehanizma za lažjo komunikacijo in preprečevanje protislovij med različnimi institucijami Skupnosti. Dejansko gre za to, da imamo enotno stališče.
Gre tudi za preglednost pri vodenju dialogov in posvetovanj, ki mora biti na področju človekovih pravic načelo in ne izjema. Prilagodljivost in pragmatizem, ki se zahtevata za doseganje posebnih rezultatov, ne smeta zakriti stanja v zvezi z dnevnim redom, cilji ali rezultatom dialoga.
Gospe in gospodje, pozivamo k večji vlogi Evropskega parlamenta, saj pri upravljanju tega instrumenta dejansko manjka prav to, ne da bi za to obstajala kakršna koli pravna utemeljitev.
Evropski parlament je pripravljen odgovorno delovati na področju svojih zunanjih pristojnosti. Parlament se je uveljavil kot ključna evropska institucija na področju človekovih pravic, ki so postale njegova središčna točka, in namerava uporabiti vse razpoložljive metode za izvajanje svoje naloge političnega poroka za zunanje delovanje Unije.
Evropski parlament od Komisije in Sveta zahteva, da prisluhneta priporočilom iz tega poročila, ki uživajo široko podporo vseh političnih skupin v tem parlamentu, in jih uresničita.
Gospe in gospodje, stališče Parlamenta mora biti jasno izraženo. Zavedamo se, da bodo naše želje zahtevale veliko prizadevanja, zato razmišljamo o potrebi po razširitvi sredstev, dodeljenih službam za človekove pravice v Komisiji in Svetu, čeprav Svet v tej razpravi ni prisoten.
Vseeno je to minimalna zahteva za Evropsko unijo, ki pred celotnim svetom zatrjuje, da so človekove pravice neodtujljiva evropska pravica. Če želimo doseči verodostojnost, si moramo skupaj prizadevati za ta cilj.
komisar. - Gospa predsednica, poročilo, ki ga je pripravila poročevalka, gospa Valenciano Martínez-Orozco, in resolucija, predložena Parlamentu, obravnavata zelo pomemben, vendar hkrati vedno bolj zapleten instrument zunanje politike Evropske unije o človekovih pravicah.
Komisarka Ferrero-Waldner (ki obžaluje, da se danes ni mogla udeležiti te razprave) je skladno s tem dala navodila svojim službam, da zagotovijo vso podporo poročevalki pri njeni težki nalogi spremljanja poteka dialogov in posvetovanj o človekovih pravicah s tretjimi državami.
Poročilo pomeni dodaten prispevek k izjemnemu delu Parlamenta pri ocenjevanju mehanizmov EU na področju človekovih pravic, ki vključuje redna letna poročila, poročilo gospoda Agnoletta glede klavzul o človekovih pravicah, študijo Evropskega meduniverzitetnega centra o vplivu dejavnosti Parlamenta na področju človekovih pravic in študijo v zvezi s smernicami o mučenju. Poročilo prav tako koristno dopolnjuje redno preverjanje dialogov in posvetovanj Sveta in Komisije o človekovih pravicah.
Komisija čestita poročevalki in Parlamentu za poročilo ter podrobno analizo in priporočila v zvezi z dialogi in posvetovanji Evropske unije o človekovih pravicah.
Komisija meni, da med vsemi instrumenti za človekove pravice, ki so na voljo, dialogi verjetno zagotavljajo najboljšo možnost za zagotovitev pozitivnih in dolgoročnih rezultatov pri razvoju spoštovanja človekovih pravic po vsem svetu, če smo le pripravljeni vanje vložiti dovolj časa in energije.
Prepričani smo, da lahko Evropska unija uspešno izboljša razmere na področju človekovih pravic v tretjih državah le s potrpežljivim povezovanjem in prepričevanjem, ne le v dvostranskih odnosih, ampak tudi v okviru večstranskih organov, kot dokazuje razvoj dogodkov v Svetu za človekove pravice.
Zaradi različnih in številnih dialogov ter posvetovanj Evropske unije o človekovih pravicah s tretjimi državami, katerih število poleg tega vedno bolj narašča, je kakršna koli splošna ocena zelo težko izvedljiva.
Strukturirani dialogi, kot je dialog s Kitajsko, dialogi, ki temeljijo na sporazumih, kot na primer dialogi s številnimi sosednjimi državami, posvetovanja s podobno mislečimi partnerji, kot sta ZDA in Kanada, ali lokalni dialogi trojke z več državami se med seboj razlikujejo z različnih vidikov, na primer glede pogostosti, politične ravni, vrste sogovornikov, poglobljenosti razprav ali dejstva, da so nekateri povezani z dogodki civilne družbe, drugi pa ne.
Komisija meni, da je takšna raznolikost dokaz dinamike in možnosti instrumenta za dialog ter prednost, ki jo je treba ohraniti in nikakor ne pomeni pomanjkljivosti tega instrumenta. V smernicah EU glede dialoga o človekovih pravicah in sporazumu iz Cotonouja (AKP-EU) je poudarjeno, kako pomembna je prilagodljivost, da se upoštevajo različne razmere v državah, njihov postopni razvoj ter dinamičen odnos med katero koli tretjo državo in Evropsko unijo.
Zato ni priporočljivo, da se ob upoštevanju skupnih temeljev in ciljev dialoga strogo uskladijo vse njegove podrobnosti. Da se zagotovi učinkovitost tega instrumenta, mora biti oblikovan po meri in biti sposoben prilagajanja spremenljivim okoliščinam.
Poleg tega je treba upoštevati, da so različni dialogi in posvetovanja na različnih stopnjah razvoja. Pri dialogu s Kitajsko ali posvetovanjih s podobno mislečimi državami so se v večletnem obdobju razvile bolj ali manj usklajene podrobnosti, kar omogoča precej intenzivne in poglobljene razprave.
V drugih primerih, kot so dialogi s sosednjimi državami, se ta instrument še vedno izboljšuje, dialogi pa so v fazi vzpostavljanja potrebnega zaupanja, da se omogočijo resnično pomembne izmenjave.
Zato smo prepričani, da bodo tudi v teh primerih vprašanja, kot je zaželeno sodelovanje strokovnjakov iz resornih ministrstev, sodelovanje civilne družbe ali obravnava posameznih primerov, sčasoma postala izvedljiva, potem ko bo vzpostavljena trdna podlaga za izvajanje.
Na koncu vam lahko zagotovim, da bomo priporočila za Komisijo natančno preučili, hkrati pa lahko računate na našo zavezanost izboljšanju obveščanja Parlamenta, da se bo omogočila večja preglednost dialogov in posvetovanj o človekovih pravicah.
Zagotovitev trajnosti v ribištvu EU z največjim trajnostnim donosom (razprava)
Naslednja točka je poročilo gospe Fraga Estévez v imenu odbora za ribištvo o zagotovitvi trajnosti v ribištvu EU z največjim trajnostnim donosom.
poročevalka. - (ES) Gospa predsednica, najprej naj povem, da se je danes blizu andaluzijske obale potopila španska ribiška ladja, pri čemer so trije ljudje umrli, pet pa jih je še vedno pogrešanih. Parlament pozivam, naj se njihovim družinam pridruži pri žalovanju in želji po rešitvi pogrešanih mornarjev.
Nadaljevala bom s poročilom, o katerem danes razpravljamo. Prva stvar, ki jo želim poudariti, ki jo priznava Komisija in jo je Parlament izpostavil ob različnih priložnostih, je očiten neuspeh sistema upravljanja ribištva v Skupnosti, ki v več letih obstoja ni zagotovil trajnosti virov, prav tako pa ni omogočil učinkovitega in donosnega ribiškega sektorja.
Presenetljivo je, da je sistem upravljanja edini, ki ni bil vključen v velike reforme leta 2002, zato mora Komisija odpravljati posamezne pomanjkljivosti, se ukvarjati z netrajnostnimi zavržki, vsakodnevno pripravljati nadzorne ukrepe in oblikovati načrte za obnovo, ne da bi poskušala obvladati pravo težavo: oblikovanje usklajenega in posodobljenega okvira za model upravljanja ribištva.
V takšnih razmerah smo prejeli sporočilo Komisije, ki zagovarja največji trajnostni donos kot merilo za dolgoročne ribolovne dejavnosti. Gre za teoretični model, ki poskuša združiti najučinkovitejše izkoriščanje vrst z zagotavljanjem biološke trajnosti. Težava je, da se je v zvezi z največjim trajnostnim donosom, ki je kot intelektualni in teoretični koncept sicer lahko brezhiben, v praksi ugotovilo kar nekaj protislovij in velik del znanstvene skupnosti zdaj meni, da se ga je v veliki meri že zamenjalo.
Gre torej za ponovno opredelitev modela, da se ga lahko prilagodi razmeram ribiških skupnosti. Na tej točki se pojavlja več vprašanj, kako je mogoče to doseči, ki jih je današnje poročilo poskusilo izpostaviti, saj odgovorov nanje v zelo nejasnem sporočilu Komisije ni.
Jasno je, da ne kritiziramo namere Komisije, da vzpostavi nov model upravljanja, ampak njeno nezmožnost pojasniti, kako bo obvladala težave pri njegovem izvajanju in se izognila nevarnostim zaradi sedanje opredelitve največjega trajnostnega donosa. Znano je, da največji trajnostni donos zahteva neprekinjeno zagotavljanje zanesljivih in točnih znanstvenih podatkov, vendar za veliko večino vrst takšna stopnja gotovosti ni mogoča.
Drugič, model je bil oblikovan na podlagi izkoriščanja enotne populacije, vendar velika večina ribolova v Skupnosti izkorišča več vrst, kar pomeni čezmeren ali premajhen ribolov večine teh vrst, kar je seveda v nasprotju s sedanjo opredelitvijo največjega trajnostnega donosa. Prav tako ni primeren za pelagične vrste; zdaj vemo tudi, da na status populacij vplivajo drugi dejavniki, kot so napake pri zaposlovanju in okoljski dejavniki, zaradi česar so lahko opredelitve največjega trajnostnega donosa napačne.
Gotovo je, da bo stroga uporaba največjega trajnostnega donosa kratkoročno včasih povzročila drastično zmanjšanje ribolovnih možnosti ter s tem tudi dejavnosti, dohodka in zaposlenosti v ribiški floti Skupnosti.
Gospa predsednica, vsem poslancem se zahvaljujem za prispevke, poleg tega pa pozivam k sprejetju poročila, s katerim bo odbor za ribištvo pozval Evropsko komisijo, da najprej odpravi vse te negotovosti in ne uveljavlja modela za nekatere gospodarsko zelo pomembne vrste, katerega učinkovitost bi lahko bila za ribištvo znanstveno in gospodarsko dvomljiva. Odbor Komisijo poziva tudi, da najprej pozorno preuči sistem upravljanja ribištva s poudarkom na ekosistemu ter se nato odloči, kako naj se prilagodijo referenčne točke in izbrani model, ne glede na to, ali to temelji na največjem trajnostnem donosu ali čem drugem. Poudariti moram, da je pred tem treba nujno opraviti socialno in ekonomsko analizo posledic izvajanja ter sprejeti ukrepe za obvladovanje učinka. Zaradi vseh teh vprašanj smo skupaj z našimi sektorji zdaj zelo zaskrbljeni.
komisar. - Gospa predsednica, najprej se zahvaljujem poročevalki, gospe Fraga Estévez, in vsem članom odbora za ribištvo za zelo izčrpno poročilo o zagotovitvi trajnosti v ribištvu z največjim trajnostnim donosom.
Veseli me, da smo dosegli splošno soglasje, zlasti glede potrebe po odmiku od letnega procesa odločanja, s čimer se omogočita bolj postopen pristop in boljše načrtovanje v tem sektorju. Dolgoročnejši pristop bo omogočil tudi večjo stabilnost in trajnost pri izkoriščanju ribolovnih virov.
Prepričan sem, da se strinjamo glede cilja, da je nujno treba sprejeti ukrepe za izboljšanje zelo slabega stanja ribiških virov v Evropi, da se bo zagotovila trajnostna raven staležev, s čimer se bo hkrati dolgoročno izboljšala donosnost ribiške industrije.
Poleg zagotavljanja koristi za industrijo je treba izpolniti še mednarodno politično zavezo. Zlasti cenim stališče odbora za ribištvo in se strinjam z njim, da skupna ribiška politika potrebuje nov model upravljanja za določitev ribolovnih možnosti, obnovitev izčrpanih staležev ter prilagoditev ribolovnega napora trajnosti in donosnosti.
Poleg tega je pomembno poudariti, da je prilagoditev ribolovnega napora ravnem največjega trajnostnega donosa najpomembnejši ukrep, ki se lahko sprejme za zmanjšanje zavržkov v evropskih vodah.
Zavedam se tudi nekaterih pomislekov. Strinjam se s številnimi izmed njih in vem, da jih moramo obravnavati. Prvič, vem, da ocenjevanje največjega trajnostnega donosa ni preprosto. Povezano je z znanstvenimi negotovostmi, poleg tega pa je zadeva zapletena zaradi vplivov ekosistema in vprašanj mešanega ribolova.
Ribiška znanost še ne more natančno napovedati, kakšen bo največji trajnostni donos posameznega staleža ali kombinacije staležev. Vendar ne smemo gledati le na težave. Znanstveniki nam lahko svetujejo, v kateri smeri naj se razvija ribištvo za izboljšanje donosa in zmanjšanje stroškov. Čeprav cilj ni točno določen, je smer dobro znana.
Začeti moramo z razvojem v pravo smer ter postopno ocenjevati in pregledovati referenčne točke največjega trajnostnega donosa med razvojem ribištva.
Primere mešanega ribolova je treba natančno preučiti in poiskati čim boljše rešitve v zvezi z mogočim donosom celotnega ribiškega sistema.
Ta postopni pristop bo omogočil, da se bodo preučili okoljski, gospodarski in družbeni vidiki. To je tudi pristop, ki je bil sprejet v dolgoročnem načrtu za morske plošče in morske liste v Severnem morju, ki je bil sprejet letos in za katerega menim, da je dober model za izvajanje tega pristopa. Strinjam se z vašim poročilom, da je nujno treba začeti delati v tej smeri.
Pri tem poudarjam, da dolgoročni načrti upravljanja praktično usmerjajo upravljanje ribištva v pravo smer, tj. proč od prekomernega izkoriščanja in ne nujno v smeri določenega cilja največjega trajnostnega donosa.
Načrti vključujejo določbe za redno ocenjevanje ciljev, ki po potrebi omogočajo prilagoditev ciljev največjega trajnostnega donosa, na primer, kadar se spremeni naravno okolje ali znanstveno mnenje.
Drugič, strinjam se, da je treba obravnavati ribiška vprašanja na lokalni ravni ter da morajo zainteresirane strani sodelovati pri sprejemanju pomembnih odločitev v zvezi z določanjem ciljev, stopnjo hitrosti doseganja teh ciljev in pravo kombinacijo ukrepov, ki jih je treba sprejeti, kot so ukrepi na področju davkov, upravljanja napora in tehničnih prilagoditev.
Komisija bo pripravila načrte največjih trajnostnih donosov le na regionalni ravni in le po natančnem posvetovanju z vpletenimi sektorji. Regionalni svetovalni sveti bodo pri tem imeli pomembno vlogo, njihovo delo pa se je že začelo. Gospodarske in družbene analize so v tem procesu prav tako pomembne, Komisija pa bo vsem predlogom za načrte upravljanja priložila presoje vpliva, v katerih se bodo analizirali gospodarski, družbeni in okoljski vidiki predlogov.
Večja podpora za raziskave v ribištvu je nujen del za razvoj načrtov največjih trajnostnih donosov. Okvirni programi, delo Znanstvenega, tehničnega in gospodarskega odbora za ribištvo in podpora Mednarodnega sveta za raziskovanje morja bodo v tem smislu pomembni, kar bo prednostno področje za naslednjih nekaj let.
Zaradi doseganja največjega trajnostnega donosa v ribištvu bo v številnih primerih treba prilagoditi zmogljivost flote in zmanjšati ribolovni napor. Evropski sklad za ribištvo je bil oblikovan tako, da lahko države članice načrtujejo razvoj nacionalne zmogljivosti flote in pridobijo sofinanciranje iz proračuna Skupnosti, s čimer se prispeva k prilagoditvi velikosti flote dolgoročnim ciljem, pri čemer se upoštevajo ustrezne družbene in gospodarske določbe.
Rad bi povedal še nekaj besed v zvezi s tremi spremembami, ki jih predlaga gospod Schlyter. Komisija meni, da bi moral biti postopni pristop k doseganju pogojev za največji trajnostni donos dejansko splošno pravilo. Ni potrebno, da se v vseh primerih hitro doseže največji trajnostni donos. Kar zadeva znanstveno metodologijo za doseganje največjega trajnostnega donosa, bo Komisija zahtevala znanstveno mnenje za vsak primer posebej. Ne smemo posegati v znanstveno razpravo z vplivanjem na to, katere metode bi bile lahko boljše od drugih.
Končno, povedal sem že, da lahko ugotovimo, da Evropski sklad za ribištvo omogoča, da države članice dodelijo državno pomoč za prestrukturiranje ribiških flot v skladu s strategijami največjega trajnostnega donosa. Vendar tega ne smemo obravnavati kot nadomestilo, ker bo ribiška industrija morda postala upravičenka v okviru nove politike, ampak v obliki finančne spodbude za prehod.
Komisija bo nadaljevala dialog z ribiškim sektorjem in bo začela obravnavati posebne dolgoročne načrte za več vrst ribištva, pri katerem se namerava doseči največji trajnostni donos. Z izvajanjem teh načrtov se bosta izboljšali stabilnost in produktivnost staležev in industrije.
Naslednja točka je poročilo gospe Patrie v imenu odbora za notranji trg in varstvo potrošnikov o zeleni knjigi o pregledu pravnega reda o varstvu potrošnikov.
poročevalka. - (PT) Gospa komisarka, gospod predsednik, gospe in gospodje, najprej bi se rada zahvalila komisarki Kunevi za naše produktivne izmenjave.
Kakšen je namen te zelene knjige in poročila EP? Trije dejavniki utemeljujejo ta ukrep, usmerjen v oblikovanje skladnejšega in sodobnejšega evropskega pravnega reda o varstvu potrošnikov, tj. osem direktiv, sprejetih med letoma 1985 in 1999.
Prvič, zaradi hitrega razvoja novih oglaševalskih tehnik, predvsem e-poslovanja, so nekateri evropski zakoni zastareli.
Drugič, v sedanjem pravnem redu je veliko neskladij, ki vključujejo različne pravne opredelitve enakih pojmov.
In tretjič, v preteklosti sprejeta odločitev za minimalno uskladitev, s čimer se je državam članicam omogočila ohranitev določenih nacionalnih določb, je povzročila razdrobitev pravnega okolja, ker veljavni predpisi določajo minimalni evropski standard, vendar ne opredeljujejo niti ene metode za doseganje tega standarda. Glede na eurobarometer za september 2006 so posledice tega te, da je 50 % državljanov bolj pazljivih pri čezmejnih nakupih, medtem ko jih 71 % verjame, da je težje uveljavljati svoje pravice pri nakupih od prodajalcev s sedežem v drugi državi članici.
Prav tako je to pomembno za gospodarske subjekte, ki bodo imeli koristi od varnega zakonodajnega okolja in bodo lahko čim bolje izkoristili notranji trg, ki vključuje skoraj 500 milijonov potrošnikov. Eden od izzivov tega pregleda je vstop v kvalitativno fazo, ki delno določa temelje evropskega potrošniškega zakonika. Katero metodo je torej treba uporabiti? Evropski parlament v celoti podpira metodologijo, ki jo je predlagala Komisija, to je mešan ali kombiniran pristop: na eni strani temelji na opredelitvi horizontalnega instrumenta za zagotovitev največje možne usklajenosti z uporabo enakih pravnih pojmov v veljavnih direktivah, na drugi strani pa predvideva revizijo, če je to potrebno, nekaterih sektorskih direktiv, pri katerih se bo še naprej uporabljalo minimalno usklajevanje.
Horizontalni instrument je treba oblikovati z namenom združitve temeljnih pravic evropskih potrošnikov. Prvič, vključeval bo enotno opredelitev "potrošnika", ki se mora po mnenju Parlamenta uporabljati za vsako fizično ali pravno osebo, ki deluje za namene zunaj področja svoje trgovske, poslovne ali poklicne dejavnosti, medtem ko je treba "poslovni subjekt" opredeliti kot vsako osebo, ki deluje za namene na področjih svoje trgovske, poslovne ali poklicne dejavnosti. Morda se sprašujete, zakaj je potrebna tako omejevalna opredelitev "potrošnika"? Dejansko je to v korist potrošnikov. Razširitev posebne zaščite, ki jo omogoča pravo varstva potrošnikov, na večji obseg upravičencev vključuje visoko tveganje nižje ravni zaščite, kar pa želimo preprečiti.
Drugič, horizontalni instrument bo potrošnikom zagotovil pravico do odstopa v primeru nakupov prek interneta ali pri prodaji od vrat do vrat. Uskladile se bodo ureditve za izračun obdobja odstopa: na primer, zdaj je obdobje odstopa najmanj sedem dni za pogodbe, sklenjene na daljavo, vendar se je v nekaterih državah, kot sta Nemčija in Finska, uvedlo obdobje 14 dni. Prav tako se bodo uskladile metode uveljavljanja pravice do odstopa.
Tretjič, horizontalni instrument bo pojasnil pomen "nepoštenih pogojev" v pogodbah med poslovnimi subjekti in potrošniki. Oblikoval se bo črn seznam prepovedanih pogojev, siv seznam pogojev, ki so domnevno nepošteni, in drugih pogojev, za katere lahko potrošniki s pravnimi ukrepi dokažejo, da so nepošteni.
Četrtič, trajanje dve-letnega zakonskega zagotovila se bo podaljšalo, tako da bo vključevalo obdobje, ko je blago v popravilu in se ne uporablja.
Petič, pravica do pravnih sredstev se bo ponovno potrdila in njene ureditve pojasnile, predvsem pa se bo lahko horizontalni instrument prilagajal spremembam. Posebna pravna vprašanja se bodo nadalje obravnavala v tako imenovanih sektorskih direktivah in se bodo večinoma minimalno usklajevala, po našem mnenju s klavzulo o vzajemnem priznavanju, katere mehanizem bo treba opredeliti in ki mora olajšati reševanje kakršnih koli pravnih sporov.
Končno, moje poročilo poudarja, da imajo potrošniki brez informacij in brez možnosti uveljavljanja teh pravnih sredstev le navidezne pravice. Učinkovito izvajanje njihovih pravic zahteva nacionalne in evropske informacijske kampanje, večjo prepoznavnost, dejavnejšo vlogo evropskih potrošniških centrov ter lažji dostop do sodnih in zunajsodnih sredstev.
Za konec, Parlament opozarja na razpravo o kolektivnih pravnih sredstvih. Kot poročevalka sem prepričana, da so kolektivna pravna sredstva, kot poseben način reševanja množičnih sporov, pomembna metoda, vredna nadaljnjega razmisleka. Komisijo pozivam, da v naslednjih nekaj mesecih predloži podrobne študije in zakonske predloge. Vendar moram jasno povedati, da bo evropska oblika kolektivnih pravnih sredstev drugačna od ameriških skupinskih tožb, katerih zelo proaktivna filozofija, pri kateri brezobzirni odvetniki agresivno nadlegujejo potrošnike in ki vključuje metode, ki zagotavljajo predvsem dodelitev kazenske odškodnine, ki jo krijejo nosilci dejavnosti, je popolnoma drugačna od sodne kulture evropskih držav.
Nasprotno pa sem prepričana, da bodo morali evropski postopki združenjem omogočiti, da ukrepajo v imenu vseh, ki so utrpeli podobne izgube zaradi istega nepoštenega poslovnega subjekta, da bi z enim postopkom in brez lastnega izražanja stališča, pridobili nadomestilo, ki jim pripada.
Za zaključek želim povedati, da ta zelena knjiga zagovarja visoko zastavljene cilje in upam, da bo odločitev Parlamenta jasno nakazala napredek za Evropo potrošnikov.
komisarka. - Gospod predsednik, zelo sem vesela, da sem danes tukaj z vami in da lahko razpravljamo o teh zelo pomembnih vprašanjih, zastavljenih v zeleni knjigi o pregledu pravnega reda o varstvu potrošnikov.
Najprej se iskreno zahvaljujem gospe Patrie, vsem poročevalcem v senci odbora za notranji trg in varstvo potrošnikov in gospe Wallis, ki je predložila mnenje Odboru za pravne zadeve. To je bilo odlično timsko delo s tesnim sodelovanjem pri pripravi tega ambicioznega poročila. Tega ne govorim samo iz vljudnosti: resnično cenim trdo delo Parlamenta.
Osem direktiv o varstvu potrošnikov, ki se pregledujejo, se osredotoča na pogodbeno fazo postopkov prodaje ali opravljanje storitev. Osem veljavnih direktiv obravnava na primer prodajo potrošnikom, prodajo na daljavo, prodajo od vrat do vrat in nepoštene pogodbene pogoje. Vendar vse temeljijo na minimalni uskladitvi, pri čemer ostaja še cela vrsta nacionalnih predpisov, ki temeljijo na standardih Skupnosti. Ta regulativna razdrobljenost je zavajajoča za potrošnike in draga za podjetja.
Zato je Komisija 8. februarja 2007 začela z daljšimi posvetovanji - zelena knjiga o pregledu pravnega reda o varstvu potrošnikov. Cilj pregleda je poenostavitev in prilagoditev obstoječih pravil, tako da se zmanjša regulativna razdrobljenost. S tem bi se moralo končno izboljšati zaupanje v notranji trg, podjetjem, zlasti malim in srednje velikim, pa omogočiti lažje trgovanje v EU.
Ta postopek nam omogoča, da prispevamo k resnično integriranemu maloprodajnemu trgu, s čemer bi potrošnikom zagotovili nižje cene in večjo izbiro ter omogočili merljivo spodbudo za rast in zaposlovanje.
Vesela sem, da se Komisija in Evropski parlament strinjata glede skupnega pristopa pri reševanju tega zelo pomembnega in velikega izziva. Vaša podpora bo pomembno priporočilo za naše nadaljnje delo in za posebne predloge.
Ko bo Evropski parlament sprejel poročilo o zeleni knjigi, bo rezultat posvetovanj objavljen na spletni strani Generalnega direktorata za zdravje in varstvo potrošnikov. Predvidoma bo to v oktobru. Vendar vam lahko že sedaj povem okvirne rezultate glede nekaterih pomembnih vprašanj.
Komisija najprej pozdravlja podporo Parlamenta mešanemu pristopu k poročilu, ki vključuje različne horizontalne vidike urejanja instrumentov, ki so skupni nekaterim direktivam, in ohranja nekatere vidike sektorskih direktiv. Lahko vam že povem, da ta mešani pristop podpira velika večina vprašancev glede zelene knjige.
V zvezi z usklajevanjem podpira Komisija dejstvo, da je Parlament odobril načelo ciljno naravnanega popolnega usklajevanja, torej popolnega usklajevanja ključnih vidikov direktiv o varstvu potrošnikov, ki so potrebne za uresničevanje notranjega trga za podjetja in potrošnike.
Popolno usklajevanje pravnega reda varstva potrošnikov - ali ciljno naravnano popolno usklajevanje - podpira velika večina vprašancev glede zelene knjige, zlasti podjetja in države članice. Kljub temu se bodo na več področjih ohranila minimalna pravila. Komisija se strinja s Parlamentom, da je treba na teh področjih uporabljati klavzulo o medsebojnem priznavanju za zagotovitev, da dodatne zahteve, ki jih uveljavljajo države članice, ne povzročajo nepoštenih ovir na notranjem trgu.
Glede bolj podrobnih vprašanj, kot so usklajevanje pravic do odstopa v celotnem pravnem redu, opredelitev dobave blaga ali sestavljanje združenega sivega in črnega seznama nepoštenih pogodbenih pogojev na ravni EU, je večina vprašancev glede zelene knjige izrazila mnenja, ki so večinoma v skladu s poročilom, o katerem se bo glasovalo danes.
Na koncu se zahvaljujem vaši zavezanosti, da evropskim državljanom pomagate pri uživanju koristi notranjega trga. Veselim se sodelovanja z vami, da uresničimo skupne cilje in uresničimo notranji trg za državljane.
Evropska številka za klic v sili 112 (pisna izjava): glej zapisnik
(IT) Gospod predsednik, gospe in gospodje, dejansko se ne morem sklicevati na noben člen. Hotela pa sem spomniti na vašo včerajšnjo izjavo, da Evropska unija ne sme posegati v davčno ureditev cerkve. Dejali ste tudi, da govorite v svojem imenu. Moje mnenje je, da predsednik Evropskega parlamenta ne govori v svojem imenu o zadevah, ki zadevajo pristojnosti Komisije Evropske unije. Zato sem želela povedati, da se mi vaša izjava zdi popolnoma neprimerna, ker ste tudi moj predsednik in menim, da je treba vprašanje davčne ureditve cerkve pojasniti ob upoštevanju evropskih pravil.
Gospa Frassoni, lahko vam zagotovim, da se ni zgodilo nič zaskrbljujočega. Na tiskovni konferenci so me novinarji povprašali po mojih stališčih glede nekaterih vprašanj, ki ste jih omenili, in dejal sem, da moramo vedno skrbno upoštevati načelo solidarnosti, preden sprejmemo ukrepe na ravni Evropske unije. O tej zadevi nisem nadalje razpravljal.
(IT) Gospod predsednik, gospe in gospodje, opravičujem se, da še naprej poudarjam to vprašanje, vendar želim opozoriti na člen, v skladu s katerim ste predstavnik tega parlamenta in pravilnika o primernosti v odnosih med evropskimi institucijami.
V nasprotju s tem, kar ste pravkar dejali, je težava v tem, da Evropska komisija zdaj izvaja preiskavo, pri čemer je italijansko vlado prosila za informacije o nevarnosti kršitve zakona o omejevanju konkurence; ta ukrep ne zadeva subsidiarnosti, ampak uredbe EU. Dobesedno ste dejali, da moramo to prepustiti italijanskim oblastem, vendar kako lahko to rečete, če preiskava posebej zadeva možno kršitev zakonodaje Skupnosti s strani italijanskih oblasti? Tu se kaže protislovnost vaših izjav.
Gospod Cappato, razpravljali smo tudi o drugih vprašanjih, v zvezi s katerimi ste zlasti zaskrbljeni. Namen je oblikovati nekaj splošnih načel. V podrobnosti se sploh nismo spuščali. Priporočam, da se ne tako obešate na to zadevo. Sicer pa evropske zakonodaje ne bo nihče branil tako zavzeto kot jaz. Evropska zakonodaja je zame vedno bila merilo uspešnosti. Zato bi razpravo o tem vprašanju zaenkrat končal.
(IT) Gospod predsednik, gospe in gospodje, rad bi samo izpostavil, da je predsednik Parlamenta, gospod Pöttering, upravičeno dejal, da govori v svojem imenu. Gospoda Cappato opozarjam, da Evropska unija nima pristojnosti na področju konkurence v zvezi z opravljanjem javnih storitev.
Hvala gospod Tajani, vendar bi rad razpravo o tem vprašanju zaenkrat končal.
v pisni obliki. - (FR) Veseli me, da je odbor za državljanske svoboščine, pravosodje in notranje zadeve soglasno sprejel skupno stališče Sveta o posebnem programu "Preprečevanje uporabe drog in obveščanje" kot dela splošnega programa "Temeljne pravice in pravosodje", v skladu s priporočilom kolegice Inger Segelström.
Obžalujem, da je Svet, medtem ko je sprejel stališča Sveta, zavrnil predloge sprememb, katerih namen je bil zagotoviti Parlamentu možnost, da blokira odločitve komisije glede izvajanja programa, zlasti pri izbiranju letnih prednostnih nalog Prav tako obžalujem, da se je Evropski komisiji na plenarnem zasedanju zdelo primerno dejati, da je njena zavezanost posredovanju potrebnih informacij v zvezi z osnutkom letnih delovnih programov Evropskemu parlamentu izredni ukrep. Nujno je, da se ta program začne izvajati, k čemur veliko pripomore to, da je odbor sprejel skupno stališče.
v pisni obliki. - (PT) Reševanje težave zasvojenosti z drogami zahteva sprejetje sklopa medsektorskih politik, ki med drugimi vidiki zajemajo preprečevanje, zdravljenje in ponovno vključevanje ter boj proti trgovini s prepovedanimi drogami, organiziranemu kriminalu in pranju denarja.
Te javne politike so glavna prednostna naloga, ker zasvojenost resno vpliva na ljudi in družbo, zlasti v mlajših generacijah.
Dopolniti jih je treba z drugimi javnimi politikami, katerih namen je izboljšanje življenjskih pogojev ljudi z zagotavljanjem dostopa do zdravstvenega varstva, prehrane, stanovanja, šolanja, uspeha pri izobraževanju in stabilne zaposlitve ter z varstvom pravic do pravične plače, svobode ustvarjanja ter udeleževanja pri kulturnih in športnih dejavnostih.
Ob upoštevanju ciljev in ukrepov posebnega programa "Preprečevanje uporabe drog in obveščanje", ki se je razvil na ravni EU, lahko ta program pripomore k večanju znanja, izboljšanju izmenjave informacij in preprečevanju uporabe drog, tako da podpira in dopolnjuje ukrepe, ki jih sprejmejo posamezne države članice. (Nezadostna) vsota, ki znaša skoraj 21 milijonov EUR in je namenjena 27 državam članicam za obdobje 2007-2013, se bo prav tako začela v celoti uporabljati v praksi.
v pisni obliki. - (FR) Glasoval sem za izvrstno poročilo svojega odličnega češkega kolega Miroslava Ouzkýja o mednarodnem zdravstvenem pravilniku, ki ga je leta 2005 pregledala generalna skupščina Svetovne zdravstvene organizacije. Namen tega pravilnika je preprečevanje širjenja bolezni in zaščita državljanov pred njimi, ne da bi se pri tem povzročalo nepotrebno in drago poseganje v mednarodno trgovino. Ta mednarodni zdravstveni mehanizem se mora nujno izvajati usklajeno znotraj Evropske skupnosti, ker nalezljive bolezni, kakor je poudarila moja spoštovana francoska kolegica Françoise Grossetête, predstavljajo grožnjo in izziv za vsako državo.
Takšna zdravstvena vprašanja bodo ponovno vzbudila vprašanje kakovosti preverjanja ljudi in blaga na naših zunanjih mejah. Nujno je, da podpremo razvoj evropskega centra za preprečevanje in obvladovanje bolezni (ECDC), ki je bil ustanovljen leta 2004, ter evropskega sistema zgodnjega obveščanja in odzivanja na nevarnosti javnega zdravja, kar mora spodbuditi hitro in skladno uporabo mednarodnega zdravstvenega pravilnika v državah članicah EU.
v pisni obliki. - (SK) Ker nismo razpravljali o poročilu našega kolega gospoda Ouzkýja o mednarodnem zdravstvenem pravilniku, izražam svoje mnenje o tej zadevi vsaj na takšen način.
Širitev mednarodne trgovine in večja mobilnost v EU povečujeta nevarnost mednarodnih izbruhov nalezljivih bolezni v EU ali njihov prenos v Evropo iz bolj oddaljenih celin.
Odziv na takšne epidemije z uporabo obrambnih metod mora biti celosten in usklajen, če naj bo učinkovit.
V Evropski uniji danes deluje evropski center za preprečevanje in obvladovanje bolezni: del njegovih dolžnosti je bolj proti množičnim epidemijam. Države članice so obenem tudi članice Svetovne zdravstvene organizacije, ki je izdala mednarodni zdravstveni pravilnik: tudi ta obravnava boj proti boleznim, ki se lahko širijo iz ene države v drugo.
Komisija je sprejela odločitev o sistemu zgodnjega obveščanja in odzivanja za preprečevanje in obvladovanje prenosljivih bolezni. EU ima na razpolago tudi nekaj finančnih orodij, na primer solidarnostni sklad Evropske unije in akcijski program za javno zdravje kot novi instrument za zgodnje obveščanje in odzivanje v res nujnih primerih. Obenem imajo države članice v skladu z načelom subsidiarnosti nadzor nad svojimi zdravstvenimi storitvami.
Glede na ta zapleten sistem obsežne zakonodaje na več ravneh se bo v primeru nevarnosti epidemije težko odzvati hitro in soglasno. Sistemi EU in držav članic morajo biti bolje povezani, da se ne bomo znašli v položaju, ko se evropska zakonodaja ne bo ujemala s pripravljenostjo držav članic na hiter odziv.
v pisni obliki. - (PT) Mednarodni zdravstveni pravilnik, ki ga je sprejela Svetovna zdravstvena organizacija je nov instrument za zaščito svetovnega zdravja. Nadomestil je prejšnji povojni pravilnik, ki se je osredotočal na mejno kontrolo, zlasti zdravstveno kontrolo ladij in posadk, ter je vključeval mednarodno cepljenje proti rumeni mrzlici, ki so se mu pozneje dodala še druga cepljenja. Zaradi pojavljanja vprašanj javnega zdravja, kot so tuberkuloza, malarija in celo nove bolezni, kot so ptičja gripa in nevarnost pandemije influence, sta mednarodno sodelovanje in obveščenost na področju javnega zdravja še bolj nujna.
Nedavne grožnje epidemije in pandemije so pokazale, da nobena država ali regija ni imuna na zdravstvene probleme ter da se tega ne da zagotoviti. Ta novi pravilnik spodbuja izmenjavo informacij in poziva države, naj uskladijo svoje odzive na globalne grožnje, pri čemer priznava, da so pomembne vse države ter da je vzajemna pomoč ključna.
Na Portugalskem se zdravstvenemu nadzoru na mejah, mednarodnemu cepljenju in nasvetom za popotnike namenja vse manj pozornosti, zlasti zaradi sedanjega vladnega zaprtja regionalnih centrov javnega zdravja. Brez ustreznega nacionalnega sistema nadzora se bo tem področjem še naprej namenjala le povprečna pozornost.
v pisni obliki. - (FR) Glasovala sem za to poročilo. Pred dvajsetimi leti se nalezljivih bolezni še nismo dojemali kot velike nevarnosti. Danes predstavljajo tveganje in izziv za vsako državo. Nevarnosti, kot so pandemija influence, malarija in tuberkuloza, so tveganje za zdravje zaradi virusnih mutacij, večanja odpornosti na antibiotike in šibkih zdravstvenih sistemov.
Nova tveganja za zdravje vključujejo tudi bolezni, ki se prenašajo s hrano, kemične, biološke ali jedrske nesreče ali napade, industrijsko onesnaževanje ter podnebne spremembe. Takšne grožnje lahko ogrozijo življenja milijonov ljudi v mnogih državah.
Širjenje globalizacije in večanje mednarodnih tokov ter trgovine stvari le poostrujejo. Zato je mednarodno sodelovanje za obvladovanje nalezljivih bolezni ključno. Zato je pomembno, da se odpravijo nepotrebna poseganja v mednarodni promet in trgovino.
To poročilo zagotavlja dodatno spodbudo za države članice, da razvijejo nadaljnje skupne dejavnosti, ki temeljijo na izmenjavi dobrih praks. Uvedba sistemov zgodnjega obveščanja v primerih nevarnih pandemij v sosednjih državah in tretjih državah je prav tako ključna.
v pisni obliki. - (SK) Komentiral bi poročilo svojega kolega gospoda Ouzkýja o mednarodnem zdravstvenem pravilniku, ki sem ga pri glasovanju podprl.
To pravno orodje je potrebno, da se na osredotočen način zagotovi preprečevanje, zaščita in zlasti nadzor v primerih širjenja neke bolezni. Obenem to orodje zagotavlja, da bo odziv sektorja javnega zdravja ustrezen glede na tveganja, ki so se razvila.
Ta standard, ki so ga najprej sprejele države članice Svetovne zdravstvene organizacije leta 1951, se je že štirikrat spremenil. Njegovo postopno izvajanje v sedanji obliki se je začelo junija 2007.
To besedilo omogoča jasno opredeljeno razlago stališča EU, ki ga je sprejela Komisija, in pojasnjuje vlogo EU pri izvajanju mednarodnega zdravstvenega pravilnika. Prav tako preučuje izvajanje in vlogo evropskega centra za preprečevanje in obvladovanje bolezni ter sistema za zgodnje obveščanje in odzivanje na nevarnosti za javno zdravje.
Dodatno bo prispeval k zaščiti zdravja naših državljanov in zato pozdravljam njegovo sprejetje.
v pisni obliki. - (FR) Glasoval sem za predlog resolucije več političnih skupin, vključno s skupino Evropske ljudske stranke (krščanski demokrati) in Evropskih demokratov (PPE-DE), o ciljih EU na 8. srečanju konference podpisnic konvencije Združenih narodov o boju proti dezertifikaciji, ki bo potekala v Madridu od 3. do 14. septembra 2007. Ena od opaznih posledic trenutnega segrevanja planeta je izsuševanje vodnjakov z izhlapevanjem in zniževanje vodostajev rek in podtalnih vodnih bazenov, s čimer se uničuje površinska struktura tal. V skladu z ocenami okoljskega programa Združenih narodov dezertifikacija trenutno prizadeva okrog 25 do 30 % svetovnega zemeljskega površja in je zato ogroženih od 1,2 do 2 milijardi ljudi v vsaj sto državah. Dezertifikacija se na svetovni ravni širi, kar vodi v revščino, prisilno preseljevanje in spore. Menim, da mora Evropska unija v zvezi s kakovostjo in količino nujno začeti izvajati evropsko vodno politiko.
v pisni obliki. - Podpiram skupni sklep glede Konvencije ZN o boju proti dezertifikaciji in sestanku, ki poteka v Madridu. Kot je znano, dezertifikacija prizadene 20-30 % svetovnega podeželja in 1,2-2 milijardi ljudi - od teh številni živijo v veliki revščini - v vsaj sto državah.
Kot posledica podnebnih sprememb in človekovega poseganja s krčenjem gozdov in prekomerno rabo zemljišč se vedno večji del sveta se spreminja v puščavo. Posledice so večja revščina, prisilno preseljevanje in spori. Najbolj nazoren primer je Darfur, kjer je dezertifikacija privedla do zapletenih konfliktov med živinorejci in poljedelci, saj so bili poljedelci odgnani proti vzhodu na zemljo živinorejcev, kar povzročilo selitev tisočih beguncev, posilstev, spopadov in umorov. Samo močno in nujno mednarodno ukrepanje lahko ustavi eno od mnogih konfliktov v Darfurju, za katere je glavni vzrok dezertifikacija.
- Naslednja točka je razprava o šestih predlogih resolucije o Burmi.
avtorica. - (LT) S to razpravo in glasovanjem v resoluciji, ki se bo kmalu izvedlo, Evropski parlament opozarja države članice EU, druge institucije EU in mednarodno skupnost na položaj človekovih pravic v Burmi. Ta država se pogosto imenuje raj za turiste, vendar je za svoje prebivalce daleč od raja. Zadnja provokacija vladajočega režima svojih državljanov je bilo povišanje cen goriv za 500 odstotkov prejšnji mesec. Ni presenetljivo, da je takšna odločitev povzročila nezadovoljstvo in javne proteste, ki so bili in še vedno so okrutno zatirani. Veliko protestnikov je bilo pretepenih ter aretiranih, in, da bi se zavedli obsega, s katerim ta režim zatira svoje državljane ter moči, ki jo ima, se moramo samo spomniti dogodkov leta 1988, situacije v zvezi z dobitnico Nobelove nagrade za mir http://nobelprize.org/nobel_prizes/peace/laureates/1991, poskus njenega uboja leta 2003, in dejstva, da je od leta 1996 ta režim uničil več kot 3 000 vasi ter prisilno izselil več kot milijon ljudi. Za ta režim je značilna izredna okrutnost, ki vključuje posilstva, mučenje, prisilno delo in nabor otrok vojakov. Mednarodna skupnost vse to nedvomno spremlja in ne smemo dovoliti, da se nedavni dogodki razvijejo v represijo večjega obsega.
Zločine in kršitve človekovih pravic vladajočega režima v Burmi moramo ostro obsoditi. Izražamo svojo solidarnost s prebivalci Burme in zahtevamo takojšnjo izpustitev aretiranih protestnikov ter da se http://nobelprize.org/nobel_prizes/peace/laureates/1991 omogoči življenje, kot si ga zasluži, in svoboda delovanja. Danes imajo veliko odgovornost tudi določene druge države v tej regiji, kot sta Kitajska in Indija, ki lahko vplivata na mirno rešitev spora v Burmi.
avtor. - (PT) Gospod predsednik, gospod komisar, gospe in gospodje, pred štirimi leti sem se v tej dvorani imel priložnost pritožiti zaradi očitne kršitve človekovih pravic v Burmi in izraziti upanje, da bomo v prihodnosti priča izboljšanju tamkajšnjih razmer.
To se na žalost ni zgodilo. Kljub temu, da so se načini kršitev človekovih pravic do neke mere spremenili, so se dejansko zelo poslabšali. Izključitev Mednarodnega Rdečega križa je pri tem zelo simbolična in ponazarja, da gre za popolnoma nesprejemljiv režim. Vendar moramo v Evropski uniji preučiti svojo politiko do takšnih kršitev: zelo nenavadno je, da v sedmih letih nismo imeli vrha z Afriko o Zimbabveju, kjer vlada izredno nasilen režim, ki ne spoštuje človekovih pravic. Vendar v zvezi z Burmo tega ne moremo reči: očitno so poslovni interesi v Aziji veliko bolj pomembni kot v Afriki. To se mi ne zdi sprejemljivo.
avtor. - Gospod predsednik, Burmo zaznamuje sramotno dejstvo, da je na oblasti še danes trajajoča vojaška diktatura. V Burmi že 45 let vlada totalitarni vojaški režim. Nekdanjo britansko kolonijo Burmo je prizadelo izjemno težko postkolonialno obdobje, ki je ustvarilo pogoje za trdno vzpostavitev vojaške hunte.
Od leta 1962 državi vladajo vojaški poveljniki, prebivalcem pa so večkrat hudo kršili človekove pravice. Poleg tega so poveljniki s svojo neusposobljenostjo povzročili, da je Burma ena najrevnejših Azijskih držav in država, v kateri je korupcija v polnem razmahu. Povrh vsega je Burma postala negativen vpliv za preostanek sveta, saj je močno vpletena v obsežno trgovanje s heroinom, pri čemer je Burma glavna izvoznica te smrtno nevarne droge.
Vplivna osebnost v Burmi danes je general Than Shwe, oseba dvomljive psihične stabilnosti, ki naj bi bil zlobna in vase zaprta osebnost ter vraževeren, saj pogosto sprejema politične odločitve na podlagi posvetovanj z astrologi. Kljub temu je Burma država bogata z neprimerljivimi naravnimi danostmi, enakomerno plodno zemljo in bogata z mineralnimi viri ter zalogami olja in plina. Vse to je v središču zanimanja tujih vlagateljev. Vendar na žalost prebivalci Burme niso deležni dobička teh naložb, ki največkrat pristanejo v žepih diktatorjev ali njihovih sodelavcev.
Upanje, da se bo vrnila demokratična vladavina, se je pokazalo leta 1990, ko je Narodna liga za demokracijo zmagala na volitvah. Vendar je general zatrl vsak poskus demokracije, voditeljica NDL Aung San Suu Kyija pa ni smela prevzeti dolžnosti in je ostala v hišnem priporu, kljub mednarodnemu nasprotovanju.
Burma je bila že večkrat predmet resolucij tega parlamenta o človekovih pravicah in nekatere sankcije so uvedene že nekaj let. Vendar vsak poskus je bil neuspešen, največ zato ker burmanski način vladavine podpira Kitajska. Dejstvo je, da če želimo uresničiti demokratične spremembe v Burmi, moramo svoje prizadevanje in pozornost usmeriti na kitajsko vlado. Lahko pritisnemo na Kitajsko na primer s tem, da ji zagrozimo s trgovinskimi sankcijami in embargom na naložbe. Če bomo dovolj pogumni, da to izvedemo, potem imamo možnost, da izboljšamo razmere v Burmi. V nasprotnem primeru menim, da bo ta resolucija kot vse ostale pristale v košu za smeti generala Than Shweja.
avtor. - (PL) Gospod predsednik, kot je običajno, ob torkih popoldne razpravljamo o primerih kršitev človekovih pravic po vsem svetu. Če bi našteli vse države, družbe in narode, ki kršijo človeške pravice in so zato predmet naših razprav, bi jih bilo precejšnji delež našega planeta. Opozoriti je treba, da se kršitve človekovih pravic ne dogajajo samo v revnih državah. Prav tako pogosto se dogajajo v državah v razvoju, ki niso zelo bogate, vendar so v razvojnem procesu, kot na primer Rusija. Nekatere od teh držav se celo legitimizirajo z demokratičnimi volitvami. Kršitve človekovih pravic se lahko pojavijo tudi v državah, kot je Kitajska, ki se hitro vzpenja po svetovni lestvici bogastva. Obenem moramo obravnavati tudi najrevnejše države.
Gospod predsednik, menim, da moramo razmisliti o tem, da bi namesto svoje razprave pozvali Evropsko komisijo, naj predstavi zamisli o obravnavi kršitev človekovih pravic po vsem svetu. To predlagam, ker o teh kršitvah razpravljamo torek za torkom, se ves čas pritožujemo, vendar brez učinka. Jasno je, da imajo kršitve človekovih pravic zapleteno mrežo posledic. Treba je poudariti, da je ena od teh posledic sodelovanje med različnimi velikimi finančnimi in gospodarskimi institucijami, ki so na splošno popolnoma zakonite, ter zločinskimi režimi na oblasti v zadevnih državah.
Pokazalo se je, da obstaja skupina velikih finančnih podjetij, ki v sodelovanju z vplivnimi osebami in lokalnimi diktatorji zatirajo svoje lastne ljudi. Na žalost se je tem državam med kolonialnim obdobjem godilo bolje. Resda so jim vladale kolonialne sile, vendar so bile zločinske naveze med velikimi tujimi finančnimi subjekti in lokalnimi režimi manj pogoste. Kot je pravilno dejal gospod Matsakis, takšne naveze v Burmi obstajajo, če navedem samo en primer. Ali je treba kaj storiti glede tega?
avtor. - (DE) Gospod predsednik, to popoldne razpravljamo o treh državah, Burmi, Sierra Leone in Bangladešu, ki so med najrevnejšimi na svetu, čeprav to v bistvu velja za njihove prebivalce, ne države same. Razlog za to je seveda pomanjkanje demokracije, čeprav se v zvezi s tem razmere v navedenih treh državah seveda zelo razlikujejo, in izkoriščanje prebivalstva ter zlasti vse vrste kršitev človekovih pravic. Vsebina uvodnih izjav v prvi resoluciji o Burmi je zlasti pretresljiva. Dejansko je grozljiva in bi nam, privilegiranim Evropejcem, morala biti v opozorilo. Zlorabe posameznikov in zlasti različnih manjšin (pri tem zlasti navajam Karene) s strani tega vojaškega režima so srhljive. Ne moremo si preprosto zatisniti oči
Dodajam nekaj, kar v teh predlogih ni dejansko poudarjeno. Stranka zelenih z velikim veseljem podpira vsebino teh predlogov, ker popolnoma ustrezajo socialni politiki in stališču človekovih pravic. Vendar menim, da bi se morale bolj poudariti tudi okoljske katastrofe, ki jih povzroča ta vojaški režim. Naj navedem primer: načrtuje se izgradnja obsežnega jezu, zaradi česar se bo moralo preseliti, pomislite, 10 milijonov ljudi. Delovanju tega vojaškega režima se je mogoče zoperstaviti le z najstrožjim združenim ukrepanjem EU, ZN in narodov sveta.
v imenu skupine PPE-DE. - (GA) Gospod predsednik, vesel sem, da v Parlamentu prvič govorim o tako pomembni temi, kot so človekove pravice.
Ponovno smo postavljeni pred dejstvo, da se moramo odzvati na nesprejemljiva dejanja vojaške hunte v Burmi. Naša zadnja nujna resolucija o Burmi je bila sprejeta šele junija. Nedavno zatrtje miroljubne demonstracije, ki je potekala za pravice do združevanja, je Evropski parlament ponovno obsodil. Neupoštevanje odločitve Državnega sveta za mir in razvoj (SPCD) je za ljudi postalo še bolj poslabšalo razmere, saj so se cene goriv nedavno zvišale za 500 %. SPDC očitno želi še bolj ogroziti svoje prebivalstvo. Vendar so prebivalci Burme pokazali neizmeren pogum v demonstracijah. Ne le, da je policija protestnike nasilno pretepla, temveč številne tudi aretirala in člane skupine študentov pod imenom Generacija 88 tudi ponovno zaprla. Pozivam takojšnjo in brezpogojno izpustitev vseh, ki so pridržani od začetka demonstracij, prav tako tudi izpustitev Aung San Suu Kyi, ki je najbrž najbolj znana demokratična voditeljica v zaporu na svetu. Poleg tega je nova ustava, ki jo je nedavno sestavila nacionalna konvencija v Burmi, le pretveza, saj pri sestavljanju ni sodeloval nihče od demokratičnih izvoljencev opozicije. Ta parlament sedaj zahteva izredno srečanje Varnostnega sveta Združenih narodov zaradi nedavnih dogodkov v Burmi. Na tej stopnji potrebujemo močno in zavezujočo resolucijo za Burmo, saj kriza vpliva na splošno varnost v tej regiji. Kitajska in Rusija, ki sta preprečili sprejetje zadnje resolucije Varnostnega sveta združenih narodov o Burmi in Kitajski, pa morata prevzeti bolj odgovorno vlogo glede Burme in v prihodnosti podpirati vsako resolucijo Združenih narodov.
Za zmago zla je dovolj samo to, da dobri možje ne ukrenejo ničesar. Mednarodna skupnost stori veliko, medtem ko vojaška hunta izvaja grozote nad lastnimi prebivalci. Kako dolgo še lahko dovolimo to grozovito vladavino?
v imenu skupine PSE. - Gospod predsednik, pred skoraj desetimi leti sem imel priložnost obiskati Aung San Suu Kyi v hišnem priporu v Rangunu, ko je jasno poudarila, da je edini način za izboljšanje razmer v Burmi, da EU uvede stroge sankcije proti obstoječemu režimu. Tudi po desetih letih se ni veliko spremenilo. Naše sankcije so neučinkovite. Ona je še vedno priprta in kot smo videli, gospodarstvo se še naprej slabša.
Pozdravljam izjavo Gordona Browna, ki je prejšnji teden dejal, da bo prevzel vodilno vlogo pri ukrepanju proti Burmi in v naši resoluciji pozdravljam odstavek 10, ki priznava, kako pomembno vlogo ima zdaj ASEAN v zvezi z Burmo ter odstavek 14, ki zahteva, da si Kitajska, Rusija in Indija kar najbolje prizadevajo za vplivanje na sedanji režim, ter odstavek 20, ki zahteva novo resolucijo Varnostnega sveta Združenih narodov. To je edini način za krepitev svetovnega prizadevanja, da se vpliva na sedanji režim ter da se ga dokončno odpravi.
v imenu skupine IND/DEM. - (PL) Gospod predsednik, to je že tretjič v tem parlamentarnem mandatu, da imam besedo v razpravi o človekovih pravicah, da govorim o socialnih ter političnih razmerah v Burmi. V tej državi se človekove pravice kršijo že več let. Razširjeno je preganjanje prodemokratičnih aktivistov in tudi ostalega prebivalstva, 30 % katerega živi na robu revščine. Ljudje so primorani prisilno delati in se seliti.
Tokrat so se protesti in preganjanje okrepili zaradi 500 % povišanja cene goriva, ker je vlada umaknila subvencijo. Organizacije, ki ščitijo človekove pravice, posredujejo svetu zaskrbljujoče podatke o aretaciji nekaj 100 aktivistov in nezakonitem dodatnem enoletnem pridržanju gospe Aung San Suu Kyi, dobitnice Nobelove nagrade za mir.
Podpiramo predloge resolucije. Vendar na razmere v Burmi ne bodo vplivale. Režim, ki je trenutno tam na oblasti, se ne odziva na noben pritisk, zato so potrebni radikalnejši ukrepi.
(PL) Gospod predsednik, to ni prva razprava o primerih kršitev človekovih pravic, demokracije in pravne države v Burmi, ter prav gotovo tudi ne zadnja. Ko smo včeraj v skupini PPE-DE razpravljali o resoluciji o Burmi, smo ugotovili, da je predlog resolucije zelo dober, medtem ko so razmere v Burmi zelo slabe. Prepričan sem, da bi mnogi med nami raje videli, da bi bilo ravno obratno in razmere v Burmi od nas ne bi zahtevale sprejetja kakršne koli resolucije.
V Burmi regije, naseljene z etničnimi manjšinami, nadzoruje vojska. Vojska redno aretira opozicijske aktiviste in nadleguje navadne državljane, ki protestirajo proti višjim cenam in dodatnemu zniževanju že tako grozljivo nizkega življenjskega standarda. Kaj lahko storimo glede tega? Evropski svet bi moral izvesti natančno študijo pomanjkljivosti sistema sankcij ter upoštevati, da je takšen sistem lahko resnično uporabno in učinkovito orožje v boju proti političnemu režimu v Burmi.
Ključno je še naprej pritiskati na Kitajsko in Rusijo, da se bo o razmerah v Burmi sčasoma razpravljalo v Varnostnem svetu Združenih narodov. Poleg tega si moramo po najboljših močeh prizadevati, da se pomoč EU, ki bo v naslednjih nekaj letih dosegla 65 milijonov EUR, dodeli neposredno državljanom Burme in ne služi za podporo režima.
(DE) Gospod predsednik, vojaška diktatura v Burmi je zaradi hudih in zelo grobih kršitev človekovih pravic redno na dnevnem redu Evropskega parlamenta. Kot vsi moji predhodniki obžalujemo zadušitev miroljubnih demonstracij zaradi obsežnega povišanja cen goriva za 500 %. To povišanje cen goriva je povzročilo podvojitev prevoznih stroškov in obsežno povišanje cen osnovnih dobrin ter storitev, medtem ko so socialne razmere v Burmi katastrofalne, pod pragom revščine živi 90 % prebivalcev, ki na dan zasluži manj kot en dolar, ter zaradi hude podhranjenosti trpi tretjina otrok do petega leta starosti.
Z obžalovanjem opazujemo nasilne napade na civiliste, zlasti brutalne napade na ženske in pridržanje več kot 100 ljudi, ter pozivamo k njihovemu takojšnjemu in brezpogojnemu izpustu, vključno z izpustom voditeljev skupine študentov Generacija 88. Poudarjam, da moramo prav tako okrepiti pritisk na Kitajsko, Indijo in Rusijo, da bodo vplivale na režim v Burmi in ga nehale zalagati z orožjem, da se bodo lahko dosegle bistvene izboljšave.
Gospod predsednik, imamo še eno resolucijo, ki navaja, da se v Burmi še naprej hudo kršijo človekove pravice. Nedavni podaljšani in nezakoniti hišni pripor nedolžne ženske je povsem nesprejemljiv. Burma je država, kjer je veliko političnih zapornikov, saj deluje v okviru represivnega sistema pod vojaško upravo.
- Naslednja točka je razprava o šestih predlogih resolucije o Bangladešu.
avtor. - Gospod predsednik, Bangladeš sem že večkrat obiskal in mi je zelo všeč. V Londonu imam veliko prijateljev, ki prihajajo iz Bangladeša, in zelo pozorno spremljam tamkajšnjo politično situacijo.
Ta resolucija priznava, da so se razmere v Bangladešu v zadnjih mesecih zelo poslabšale in sedaj smo resno zaskrbljeni glede javnega reda in miru, človekovih pravic in dejansko samega obstoja demokracije, na kar opozarjamo v tej resoluciji.
Ko je bil januarja volilni postopek začasno odložen, mislim, da je večina upala, da bo trajalo le nekaj tednov do volitev, vendar so se tedni spremenili v mesece in meseci v leta, potrebna za novo izvoljeno demokratično vlado.
Medtem pa obstaja država brez ustave in slabe razmere vlade z vojaško podporo, ki poskuša ohraniti javni red im mir na zelo slab in nasilen način. Dva bivša predsednika vlade sta v zaporu. Na univerzi so potekali upori, aretirali na stotine ljudi (skupaj z akademiki) in domnevno je šlo tudi za zlorabe in mučenja.
To ni napredek in kot odstavek 11 navaja sem prepričan, da smo v Evropskem parlamentu pripravljeni pomagati in prispevati k vrnitvi demokracije v Bangladeš čim prej.
avtor. - Gospod predsednik, Bangladeš je približno enake velikosti kot Grčija, vendar ima skoraj dvakrat več prebivalcev kot Nemčija. Neodvisen je postal šele 1971, po civilni vojni sosednjih držav, nekdanjih britanskih kolonij Pakistana in Indije. Bangladeš je bil 15 let pod vojaško diktaturo in čeprav je bila civilna vlada ponovno vzpostavljena 1990 v državi ni prave demokracije.
Danes je Bangladeš zelo revna država, za katero so značilne razširjena korupcija, vmešavanje vojske v politiko, hude zlorabe človekovih pravic, prepovedane politične dejavnosti, diskriminacija žensk, verski ekstremizem in še dolg seznam drugih uničujočih stvari, nekatere od njih omenjene v resoluciji. Kljub temu uvodna izjava N jasno navaja: "ker imata EU in Bangladeš dolgotrajne odnose in sta pomembna trgovinska partnerja”. To drži, vendar le glede izbire naših prijateljev in partnerjev in glede na uspešno prizadevanje pri pomaganju prijateljskim državam, da izboljšajo gospodarsko uspešnost, raven demokracije in pravno državo.
EU je resnično poskušala izboljšati razmere v Bangladešu, vendar, ali je poskušala dovolj dobro? Ali je pomoč, ki je bila dodeljena Bangladešu ustrezno usmerjena na izboljšanje proizvodne infrastrukture države? Kakšen je pritisk na vojsko, da se ne vmešava v politiko? Ali je dovolj resen in odločen oziroma ali je slab in neučinkovit?
Menim, da lahko sami odgovorite na ta vprašanja. Vendar menim, da še zdaleč nismo storili vsega, kar bi morali. Politiko o Bangladešu je nujno treba pregledati, pri tem ne smemo izključiti uvedbo sankcij in vsekakor moramo vpeljati ostra opozorila za sosednje države, Pakistan in Indijo, da se ne vmešavajo v notranje zadeve Bangladeša.
avtor. - Gospod predsednik, prav tako kot moj kolega Robert Evans tudi jaz zastopam v Londonu našo regijo, v kateri je več kot 150 000 volivcev z etničnim poreklom iz Bangladeša.
Bangladeš je velika in strateško pomembna južno azijska država, vendar na žalost ponovno v središču zaradi avgustovskih študentskih demonstracij in odvzema prostosti dvema nekdanjima predsednicama vlade in enemu nekdanjemu predsedniku vlade v postopku boja proti korupciji, ki na žalost deluje predvsem kot poskus zadušitve demokratičnih, čeprav globoko razdeljenih, političnih razredov.
Prehodna vlada je zagotovila EU in ZDA, da bo konec leta 2008 izpeljala demokratične volitve, ko bo sklenjen volilni postopek, ki bo dovolj učinkovit proti ponarejanju volilnih rezultatov. Vendar pa se zdi časovni okvir predolg in obstajajo sumi, da se vojska, ki ima zadnje čase vedno večji politični vpliv, zavzema za radikalno spreminjanje politične strukture države s pridržanjem dveh nekdanjih predsednic vlade Sheikhe Hasine in Khalede Zie. Težko je razumeti, zakaj nista na pogojni prostosti, poleg tega tudi, zakaj sta bila prva odvzema prostosti pretirana in pomanjkljiva z vidika postopka v izrednih razmerah - prav to poskuša nova resolucija odpraviti in poziva diplomatsko opazovalno misijo EU, da pozorno spremlja sojenje dvema nekdanjima predsednicama vlade.
Zahodni donatorji vsekakor zelo pozorno spremljajo razmere v Bangladešu zaradi vedno slabših razmer na področju človekovih pravic zadnjih nekaj let in vedno bolj radikalne islamizacije družbe in zato je žal vedno bolj ogrožena sekularna večstrankarska demokracija, ki pa je model, za uveljavljanje katerega v Bangladešu si mora EU prizadevati.
avtor. - (PL) Gospod predsednik, naslednja država, o kateri bomo to popoldne razpravljali, je Bangladeš, kjer se prav tako kršijo temeljne pravice. Potem ko smo izvedeli za vse te posamezne primere, se moramo vprašati, kako je mogoče, da takšne razmere obstajajo v svetu, ki je vedno bolj izpostavljen tako imenovani globalizaciji, razširjeni z gospodarskimi organizacijami in še bolj s političnimi, svetu, v katerem so se na naši lastni celini ustanovili Združeni narodi in Evropska unija, ter svetu, v katerem je toliko organizacij, ki si prizadevajo za spoštovanje človeških bitij. Pri tem se lahko vprašamo, zakaj se ni zgodila globalizacija temeljnih človekoljubnih načel.
To se zdi težava našega časa in naših organizacij. Vse zanima politika in gospodarstvo, vendar se takrat, ko je treba politiki in gospodarstvu dodati človeško razsežnost, da se skromnim običajnim ljudem ne povzroči dodatna škoda, zdimo brez moči.
Komisarka Reding je malo prej med razpravo o Burmi dejala, da obstaja nevarnost, da bomo spet postali nemočni in se ne bomo ustrezno odzvali na zadevne krivice. Vendar se moramo zavedati, da moramo narediti določene korake in da med razsežnostjo naših političnih in gospodarskih aktivnosti ter obsegom skladnosti s standardnimi temeljnimi pravicami ni ravnovesja.
Opozarjam na še eno vprašanje. V deklaraciji se med drugim navaja pojav preganjanja zaradi verskih razlogov. Poudarjam, da je versko preganjanje na splošno, toda ne vedno, usmerjeno proti kristjanom, zlasti katolikom. Na svetovni ravni se katolike kot versko skupino trenutno najpogosteje preganja in ubija zaradi vere. Držati se moramo dejstev in se ob navajanju preganjanja zavedati, kdo preganja koga.
avtor. - (SV) Gospod predsednik, menim, da je Bangladeš država z veliko upanja. Ima versko svobodo, ženske na kmetijskih območjih imajo dostop do mikrokredita in na vidiku je bil začetek razvoja lokalnega gospodarstva.
Vendar so se takšni pozitivni obeti hitro izničili v državi, kjer se širi teror. Po besedah vlade se novinarji, odvetniki, politični akterji in študentski aktivisti zapirajo, da se obvladuje korupcija. Če smem izraziti svoje mnenje, je zapiranje vseh po vrsti slab način obvladovanja korupcije. Obljubili smo, da bomo Bangladešu pomagali na poti do demokracije in vlada mora pokazati voljo do tega.
preden končam, želim opozoriti na določeno stvar v resoluciji, vendar o kateri morda večina ne bo govorila, a menim, da je pomembna, ker sem veliko časa preživel z ljudmi v slumih. V prejšnjem režimu so si nekateri ljudje iz vladajočega sloja prisvojili zemljo, vendar ko je vlada to zemljo poskušala vzeti nazaj, je bilo milijone revnih ljudi, revnih kmetov in ljudi v slumih pregnanih s svojih domov, pri čemer jim je bil odvzet še zadnji kanček upanja za preživetje, ki jim ga je dajal majhen kos zemlje. Tudi na te ljudi moramo misliti, ko se borimo za demokracijo v Bangladešu, ker imajo najmanj glasu. Imajo najmanj moči.
v imenu skupine PPE-DE. - (PL) Gospod predsednik, razmere v Bangladešu so zagotovo zaskrbljujoče. Vendar so se izvedli ukrepi, da se bodo volitve izvedle v dogovorjenem času. Vendar obstaja skrb, da delovni program volilne komisije, ki je bil predstavljen julija 2007, ne bo pravočasno končan. Spomniti se moramo, da se je misija Evropske unije za opazovanje volitev končala 22. januarja, ko so Združeni narodi umaknili svojo podporo.
Na tej stopnji ne smemo opustiti prizadevanj v zvezi z Bangladešem. Tja moramo poslati opazovalce s široko pristojnostjo. Opazovalci morajo spremljati tudi potek kazenskih postopkov in aretacije običajnih državljanov. Zlasti je pomembno pritisniti na organe, da študentom, ki so bili aretirani med protesti 28. avgusta 2007, zagotovijo prostost. Odzvati se moramo hitro in zagotoviti obsežno pomoč; če nam to ne uspe, ne moremo pričakovati pravočasnih volitev.
v imenu skupine PSE. - (PL)Gospod predsednik, skoraj eno leto je od zadnje resolucije Evropskega parlamenta o Bangladešu. Kljub našim velikim upom so se razmere v državi poslabšale. Volitve, načrtovane za januar tega leta, se niso izvedle in so se preložile na konec leta 2008. S podporo vojske je začasna vlada razglasila izredno stanje.
Trenutno vodstvo javno nasprotuje vsaki politični dejavnosti in svobodi tiska ter drugih medijev. Med aretiranimi posamezniki sta dva nekdanja predsednika vlade, 160 vodilnih politikov in več kot 100 000 civilistov. Brutalno zatrti študentski protesti proti vojski na univerzi v Daki avgusta letos so povzročili resno zaskrbljenost na mednarodni ravni.
Zaradi prej navedenih dogodkov morata Svet in Evropska komisija tamkajšnje razmere podrobno spremljati. Najprej in zlasti morata doseči, da ponovno začnejo delovati neodvisne institucije in politične stranke v Bangladešu. Pomembno je, da se pošlje še ena misija za spremljanje in omogoči tehnična pomoč, kar bi lahko pozitivno prispevalo k pripravam na svobodne demokratične volitve. Le, če bodo vse zainteresirane strani med seboj sodelovale, bo mogoče razmere v Bangladešu učinkovito stabilizirati.
v imenu skupine ITS. - (NL) Gospod predsednik, jasno je, da je tukaj v severni hemisferi koristno izpostaviti položaj človekovih pravic. Ne nazadnje smo videli, kako je sedanji režim s samovoljnimi aretacijami in priprtji poskušal utišati upravičen politični protest študentov in novinarjev. Odkar je januarja 2007 prevzela oblast nova vlada, je bilo zaprtih že 250 000 ljudi. Od razglasitve izrednega stanja je vojska odgovorna za nešteto primerov mučenja in umora.
Vendar želim izpostaviti še eno vprašanje, in sicer vprašanje, ki je v tej državi endemično in ostaja prisotno ne glede na vladne spremembe. Gre za nekaj, kar je pogosto spregledano s strani raznih organizacij za človekove pravice, ker se o tem očitno ne more govoriti. Govorim o masovnih in načrtnih skupinskih posilstvih v Bangladešu. Nasilje do žensk in mladih deklet je eno najgrozljivejših kršitev človekovih pravic v tej islamski državi. Takšna vrsta nasilja zajema spolno in družinsko nasilje, skupinska posilstva, polivanje žensk s kislino in uboje iz časti. Če ljudje to želijo slišati ali ne, ne moremo zanikati, da s takšnimi sredstvi krutega ravnanja želijo ekstremistični muslimani očistiti Bangladeš njegovih verskih manjšin, da bi ga spremenili v monolitno islamsko državo. Nobena bangladeška vlada ni ukrepala glede tega, kar je absolutna sramota. Bangladeš je leta 1984 ratificiral konvencijo ZN o odpravi vseh oblik diskriminacije žensk. Skrajni čas je, da Parlament bangladeški vladi jasno predstavi njene odgovornosti.
(ET) Gospe in gospodje, ne Evropska unija ne ZN ne prekinita zlahka svojih misij opazovanja volitev, vendar smo v Bangladešu to morali storiti. Januarja je bila s pomočjo vojske ukinjena demokratična dejavnost v državi, katere dve glavni stranki vodita ženski, kar je edinstven primer na svetu.
. - Naslednja točka je razprava o šestih predlogih resolucije o financiranju posebnega sodišča za Sierra Leone.
Poudarjam, da je nekaj naših kolegov trenutno v Sierra Leone, kjer opazujejo volitve.
avtor. - (PL) Gospod predsednik, razvoj mednarodnega humanitarnega prava, skupaj z ustanovitvijo sodišč za sojenje storilcem vojnih zločinov in zločinov proti človeštvu, predstavljajo velik dosežek mednarodne skupnosti po drugi svetovni vojni. Vloga navedenih institucij se je v dobi globalizacije še povečala, zlasti na področjih, kjer nacionalni voditelji ne morejo vzpostaviti osrednjega organa okrog vlad, ki bi temeljil na pravni državi in zagotavljal temeljno varnost zadevnih prebivalcev.
Posebno sodišče za Sierra Leone pomembno prispeva k miru in pravici v regiji Mano River v zahodni Afriki. Poudarjam program sodišča, ki vključuje arhiviranje in prevajanje dokumentov v zvezi s svojim delom. Navajam tudi njegovo oblikovanje programov za zaščito žrtev. Takšne dejavnosti so v zahodni Afriki ključne za dolgoročno oblikovanje vlad, ki bodo temeljile na pravni državi.
V današnji resoluciji o financiranju posebnega sodišča za Sierra Leone Evropski parlament poziva Komisijo in vse evropske institucije ter institucije držav članic, naj zagotovijo finančno osnovo, da bo sodišče lahko pravilno in odgovorno končalo svoje delo.
avtor. - (PL) Gospod predsednik, naslednji krog parlamentarnih volitev bo v Sierra Leone potekal ta konec tedna. Lahko le izrazim obžalovanje, da delegacija Evropskega parlamenta na teh volitvah ne bo prisotna, kot je bilo sprva načrtovano.
Lahko bi se vprašali, zakaj je posebno sodišče za Sierra Leone tako pomembno. Ne gre le za še eno od mnogih afriških držav z zgodovino posilstev in umorov. Gre za ugled in razvoj mednarodnega sodstva na področju kazenskega prava
Nedavno smo bili priča dvema izjemnima primeroma neuspešnega delovanja ravno tega sistema, česar ne smemo spregledati. Pri tem imam v mislih neuspel poskus obsodbe Slobodana Miloševića in izjemno sporne okoliščine smrti Saddama Husseina. Če se bo po teh visoko propagiranih dogodkih zgodila še dodatna polomija, se pravi, če bo sodišče moralo nehati delovati zaradi pomanjkanja finančnih sredstev, bo to pomenilo coup de grâce za mednarodno sodstvo na področju kazenskega prava.
Če pogledamo podrobnosti, gre za dodelitev manj kot 90 milijonov USD v naslednjih dveh letih in treh mesecih, pri čemer se bo več kot tretjina te vsote prenesla letos. To je potrebno, da se omogoči nadaljnje delovanje sodišča. Ugled čezmejnega sodstva dejansko temelji na obsodbi posebnega sodišča za Sierra Leone Charlesa Taylorja, nekdanjega liberijskega predsednika, in preiskavi 17 domnevnih zločinov proti človeštvu in vojnih zločinov, vključno z umori in spolnim nasiljem.
Javno se v tem Parlamentu zahvaljujem dvema državama, in sicer Združenemu kraljestvu in Nizozemski, ki sta omogočili znatno finančno podporo dejavnostim sodišča. Tudi Združeni narodi imajo pomembno vlogo. Ne morejo se vesti kot Poncij Pilat in si pri tej zadevi preprosto umiti roke. Veseli me, da bo Evropski parlament pri tem vprašanju enoten.
avtor. - Gospod predsednik, tisti ki močno podpirajo spoštovanje človekovih pravic, skupaj s člani tega parlamenta - so si močno prizadevali za ustanovitev posebnega sodišča za Sierra Leone, ter da se zloglasnemu morilcu kot je Charles Taylor in njegovi organizirani tolpi sodi ter izreče kazen. Danes ti isti ljudje z nezaupanjem spremljajo razvoj dogodkov in upanje, da bo Charles Taylor zasluženo kaznovan, se lahko izjalovi, ker je haaškemu sodišču na polovici sojenja zmanjkalo denarja. Takšna negotovost bo nedvomno udarec za mednarodno pravo in bo sprožilo nezaupanje naših državljanov do pravne države in reda. Poleg tega bo spodbudilo zločince povsod po svetu, da brez strahu nadaljujejo z izvajanjem kaznivih dejanj, povzročanjem genocidov in drugih krutih dejanj proti človeštvu.
Ne glede na rezultat ugovora, da se nekako ohrani delovanje posebnega sodišča za Sierra Leone, lahko pomagamo vsaj tako, da opozarjamo na naslednja vprašanja.
Prvič, 89 milijonov ameriških dolarjev, ki ga je sodišče zahtevalo, da zaključi dejavnosti, je vsekakor znaten znesek. Kako to, da je tako visok? Vsi vemo, da odvetniki zaslužijo veliko denarja, vendar je ta znesek pretiran. Ali ne bi moglo takšno sodišče delovati z bolj skromnim proračunom? Ali se za ogromno finančno izgubo skriva nepotrebna zapravljivost in izjemna neučinkovitost?
Drugič, koliko denarja je porabilo zelo podobno sodišče v Haagu za sojenje Slobodanu Miloševiću? Ali ni za tedanji proračun veljala omejitev in zakaj je bilo tako? Ali je zločin, zagrešen v Evropi, drugačen od tistega, ki je zagrešen v Afriki?
Na ta vprašanja je treba odgovoriti in glede na moje izkušnje v tem parlamentu vem, da teh odgovorov ne bom dobil in naši državljani bodo mogoče začeli verjeti, da pravna država ne varuje resnice, temveč, da denar nadzira pravno državo.
Gospod predsednik, zahodna Afrika je bila nekoč znana kot regija, ki zelo pozitivno napreduje. Danes je Sierra Leone postala sinonim za določene grozote, ki smo jim v teh zadnjih letih bili priča v celotni Afriki. Zato smo odgovorni za zagotovitev, da bodo prihajajoče volitve pomagale obnoviti demokracijo in zlasti ter kar je najpomembneje, ponovno vzpostaviti pravosodje in pravno državo. Pri tem mora biti vključen pregon obsežnih zločinov, ki se dogajajo v tej državi. Navsezadnje so med drugimi tudi Evropejci izkoristili gospoda Taylorja kot sredstvo za to, da so z razmerami v Sierra Leone obogateli.
Zato menim, da se proces obravnave teh zločinov ne sme končati zaradi pomanjkanja finančnih sredstev. Evropejci imamo pri tem odgovornost, vendar vseeno menim, da so vprašanja, ki so se tukaj postavila, upravičena. Jasno je, da z začasnimi sodišči dolgoročno ne bomo napredovali. Jasno je, da za obravnavo teh zločinskih diktatorjev potrebujemo dolgoročno enotno univerzalno pristojnost. Vendar nam to trenutno ne pomaga. Najprej moramo pospešiti sojenja, ki že potekajo, in zlasti pospešiti zagotovitev obsodbe gospoda Taylorja, s čimer bomo posredovali opozorilni signal zločincem, ki danes izvajajo zločine proti človeštvu in ki bodo to morda počeli v prihodnosti: V zvezi s tem naj omenim zimbabvejskega diktatorja, gospoda Mugabeja. Gospodu Mugabeju moramo pokazati, kaj se mu lahko zgodi, če bo nadaljeval s svojimi strašnimi zločini. Zato potrebujemo enotna merila in stabilne institucije za obravnavo teh obsežnih zločinov.
avtor. - (ES) Gospod predsednik, imel sem srečo prisostvovati v misiji opazovanja volitev, ki je bila prisotna na avgustovskih volitvah v Sierra Leone in zlasti moram povedati, da smo bili izjemno navdušeni nad strokovnostjo misije, ki jo vodi moja skupinska kolegica, gospa Isler Béguin in ki se še vedno izvaja.
Pri tem sem imel priložnost obiskati posebno sodišče samo in o delu tega sodišča slišati neposredno od gospe Mansaray, vodje tajništva sodišča. Med tem obiskom so nam večkrat dali vedeti, da brez pravice mir ne bi bil mogoč. Ravno zato je to sodišče tako pomembno. Kot je v tej resoluciji večkrat navedeno, je za nadaljnjo krepitev mirovnega procesa v Sierra Leone ključno zagotoviti, da se za zločine izrečejo kazni.
Bilo je zelo drago in veliko denarja je potrebnega, ker je delo sodišča zelo obsežno; zagotavljanje spoštovanja pravne države v celoti v državi, ki jo je opustošila državljanska vojna, je zelo težko. Na začetku je bilo treba zbrati vsa pričanja, kar sploh ni bilo enostavno: prebivalce je bilo treba prepričati, da ne bo nobenih povračilnih ukrepov in da ne bodo izpostavljeni dodatnemu ponižanju.
Nato je bilo ljudi treba prepričati, da je mogoče soditi vsem vpletenim v kršitve človekovih pravic in ne samo gverilskim voditeljem. Poleg tega moram poudariti, da se je skrbno spoštovala obramba obtoženih. Sodišče je leta 2004 tudi sprejelo zgodovinsko odločitev, da storilcem vojnih zločinov in zločinov proti človeštvu ne bo priznalo pravice do nacionalne amnestije.
Brez pravice torej mir ni mogoč. Zato je pomembno finančno prispevati za to sodišče. Obvezani smo, da prispevamo k miru in stabilnosti v regiji Mano River. Posebno sodišče samo je primer za prenovo pravnega sistema v Sierra Leone in pri tem Komisijo pozivam, naj razmisli o možnosti zagotavljanja finančne podpore za projekte, ki jih izvajajo Združeni narodi, da se prenovi državni pravni sistem.
v imenu skupine PPE-DE. - (PL) Gospod predsednik, posebno sodišče za Sierra Leone upravičeno računa na našo posebno pozornost, ker predstavlja nov in skoraj popolni model za zadostitev pravici. Poleg tega je dokazalo, da je lahko mednarodno sodišče za vojne zločine locirano v državi, kjer so se ti zločini zgodili, s čimer se lokalnim prebivalcem omogoči neposreden dostop do sodišč. Če posebno sodišče za Sierra Leone primerjamo s podobnimi organi v drugih delih sveta, vidimo, da je takšna ureditev omogočila temu sodišču popolno učinkovitost, pri čemer so bili stroški bistveno nižji.
Prvič v zgodovini je bil dotedanji voditelj neke afriške države, Charles Taylor, uspešno obsojen zaradi zločinov proti človeštvu. Prav tako se je izkazalo, da je mogoče oblikovati pravno opredelitev pojma otrok vojakov in prisilnih porok, s čimer se lahko obsodi tiste, ki so zagrešili zločine v zvezi s tem. Posebno sodišče za Sierra Leone bo moralo v primeru pomanjkanja finančnih sredstev na žalost prenehati delovati. Vsota, ki je potrebna, da se omogoči nadaljevanje postopkov proti najbolj zloglasnim zločincem, je manj kot 90 milijonov USD. Pri tem pozivam države članice in Komisijo, naj čim prej omogočijo finančna sredstva za podporo posebnega sodišča za Sierra Leone. Če se to ne zgodi, bo nadaljevanje mirovnega procesa in sprave v Sierra Leone resno ogroženo.
v imenu skupine PSE. - (PL) Gospod predsednik, gospa komisarka, v celoti podpiram vse, ki si prizadevajo za končanje tega dela in za zmago pravice v Sierra Leone. To se preprosto mora zgoditi. Ne smemo dopustiti, da storilci zločinov še naprej mislijo, da bodo ostali nekaznovani, ne glede na to, kje živijo, v Evropi, Afriki ali katerem koli drugem delu sveta.
Vendar želim ob tej priložnosti opozoriti na določen problem, ki se mi zdi zelo pomemben. Opazujemo, kako Združeni narodi obsežno ustanavljajo kazenska sodišča, ki rastejo kot gobe po dežju. V Rimu je bilo ustanovljeno mednarodno kazensko sodišče. Prav tako sta bili ustanovljeni mednarodni kazenski sodišči, eno za zločine, ki so se zgodili v nekdanji Jugoslaviji, in drugo za zločine v Ruandi. Zdaj imamo posebno sodišče za Sierra Leone Strinjam se, da so vsa ta sodišča potrebna, vendar bi se morala predhodno zagotoviti njihova finančna sredstva. To je osnovni pogoj.
Zato pozivam komisarko, naj na vprašanje financiranja takšnih institucij opozori na prihajajočem vrhu EU-Afrika, ki je načrtovan pred koncem letošnjega leta. Te institucije so potrebne in se morajo ustrezno financirati. Sramota je, da moramo o teh zneskih sploh razpravljati.
komisarka. - Gospod predsednik, Evropska komisija si močno prizadeva, da Sierra Leone preide iz položaja, ki sledi spopadom, v naprednejši položaj in pomaga sodišču v prizadevanju za ohranjanje miru, stabilnosti in demokracije.
V celoti podpiramo pretekle, sedanje in prihodnje ukrepe tega sodišča, da se kaznuje storilce vojnih zločinov in prizna, da se prizna trpljenje prebivalcev Sierra Leone med državljansko vojno. Delo Posebnega sodišča pošilja jasna sporočila vsem, da hudodelstva zoper človečnost, genocidi, vojni zločini ne bodo več ostali nekaznovani, ne glede na to, kje so zagrešeni.
- Po glasovanju o predlogu spremembe 2 uvodne izjave F:
Gospod predsednik, ali ste sprejeli moj ustni predlog spremembe, da se doda ime tretjega nekdanjega predsednika vlade, gospoda Moududa Ahmeda, k izvirnemu besedilu. Morali bi ga prvega sprejeti. Gre samo za tehnične spremembe. Nisem prepričan, ali volilni red to dopušča, vendar je najprej treba upoštevati predlog spremembe in šele nato glasovati po delih.
V skladu s predlogi zasedanja, gospod Tannock, je bil vaš predlog spremembe, ki ste ga ustno predložili v zvezi s predlogom spremembe 2, zavrnjen. Predlog spremembe 2 pa je bil sprejet Tako je bil načeloma vaš ustni predlog spremembe prepozen. Če se poslanci strinjajo, da na seznam v uvodni izjavi F dodamo ime gospoda Moududa Ahmeda, temu ne nasprotujem.
Ali so kakšni ugovori v zvezi s tem ustnim predlogom spremembe?
Resolucija o financiranju posebnega sodišča za Sierra Leone - Pred glasovanjem:
(DE) Gospod predsednik, moja skupina se je odločila zahtevati poimensko glasovanje. Zdi se, da zaradi tehnične napake novega člana osebja o tem niste obveščeni. Ker zgleda, da je prišlo do težav v zvezi s tehniko, vas pozivam, da dovolite poimensko glasovanje.
Ne bomo ustanovili posebnega sodišča za vašega člana osebja. Če torej Parlament ne ugovarja, bomo med končnim glasovanjem glasovali poimensko.
Hvala vam. Ali lahko vložim ustni predlog spremembe k odstavku 6 v imenu gospoda Agnoletta, ki je odsoten? Mislim, da se bo nahajal na seznamu volilnih upravičencev in navaja: "poziva Komisijo, da zagotovi nadaljnje financiranje glavnih in pomožnih dejavnostih posebnega sodišča v prihodnjih nacionalnih programih Sierra Leone; poziva oblasti Sierra Leone, da postanejo prednostne naloge tranzicijski sodni postopki in neodvisnost pravosodja".
(IT) Gospod predsednik, gospe in gospodje, ugotavljam, da so se podatki glasov spremenili. Vendar se glede na seznam poimenskega glasovanja zdi, da so glasovali samo moški; ker glasujejo tudi ženske, je treba predstaviti realne podatke o glasovanju.
To je ustrezna pripomba, vendar bo težko doseči pravičnost za vse, ker obstajajo le tri skupine podatkov. Zato bomo morali upoštevati število skupin podatkov.
Gospe in gospodje, žal vas moram obvestiti, da sta umrla kolega poslanec in nekdanji kolega poslanec.
Naš kolega poslanec Fausto Correia je umrl včeraj zjutraj. Rojen je bil 29. oktobra 1951 v Coimbri in je imel le 55 let. Za seboj je zapustil ženo in tri sinove. Po končanem študiju prava na univerzi v rojstnem mestu Coimbri si je na Portugalskem zgradil sijajno poklicno pot kot odvetnik, novinar in nato politik. Bil je dolgoletni član portugalskega parlamenta in tudi minister v vladi predsednika vlade Antónia Guterresa. Poslanec Evropskega parlamenta je bil od leta 2004. Fausto Correia je bil in ostaja na Portugalskem znan ter priljubljen zaradi svoje nenehne in vseživljenjske misije, da bi vzpostavil demokracijo, ter predanosti temeljnim vrednotam bratstva in sosedstva. Fausta Correio bodo zelo pogrešali njegova družina in prijatelji ter pogrešali ga bomo tudi mi, kolegi poslanci.
Žalna knjiga, v kateri boste lahko poslanci in osebje Evropskega parlamenta izrazili sožalje, bo na voljo ta teden med zasedanjem v sredo in četrtek v sprednjem delu dvorane.
Z veliko žalostjo smo izvedeli za smrt nekdanjega kolega poslanca Christiana de la Malène, ki je bil poslanec Evropskega parlamenta dvakrat - od leta 1959 do 1961 in od leta 1962 do 1994. Christian de la Malène, ki je bil tudi nekdanji minister in senator v času predsednika De Gaulla, je umrl 26. septembra pri 86 letih. Kot nekdanji predsednik skupine evropskih naprednih demokratov ter skupine evropske prenove in demokratične zveze je bil Christian de la Malène po srcu in umu prepričan Evropejec. Svoje dolgo življenje je posvetil močni in demokratični Evropi ter politični skupnosti.
Christian de la Malène je bil kolega in prijatelj, ki se ga bomo spominjali po humanizmu in politični predanosti. Ob tej priložnosti se ga želimo spominjati s hvaležnostjo.
Prosim vas za trenutek tišine v spomin na našega preminulega kolega.
Kolegice in kolegi, vaše ekscelence, gospe in gospodje. Danes ni le svetovni dan boja proti smrtni kazni. Svet Evrope s 47 državami članicami ter ob podpori Evropskega parlamenta in Komisije je 10. oktober razglasil tudi za evropski dan boja proti smrtni kazni.
Zelo nas veseli, da so medicinske sestre iz Bolgarije in zdravnika, ki so se pred kratkim v Libiji izognili smrtni kazni, danes z nami.
Ob tej priložnosti bi rad v imenu vseh poslancev toplo pozdravil medicinske sestre Nasjo Nenovo, Kristjano Valčevo, Snežano Dimitrovo, Valjo Červenjaško, Valjo Siropulo ter zdravnika Ašrafa Ahmeda Gomo El Hagousa in Zdravka Gueorgujeva.
Od februarja 1999 so bili prisiljeni v priporu preživeti osem let med čakanjem na sojenje v Libiji, ker so bili po krivem obdolženi, da so z virusom HIV namerno okužili več sto libijskih otrok.
Nasprotujemo smrtni kazni. V preteklosti smo zato večkrat pozvali libijske organe, naj izpustijo bolgarske medicinske sestre in palestinskega zdravnika.
Smrtna kazen je resna kršitev človekovih pravic in predvsem pravice do življenja. V imenu Evropskega parlamenta poudarjam našo neomajno predanost boju proti smrtni kazni. Temu pripisujemo velik pomen pri odnosu s svojimi sosedi in partnerji po vsem svetu.
Zahvaljujemo se tistim državam, ki so pred kratkim odpravile smrtno kazen, zlasti Ruandi. Ta primer kaže, da so celo države, v katerih so državljani utrpeli najgrozovitejše zločine, odpravile smrtno kazen kot sredstvo pravice. Še ena priložnost za spodbujanje svetovne odprave smrtne kazni so olimpijske igre, ki se bodo prihodnje leto odvijale v Pekingu. Zagotavljajo priložnost za porušitev zidov tišine, s katerimi Kitajska obdaja izvajanje smrtne kazni.
Evropska unija je osnutek resolucije o smrtni kazni predložila Generalni skupščini Združenih narodov. Ta pobuda, ki jo je Evropski parlament večkrat pohvalil, je pomemben korak k odpravi smrtne kazni in v zvezi s tem pozivamo portugalsko predsedstvo Sveta, da to temo dejavno predstavlja na sedežu Združenih narodov v New Yorku.
Evropski parlament je o tej temi veliko razpravljal in letos sprejel kar tri resolucije v zvezi s smrtno kaznijo. O nobenem drugem vprašanju se niso v Evropskem parlamentu tako intenzivno posvetovali kot o tem. Odločno zavračamo smrtno kazen v kakršni koli obliki in zaradi kakršnih koli razlogov.
Države članice Evropske unije so na temelju naših skupnih vrednost uspešno postale skupnost, v kateri se smrtna kazen ne izvaja. Predanost temu je opredeljena tudi v Listini EU o temeljnih pravicah. Ko bo listina po sprejetju reformne pogodbe postala pravno zavezujoča, bomo lahko celo zatrdili, da je smrtna kazen v Evropski uniji odpravljena na vseh ravneh. Vesel in hvaležen sem, da nobena država članica Evropske unije ni podvomila o odpravi smrtne kazni v Listini EU o temeljnih pravicah ali resno premišljevala o njeni ponovni uvedbi. Evropska unija je kot globalni udeleženec zmožna izpostaviti ta neverjetni dosežek na področju človekovih pravic in ga zagovarjati.
Danes, na evropski in svetovni dan boja proti smrtni kazni, Evropski parlament poziva vse tiste države, ki še vedno izvajajo smrtno kazen, naj sledijo našemu primeru in jo odpravijo. Evropska unija je pripravljena in bo pomagala pri tem.
(DE) Gospod predsednik, nekaj bi vam rad sporočil in vas prosim za podporo. Kot veste, se je naša skupina odločila prirediti srečanje razširjenega odbora v Moskvi, da bi razpravljali o različnih težavah, povezanih z odnosi med Rusijo in Evropsko unijo, z različnimi ruskimi akterji - od vlade do opozicije. Žal smo ugotovili, da ruska vlada ne bo izdala vizumov našim kolegom, zato srečanja ni bilo. To se je zgodilo teden po tem, ko je hotel pododbor za človekove pravice prirediti podobno srečanje v Moskvi, vendar prav tako ni prejel vizumov, zato tudi tistega srečanja ni bilo.
Nesprejemljivo se nam zdi, da nam vlada, ki jo nekateri predsedniki držav opisujejo kot popolno demokracijo, ne dovoli prirediti popolnega demokratičnega srečanja v Moskvi. Parlament prosimo, naj to pregleda, medtem ko vas, gospod predsednik, prosimo, da to podprete s pisno izjavo lokalnim veleposlanikom in ruski vladi.
Najlepša hvala, gospod Cohn-Bendit. Zaradi prepričanja in dolžnosti se bom odzval na vašo prošnjo.
Priprave na neformalni vrh predsednikov držav in vlad (Lizbona, 18. in 19. oktober 2007)
Naslednja točka so izjave Sveta in Komisije o pripravi na neformalni vrh predsednikov držav in vlad v Lizboni 18. in 19. oktobra 2007.
predsedujoči Svetu. - (PT) Gospod predsednik, gospe in gospodje ter gospod predsednik, razumeli boste, da bi se vam pred obravnavo določene točke dnevnega reda, zaradi česar sem tukaj, v imenu portugalske vlade in portugalskega predsedstva Sveta rad zahvalil za tako toplo in prijateljsko počastitev spomina, po mojem mnenju zelo zasluženo, ki ste jo izrazili ob tako nepričakovani in žalostni izgubi mojega sodržavljana in poslanca Parlamenta dr. Fausta Correie.
Portugalska je bila pretresena ob tej novici, saj smo izgubili resnično dobrega človeka, ki nam je bil vsem za zgled v boju za človeško dostojanstvo in vrednote, v katere verjamemo: vrednote pravne države in spoštovanje človekovih pravic.
Nedvomno je izguba velika; če zmoremo, bi morali skušati slediti njegovemu zgledu. Resnično sem hvaležen za počastitev spomina, ki jo je izrazil Parlament in ki se ji portugalska vlada seveda pridružuje.
podpredsednica Komisije. - Gospod predsednik, lansko leto sem v Parlamentu govorila o tem, kaj Komisija obravnava kot gibalo napredka v današnji Evropski uniji, in začrtali smo tako imenovani "dvotirni" pristop, kar pomeni, da sta bila program dejavnih politik in ambiciozen pristop k reformi pogodbe cilja, ki sta drug drugega dopolnjevala. Med to razpravo je bilo izraženih veliko enotnih stališč, za kar po mojem mnenju obstajajo trije razlogi.
Prvič, to izraža stopnjo zrelosti v Evropski uniji, ker je Evropa zdaj prisotna na veliko področjih življenja ljudi, kar je ustvarilo pričakovanja. Umik Evrope na najmanjši skupni imenovalec bi bila velika napaka. Drugič, mislim, da sta komunikacija med Evropo in državljani ter obveščanje državljanov o Evropi potrebovala svež pristop z večjo ozaveščenostjo o tem, kako Evropa izpolnjuje njihove socialne potrebe, gospodarsko prizadevanje in osnovne vrednote. Poleg tega ta novi pristop ni temeljil le na političnem čutu: temeljil je na delu Komisije v okviru načrta "D" za demokracijo, dialog in debato, pri katerem je dejavno sodelovalo veliko poslancev Parlamenta.
Na neuradnem srečanju Evropskega sveta naslednji teden bo uveden dvotirni pristop. Na eni strani si moramo prizadevati, da predsedniki držav in vlad končajo medvladno konferenco ter sprejmejo novo reformno pogodbo. Na drugi strani je predsedstvo izrazilo svojo namero za poglobitev razprave o tem, kako se Evropa odziva na globalizacijo.
Če začnemo pri reformni pogodbi: zdaj imamo pred seboj besedilo, kar je velik dosežek. Rad bi pozdravila delo portugalskega predsedstva, kot smo pozdravili tudi delo nemškega predsedstva, ker je z veliko zavzetostjo mirno in postopno spodbujalo proces.
Tako kot moj kolega iz predsedstva tudi jaz pozdravljam konstruktivno vlogo Parlamenta v tej zadnji fazi. Skupaj smo dobro sodelovali in zahvaljujoč gospodu Broku, gospodu Barónu Crespu ter gospodu Duffu so se določbe o pravicah in državljanstvu v pogodbi izboljšale. Poleg tega bo Listina o temeljnih pravicah z uradno razglasitvijo postala pravno zavezujoča.
Spomnite se, koliko jih je dejalo, da EU-27 nikoli več ne bo sposobna sprejeti besedila pogodbe. Zdaj jim nameravamo ponovno dokazati nasprotno. Naša odločenost, da dosežemo sporazum, kaže, da ima Evropa veliko idej za prihodnost. Če naslednji teden dosežemo sporazum, bomo zagovarjali strogo upoštevanje mandata. Zdaj moramo premagati še zadnje ovire. Prepričana sem, da se bodo predsedniki držav in vlad popolnoma zavedali, da obtoževanje in oporekanje v Lizboni ne bosta koristila procesu ratifikacije.
Seveda bi se radi izognili izključitvam, a če je to cena napredka na področju ambiciozne reformne pogodbe, se moramo sprijazniti s tem. To je značilno za kompromise in pogajanja.
Zahvaljujem se tudi Parlamentu, ker se je hitro in učinkovito odzval na poziv Evropskega sveta, naj oblikuje predloge za njegovo prihodnjo sestavo. To je težko in občutljivo vprašanje za vse vas ter za države članice, zato poudarjam potrebo po tem, da se Parlament in Svet strinjata.
V zvezi s pogodbo bi dodala še nekaj: politični sporazum Evropskega sveta je pomemben korak, vendar vsi vemo, da je treba zagotoviti še druge pogoje. Upam, da bomo lahko v procesu ratifikacije, ki ponuja priložnost za komunikacijo, razlago in obveščanje o Evropski uniji, sodelovali. Kot je prejšnji teden predlagala Komisija v novem dokumentu "Partnerstvo za komuniciranje o Evropi", se moramo usklajevati, kadar je to mogoče.
Prav tako potrebujemo pogodbo, ki bi bila čim bolj dostopna in razumljiva ter bi vsebovala prečiščeno besedilo in bi bila na voljo čim prej po koncu medvladne konference. Na vzdušje med procesom ratifikacije, ki bo trajal do volitev v Evropski parlament leta 2009, bo enako pomembno vplivalo tudi oblikovanje političnega programa za Evropejce, medtem ko bo naslednji teden zahvaljujoč predsedstvu potekala razprava o Evropi in globalizaciji. Čas razprave je zelo ustrezen: iz leta v leto postaja vedno bolj jasno, da to generacijo Evropejcev najbolj skrbi globalizacija. Na državljane vpliva z več vidikov: blago in storitve, ki jih kupujemo, televizija, ki jo gledamo, energija, ki jo porabljamo, in delo, ki ga opravljamo. Evropska unija uspešno razvija politiko, ki priznava temeljno povezavo med gospodarsko uspešnostjo in socialno varnostjo. A globalizacija ni statična, kar so letos poleti jasno pokazali pretresi na finančnih trgih. Spreminjajočim se razmeram se moramo stalno prilagajati.
Kot je gospod Lobo Antunes omenil prejšnji teden, je Komisija za to razpravo sprejela dokument, ki bo med drugim podlaga za predloge o pregledu lizbonske strategije za rast in delovna mesta, oblikovane v nadaljevanju leta. Ta dokument poziva Evropo, naj se pripravi na globalizacijo, da bo učinkovito obvladala pritisk globalizacije na naše gospodarstvo, institucije in državljane, ter da izkoristi priložnosti za večjo blaginjo, odpravo revščine med ljudmi, nove trge za naše proizvode, tesnejše sodelovanje in večjo delitev vrednot. Dokument tudi zelo jasno navaja, da globalizacija ni neustavljiva zunanja naravna sila, ki jo EU le pasivno opazuje. Globalizacijo lahko delno oblikujemo po svojih željah. To je naša naloga: moramo biti dovolj samozavestni glede svojih vrednot, vizije in razpoložljivih orodij, da se zagotovi uspešnost Evrope v dobi globalizacije.
Dokument tudi zavrača protekcionizem. Podpira zaščito naših državljanov, vendar zavrača protekcionizem nad njimi, ki jih lahko le osiromaši. Prinaša tudi sporočilo našim partnerjem: ne bomo naivni; branili bomo evropski interes. To pomeni enake konkurenčne pogoje; pomeni, da bomo zagotovili, da je odprtost dvosmerna; pomeni, da želimo jasno poudariti, da ne bomo znižali svojih visokih standardov na področju zdravja, varnosti ter varstva okolja in potrošnikov.
Dokument je enako odločen tudi glede naših vrednot. V obdobju globalizacije smo lahko uspešni, vendar na svoj način. Naša rast mora biti trajnostna. Določili smo ambiciozne cilje glede zmanjšanja emisij toplogrednih plinov in uporabe obnovljivih virov energije, ki jih nameravamo doseči. Srečanje bo Evropi zagotovilo pomembno priložnost, da potrdi svojo vodilno vlogo pred konferenco na Baliju.
Koristi globalizacije bomo celotni družbi zagotovili s socialnimi modeli. Ti spadajo med naše največje prednosti. Našim državljanom bodo pomagali, da se prilagodijo in da bodo lahko uspešno obvladovali hitre spremembe. Tristranski socialni vrh tik pred neuradnim zasedanjem Evropskega sveta bo zagotovil odlično podlago.
Jasno je, da Evropska unija Evropejcem danes ponuja način, kako čim učinkoviteje izkoristiti globalizacijo, da se oblikuje celinski okvir, s katerim se posamezne države ne morejo primerjati. Za izvajanje evropskega interesa že imamo uvedeno orodje v obliki lizbonske strategije za rast in delovna mesta. Gospodarska analiza kaže, da je lizbonska strategija že začela kazati pozitivne vplive. Dokument izpostavlja več področij politik, ki jim je treba v naslednjem triletnem ciklu do leta 2010 nameniti še večjo pozornost: izobraževanje in prožna varnost, pri čemer je treba poudariti dejavne politike vključevanja in ustrezno socialno zaščito; peta svoboščina za ideje in raziskovalce; ekološke inovacije; zakonodaja o malih podjetjih za Evropo, ki bo pomagal milijonom malih podjetij v EU pri rasti in ustvarjanju več novih delovnih mest. Naloge niso lahke, vendar so uresničljive. Prepričana sem, da bo Parlament še naprej zelo vključen v spremljanje napredka lizbonske strategije na ravni EU in nacionalni ravni. Vaša stališča glede tukaj omenjenih vprašanj bodo bistveno prispevala k paketu, ki ga bomo sprejeli decembra.
Neuradno zasedanje Evropskega sveta je pomemben sestanek v pomembnem času. Izkoristimo to priložnost, da Evropejcem pokažemo, da je Evropska unija usmerjena v prihodnost, svoje politike oblikuje v skladu s prihodnjimi izzivi in se opremlja z ustreznimi orodji.
poročevalec. - (DE) Gospod predsednik, predsedujoči Svetu, gospa podpredsednica, kolegi poslanci, tu imamo primer dobrega sodelovanja med dvema predsedstvoma Sveta: nemško predsedstvo Sveta je pripravilo mandat, ki se je zdaj izkazal za zelo stabilnega, daljnosežnega in temeljitega, saj ga je izvajalo portugalsko predsedstvo Sveta. Dejstvo, da smo po delu pravnih strokovnjakov zdaj v položaju, v katerem so področja jasna in opredeljiva, pri čemer bomo morda uspešni tudi ta ponedeljek na srečanju ministrov za zunanje zadeve, kaže, da obstaja velika možnost, da bo reformna pogodba sprejeta že naslednji četrtek.
Trije predstavniki so se odločili podpreti ta mandat. Ne zato, ker se bodo v tem mandatu uresničile naše sanje, ampak ker je to najboljše, kar lahko naredimo glede na sedanje stanje, da bi dosegli večjo demokracijo in zmožnost ukrepanja. Za zmožnost razširjene Unije za ukrepanje in večjo zmožnost ukrepanja v skladu z novimi izzivi današnjega sveta, kot so varnost oskrbe z energijo, terorizem, zunanja in varnostna politika kot celota, globalizacija, organizirani kriminal, podnebne spremembe in še mnogo več.
Uspešni smo zato, ker smo izboljšali možnosti za odločanje v Svetu ter ker sta sektor za varnost oskrbe z energijo in področje pravne in notranje politike dobila nove pristojnosti, o katerih bodo več povedali moji kolegi, zato imamo rešitev za tretji steber. Tu Evropski parlament, in to je druga korist, postane nosilec soodločanja o teh vprašanjih, zato da bi imel Evropski parlament v prihodnosti v skladu s to pogodbo enako moč soodločanja v 95 % primerov zakonodaje, celo na področju kmetijske politike in proračuna kot celote. Pogosto se pozablja, da je vse to vključeno v ta paket. To pomeni, da pomanjkanje demokracije, kar je do zdaj veljalo za Evropsko unijo, dejansko izginja. To je bistven napredek.
Druge države s težavami so imele priložnost, da bi prilagodile neravnovesja znotraj obsega tega mandata in med pogajanji na podlagi izključitve, pri čemer so roki jasno postavljeni, tako rast kot celota posledično ne bo omejena, medtem ko bodo njihove priložnosti, ki izhajajo iz skupne zakonodaje itd., ohranjene. Njene meje so posledično zagotovljene, kar bi moralo olajšati tudi proces ratifikacije brez referenduma, če sem pravilno razumel ustrezne obveze ali izjave, ki so bile dane med pogajanji.
Ko bo Listina EU o temeljnih pravicah postala pravno zavezujoča, bo ta Unija postala skupnost vrednot, celo z možnostjo izključitve, do česar imajo vsi pravico. Vendar to ne velja za evropske odločitve, ker smo evropsko zakonodajo ustvarili skupaj. Ostane le še vprašanje uporabe v posameznih državah članicah v smislu pravic sodišč in državljanov, pri čemer moramo videti, da tudi tu z Listino EU o temeljnih pravicah in nastankom pravne osebe ustvarjamo nove razsežnosti.
Vseeno mora Evropska unija obravnavati še nekaj točk. Točka 1: Člen 24 mandata, ki govori o varstvu podatkov v zunanjih odnosih, se mora po mojem mnenju preoblikovati ali se mora natančneje opredeliti z izjavo, da ne vpliva na splošna vprašanja varstva podatkov, kot so evidence podatkov o potnikih. Tu je potrebno dodatno pojasnilo. Varstvo podatkov pomeni, da se podatki o državljanih ne smejo posredovati brez sodnega nadzora in vključenosti Parlamenta. Menim, da je to ključno.
Naslednja točka je poročilo Alaina Lamassoura in Adriana Severina v imenu odbora za ustavne zadeve o sestavi Evropskega parlamenta.
poročevalec. - (FR) Gospod predsednik, gospe in gospodje, predlog resolucije je odgovor na junijsko povabilo Evropskega sveta. Člen 9 A osnutka pogodbe določa, da bo v prihodnosti sestavo Parlamenta urejala sekundarna zakonodaja. O tem bo odločal Evropski svet, ki bo to sprejel soglasno, na pobudo Evropskega parlamenta in z njegovo privolitvijo. Svet nas poziva, da pojasnimo, kako naj bi ta postopek deloval. Želi, da obravnavamo to težavno vprašanje.
Za naš parlament je to velik politični izziv. Ali smo sposobni oblikovati reformo, ki bo veljala za nas? Nazadnje bi to morali narediti leta 2000, vendar Parlamentu ni uspelo. Zato je pozitiven izid glasovanja v odboru za ustavne zadeve že izjemen političen rezultat. Prejeli smo večinsko podporo: dve tretjini na končnem glasovanju in tri četrtine o glavni točki, tj. razdelitev sedežev med državami članicami v smislu dejanskih številk.
S kakšnim problemom se soočamo? Najprej se moramo spomniti, da sedanji Parlament, ki šteje 785 poslancev, ni več v skladu z novim pravnim položajem, določenim v spremenjeni pogodbi iz Nice. Če ne bo sprejeta nobena nova odločitev, bo uporabljen ta sistem, ki predvideva 736 poslancev. Do zdaj so bile države članice v Svetu in Parlamentu razdeljene v kategorije: največja država, nekaj velikih, nekaj srednje velikih, nekaj malih itd. Vsaka kategorija ima enake glasovalne pravice v Svetu in enako število sedežev v Parlamentu.
Tega je zdaj konec. Prihodnja pogodba uvaja dve novosti v zvezi z tem sistemom. Prvič, dejanske številke: zgornja meja 750 poslancev, največ 96 in najmanj 6 sedežev na državo članico. Drugič, načelo: v okviru zgornje in spodnje meje je treba število sedežev držav članic razdeliti v skladu s padajočo sorazmernostjo, pri čemer je naloga tega parlamenta, da danes opredelimo to načelo, in sicer, da določimo raven sorazmernosti in postopnega zniževanja ali koliko predstavnikov imajo države z najmanjšim številom prebivalstva preveč in koliko predstavnikov imajo države z največjim številom prebivalcev preveč.
Vaš odbor predlaga, da mora načelo zajemati naslednje pogoje: prvič, v celoti je treba upoštevati najmanjše in največje število sedežev, določenih v pogodbi. Zlasti zgornja meja 750 sedežev nam bo zagotovila majhno rezervo sedežev, tako ob uporabi padajoče sorazmernosti ne bo treba zmanjšati števila sedežev nobene države. To je temeljna politična odločitev, ki je nujno potrebna za dosego soglasja v Evropskem svetu.
Drugič, države z večjim številom prebivalstva so seveda upravičene do večjega števila sedežev. Tretjič, večje kot je število prebivalcev določene države, več prebivalcev bo vsak poslanec te države zastopal v Evropskem parlamentu. Tako zdaj španski poslanec Evropskega parlamenta zastopa več kot 875 000 prebivalcev, gospod predsednik, medtem ko jih nemški poslanec zastopa le 832 000. Do zdaj je imela Nemčija dvakrat več prebivalcev kot Španija. Ta nepravilnost bo z dodelitvijo štirih dodatnih sedežev Španiji odpravljena. Skupaj bo večje število sedežev dobilo deset držav.
V celoti se zavedamo, da je to le začasna rešitev. Zaželeno bi bilo sestaviti nekakšno matematično formulo, ki bi jo lahko samodejno uporabili pri vseh naslednjih širitvah, vendar zaradi pomanjkanja časa to ni bilo mogoče. Vendar resolucija vsebuje nekaj priporočil v zvezi s tem. Prav tako smo morali uporabiti edine razpoložljive podatke o številu prebivalcev, namreč podatke Eurostata, ker nismo imeli na voljo podatkov o številu državljanov. Adrian Severin bo povedal več o tem.
Na koncu kolege poslance opozarjam na predloge sprememb, ki so v nasprotju s temeljnimi načeli poročila in bodo, odvisno od posameznega primera, velikim državam zagotovili izjemno prednost pred malimi ali malim državam pred velikimi, pri čemer bo naše delo zaman, ker bomo brez soglasja v Svetu morali upoštevati 736 sedežev, določenimi v pogodbi iz Nice.
Zato gospo in gospodje, ne poskušajte iztržiti čim več za vašo državo. Ves popoldan razglašamo, da smo edina demokratična institucija, ki varuje interese Evropejcev pred drugimi institucijami in nacionalnim egoizmom. Danes imamo odlično priložnost, da besede podkrepimo z dejanji.
poročevalec. - Gospod predsednik, moji predlogi in predlogi gospoda Lamassourja, ki jih je potrdil odbor za ustavne zadeve, zagotavljajo veliko izboljšanje obstoječih praks v zvezi s sestavo Evropskega parlamenta. Če bodo sprejeti in ustrezno razviti, bodo odpravili umetne razvrstitve, samovoljna pogajanja, razširitve za povečanje učinkovitosti Evropskega parlamenta, ki se povečuje s številom članic. Predlogi bodo prispevali k večji reprezentativnosti na podlagi demografskih razmer ter ne na podlagi nominalnih ali simboličnih pravnih razmerij, večji solidarnosti med velikimi in majhnimi državami s padajočo sorazmernostjo reprezentativnosti ter polno legitimnostjo, ki temelji na udeležbi državljanov, kar izhaja iz dejstva, da poslance Evropskega parlamenta izvolijo evropski državljani.
Treba je razlikovati med demokratično legitimnostjo Evropskega parlamenta, ki temelji na glasovanju evropskih državljanov, in nacionalno reprezentativnostjo v Evropskem parlamentu, ki temelji na demografskih razmerah v državah članicah. Mi, ki sestavljamo Evropski parlament, hkrati zastopamo državljane in države.
Nekateri namreč menite, da zastopamo le državljane, nekateri pa, da zastopamo le države. Smo zvezna skupščina (Bundestag) in zvezni svet (Bundesrat) hkrati. V prihodnosti lahko morda obravnavamo jasno ločevanje med tema dvema pojmoma, vendar zdaj predstavljamo obe instituciji hkrati, do česar je prišlo takoj, ko smo sprejeli volitve državljanov in ugotovili, da je treba pri padajoči sorazmernosti upoštevati velikost skupnosti na nacionalnih ozemljih.
Seveda je treba v zvezi s tem pojasniti pojem evropskega državljanstva in upam, da se bo to zgodilo v bližnji prihodnosti. Vendar naše poročilo ni začasno, ampak prehodno. Prehodno je, ker menimo, da so naša načela dolgotrajna, vendar se morajo še razviti, in prepričan sem, da lahko v prihodnosti naše predloge še dodelamo. Zato smo vključili več prilagoditvenih klavzul, ki bodo po mojem mnenju in mnenju gospoda Lamassourja zagotovile prožnost, prilagodljivost in prihodnji razvoj pri sestavi Parlamenta.
To poročilo na nobenega ne vpliva negativno. Tisti z boljšo demografsko politiko bodo morda nagrajeni, zagotovo pa se bo izboljšala demografska politika, vključno s politiko priseljevanja. Mislim, da nihče ne bo izgubil, morda tudi nihče ne bo zmagal in bo to igra z ničelnim izidom. Dokler obstaja demokratično legitimnejši Parlament, smo vsi zmagovalci.
Predložila sva tudi nekaj sprememb. Nekateri kolegi bi radi zmanjšali upadanje in povečali sorazmernost, kar pomeni, da večja sorazmernost zagotovi več sedežev za velike države. Nekateri bi radi večje upadanje namesto večje sorazmernosti. Večje upadanje pomeni več sedežev za majhne države. Zato menim, da moramo zavrniti obe ekstremni možnosti, da se spodbudi možnost, ki je po mojem mnenju nepopolna, vendar trenutno najboljša. To možnost sva predlagala jaz in gospod Lamassoure. Nekateri podpirajo upoštevanje priporočil. Nekateri zahtevajo, da se upoštevajo vsi državljani, ne glede na državo stalnega prebivališča. Nekateri želijo, da se upoštevajo vsi, ki živijo v državi. Nekateri podpirajo le upoštevanje evropskih državljanov, ki živijo v določeni državi. Mnenja so različna. Edina rešitev je upoštevanje dejanskih praks in podatkov Eurostata.
Tisti, ki se borijo za politični prestiž, mislijo, da so naše politične težnje različne, če naša zastopanost v tem parlamentu ni enaka. Menim, da po sprejetju upadanja in sorazmernega upadanja te umetne razvrstitve ne bodo več mogoče. Če ne bomo sprejeli te resolucije, se bojim, da bo Evropski parlament s tem sporočil, da ni sposoben sprejeti pomembne reforme in vedno čaka, da se namesto njega odloči izvršilna ustanova. Mislim, da bo medvladna konferenca doživela prvi neuspeh, še preden bo obravnavala vprašanja iz tega programa, ta neuspeh pa bi se lahko razširil na splošni neuspeh. Bojim se, da se bodo vsi sklicevali na Nico in ne bodo sledili varljivim sanjam. Bojim se, da bomo s tem sporočili, da obstaja razkol med velikimi in majhnimi državami, kar bo oslabilo sanje o enotnosti, poštenosti in vključitvi. Zato bom zaključil govor s pozivom vsem mojim kolegom. Ta poziv izraža naš čut za evropsko odgovornost in solidarnost. Hic Rhodus, hic salta. Tu je Rodos in tu dokažimo, da smo pravi Evropejci, zato ne presojajmo Komisije in Sveta.
v imenu skupine PPE-DE. - (DE) Gospod predsednik, poročilo zagotavlja pojasnilo, za kar se iskreno zahvaljujem poročevalcema, gospodu Lamassouru in gospodu Severinu. Pojasnjuje, da nenehno presegamo določene zgornje in spodnje meje. Zahvaljujem se zlasti za to. To pojasnilo je pomembno za vse nas.
Drugič, to v zvezi s tem poročilom bom omenil dva izsledka. Prvič, manj postopnega zniževanja kot imamo, tj. bolj kot se ravnamo v skladu s sorazmernostjo, več pravih pristojnosti in večjo legitimnost ima Parlament. Spor v zvezi s potrebnim postopnim zniževanjem - koliko manj, koliko več - je treba postopoma reševati, pri čemer menim, da je razumljivo, da bo ob manjšem postopnem zniževanju legitimnost večja. Kot Nemec želim dodati, da je seveda sporno, da smo Nemci edini, ki bomo iztržili manj kot smo na podlagi pogodbe iz Nice. Želimo večjo podporo tukaj, ker so v zvezi s tem razprave v nemških časopisih zelo jasne. To bomo sprejeli, ker tudi mi menimo, da je evropski vidik najpomembnejši.
Na koncu še dve ugotovitvi, ki jih moramo upoštevati v prihodnosti. Prvič, dolgoročno si moramo prizadevati za vzpostavitev logičnega sistema, o katerem se nam ne bo treba vedno znova pogajati. Drugič, predloga sprememb 2 in 3 sta sporna. Naša skupina se je odločila, da bo ne glede na izid glasovanja o spornih vprašanjih glasovala za poročilo Lamassoure/Severin. Svet nima izgovora. V skladu s predlogom spremembe 2, v katerem se številke le minimalno razlikujejo od številk v poročilu gospoda Lamassoura, bi Svet prejel sporočilo Parlamenta za obdobje 2009-2014. Zato so naš parlament in vse skupine po temeljitem razmisleku izpolnili svoje dolžnosti, vključno z mano, pri čemer naj zdaj o zadevi odloči Svet.
v imenu skupine PSE. - Gospod predsednik, v imenu skupine PSE bi rad podprl sprejetje tega poročila. Moja skupina bo glasovala za sprejetje poročila in upamo, da lahko zdaj to besedilo, ki ga je sprejela 70-odstotna večina v odboru, potrdi enako velika večina v Parlamentu.
Poročevalci so se glede na pravne omejitve iz nove pogodbe in glede na časovne omejitve, ki so bile določene pred zaključkom medvladne konference, razumno osredotočili na popravek pomembnih napak pri sedanji porazdelitvi sedežev, namesto da bi predlagali radikalno spremembo sistema, kar bi lahko povzročilo mrtvo točko na medvladni konferenci ter ogrozilo sprejetje in ratifikacijo nove pogodbe.
Nobena država članica ne bo izgubila sedežev, do katerih je upravičena v skladu z obstoječimi pogodbami, če zagotavljajo dodeljevanje sedežev od leta 2009, razen če je v Pogodbi določeno, da to velja za Zvezno republiko Nemčijo. V nobeni državi, razen ene, se število sedežev ne bo zmanjšalo v primerjavi s številom, ki je v Pogodbi že načrtovano za leto 2009.
Zdaj seveda skušajo nekateri kolegi pridobiti nove sedeže za svoje države članice in se včasih sklicujejo na to, da je število prebivalcev njihove države kar naenkrat veliko večje, kot smo mislili prej, in večje od števila po podatkih Eurostata, ki jih uporabljajo vsi, vključno s Svetom.
Drugi to argumentirajo na podlagi nacionalnega ugleda, in sicer, da morajo imeti enako število sedežev kot določena druga država članica. Moram priznati, da sem zelo presenečen nad italijansko vlado. Gospod Prodi in nekateri italijanski poslanci so izjavili, da mora imeti Italija enako število sedežev kot Francija in Združeno kraljestvo. Čeprav je, tako kot vse ostale države, sprejela načelo sorazmernega upadanja: sorazmernost glede na število prebivalcev. Razumem, da bo imela moja država sedež manj kot Francija, čeprav sta do zdaj imeli enako število sedežev. Vendar ne razumem, zakaj tudi Italija iz povsem enakih razlogov ne sprejme dejstva, da ima manj sedežev kot Francija. Presenečen sem, da gospod Prodi ravno v imenu vlade Italije, države, ki je tolikokrat izjavila, da nam je lahko vsem zgled v smislu pojma skupnost, da je evropsko naravnana, da ni nacionalistična, da vedno daje prednost evropskim interesom pred nacionalnim, zahteva, da mora imeti Italija zaradi nacionalnega ugleda enako število sedežev kot Francija in Združeno kraljestvo, čeprav se število prebivalcev v teh državah razlikuje.
Za zaključek bi rad pozval ta parlament, naj podpre to poročilo, zavrne predloge sprememb in posreduje jasno sporočilo Evropskemu svetu.
Naslednja točka dnevnega reda je izjava Sveta in Komisije o humanitarnih razmerah v Gazi.
predsedujoči Svetu. - (PT) Gospod predsednik, gospa komisarka, gospe in gospodje, kratkotrajni regionalni in mednarodni pregled pred nami predstavlja priložnost za miroljubno dinamiko reševanja izraelsko-palestinskega spora in ustanovitev palestinske države, kar je priložnost, ki je mednarodna skupnost ne sme zamuditi.
Smo v ključnem trenutku, ki nam omogoča da znatno napredujemo v bližjevzhodnem mirovnem procesu. Dvostranski politični dialog, ki poteka med predsednikom vlade Olmertom in predsednikom Abasom, in nedavna ustanovitev pogajalskih skupin na obeh straneh sta pogumni in spodbudni dejanji, ki jih odobravamo in podpiramo, ter upamo, da bosta omogočila dejanske rezultate na mednarodnem zasedanju v jeseni, tj. srečanju, ki so ga spodbudile Združene države Amerike.
Upamo, da bo sedanja dinamika, ki vključuje zlasti sodelovanje arabskih držav, omogočila, da se pospeši ustanovitev trajne, demokratične, neodvisne palestinske države, ki bo mirno in varno soobstajala z Izraelom.
Evropska unija se je v okviru četverice in zunaj nje izkazala kot zanesljiv nepristranski partner, zavezan uspešnosti dialoga med strankami. Zato ostajamo zavezani političnemu procesu, misiji za ustanovitev temeljev palestinske države in spodbujanje gospodarskega razvoja palestinskih ozemelj.
Na zasedanju četverice in ministrskega začasnega povezovalnega odbora v New Yorku 23. in 24. septembra se je ponovno poudarila podpora mednarodne skupnosti za diplomatska prizadevanja, ki potekajo. V končnem sporočilu zasedanja četverice so Evropska unija in njeni partnerji v četverici izrazili zaskrbljenost zaradi razmer v Gazi in poudarili pomembnost stalne humanitarne in izredne pomoči ter tudi v zvezi s preskrbo s temeljnimi storitvami za palestinske ljudi.
Poleg tega je predstavnik četverice Tony Blair opozoril, da je treba nujno razviti palestinsko gospodarstvo in zadevne inštitucije kot pogoj za ustrezno delovanje prihodnje palestinske države. Poudarjeno je bilo, da je pomembno, da predstavnik četverice pripravi večletni program za gospodarski in institucionalni razvoj palestinskih ozemelj. Na mednarodnem zasedanju držav donatork na ministrski ravni v okviru začasnega povezovalnega odbora se je prav tako poudarila ta zaskrbljenost in tudi potreba po mobilizaciji finančne in tehnične pomoči mednarodne skupnosti za zadevne projekte.
Različna mednarodna poročila navajajo poslabšanje humanitarnih razmer za prebivalstvo na zadevnih območjih; razmere, v katerih se ohranjata revščina in nasilje, spodbuja radikalizem in ekstremizem je krog, ki ga je treba nujno prekiniti. Izvajanje izraelske odločitve z dne 19. septembra, da se Gaza razglasi za sovražno območje, ter predvidene možnosti, da se razširi področje delovanja sprejetih sankcij za Gazo, bi lahko zaostrilo sedanje razmere. Čeprav Evropska unija priznava izraelsko legitimno pravico do njegove obrambe, prav tako poudarja potrebo, da izraelski organi natančno premislijo o posledicah in učinkih svojih odločitev na življenje ljudi v Gazi.
Evropska unija je vedno dosledno zagotavljala svojo celotno zavezanost nenehni humanitarni pomoči v Gazi. Unija je glavna donatorka. Skupni znesek pomoči Unije od Komisije in držav članic je leta 2006 znašal 668 milijonov EUR. Komisija je leta 2007 dodelila več kot 425 milijonov EUR, razdeljenih na humanitarno pomoč in socialno pomoč, strateško podporo za ustanovitev države in svetovanje o gospodarskih reformah. Začasni mednarodni mehanizem, ki je bil podaljšan še za tri mesece do konca leta, je bil eden od prednostnih načinov za posredovanje pomoči donatork glede na zapletene razmere na tem območju. Poleg tega Komisija načrtuje prestrukturiranje pomoči vlade Abas/Fayad, da bi bila bolj učinkovita in uspešna.
Vendar menimo, da Evropska unija ne bi smela nositi te finančne obremenitve sama in zato bi bilo zaželeno, da drugi partnerji, zlasti arabske države, prispevajo k tem prizadevanjem in prevzamejo del stroškov, namenjenih zgraditvi palestinske države. EU je poudarila, da je pomembno ponovno odpreti vstopne in izstopne točke v Gazi, da se zagotovi gibanje ljudi in blaga v skladu s sporazumom o dostopu in gibanju.
Evropska podpora prav tako predvideva pomoč zasebnemu sektorju, dolgoročni gonilni sili gospodarskega razvoja, zlasti z dodelitvijo podpore palestinski vladi za poravnavo svojih dolgov pri zasebnem sektorju. To so kratkoročne rešitve, s katerimi je treba slediti dolgoročnim ciljem za gospodarski razvoj palestinskega gospodarstva in financ. Dejansko bi moral biti dolgoročni pregled ovrednoten, da bi postopoma napredovali s sedanje nujne pomoči na pomoč za gospodarski razvoj, tj. prehod s sovraštva na trgovino.
komisarka. - Gospod predsednik, pred dvema tednoma sem bila v New Yorku, v katerem je z mednarodno skupnostjo potekalo veliko zasedanj o palestinskem vprašanju. Potekala sta pomembno zasedanje četverice, katere stalna članica sem kot del delegacije EU, in zasedanje začasnega povezovalnega odbora s pomembnimi donatorji za Palestince, ki sta bila namenjena pripravi donatorske konference, ki bo verjetno potekala konec decembra po mednarodnem zasedanju, ki se zdaj pripravlja.
Glavna ugotovitev za vse nas je, kot je že omenil predsedujoči, da imajo tam regionalni in mednarodni partnerji dobro priložnost za učinkovito podpiranje mirovnega procesa. Kljub temu, da je to težko doseči, sem vsaj delno optimistična glede možnosti organizacije resnega in pomembnega zasedanja letos novembra, katerega gostiteljice bodo Združene države. Rada bi se zahvalila tistim, ki so poudarili naše prispevke, vendar sem zelo jasno pozvala naše arabske partnerje, ki še niso prispevali toliko kot mi. Neposredno sem jih pozvala, da storijo enako za svoje arabske prijatelje. Tudi v prihodnosti smo pripravljeni opravljati svojo vlogo in upamo, da bo to mednarodno zasedanje na Bližnjem vzhodu naslednji korak k stalnim, pozitivnim razpravam, pri čemer upamo, da bo palestinska država ob pravem času v miru zaživela z Izraelom znotraj varnih meja.
Dejansko se dobro zavedam, da je zagotavljanje humanitarne pomoči Gazi postalo veliko težje. Dva projekta v sektorju za vodo in sanitacijo na primer, ki jih financira urad Komisije za humanitarno pomoč, je bilo treba prekiniti. Partnerji, ki izvajajo te dejavnosti, niso bili uspešni pri uvozu potrebnega materiala, ker je bil uvoz izdelkov, kot so rezervni deli za bolnišnice in vodne črpalke, prepovedan.
Evropska komisija se ni obotavljala pri odzivu na te razmere. Nasprotno, humanitarna in nujna pomoč zasedenemu palestinskemu ozemlju, vključno z Gazo, je dosegla nepričakovane ravni. Poleg tega še vedno podpiramo dragoceno delo Agencije Združenih narodov za pomoč in zaposlovanje palestinskih beguncev v Gazi. Gospod komisar Michel je nedavno razvil novo pomoč v okviru Svetovnega programa za hrano, ki izpolnjuje osnovne potrebe najbolj občutljivih Palestincev. Naša neposredna nujna pomoč v primerih nizkega dohodka in težkih socialnih razmer se še vedno izvaja s plačevanjem socialne pomoči. Septembra smo izplačali pomoč 35 000 revnim družinam na Zahodnem bregu in v Gazi. To izraža dodano vrednost začasnega mednarodnega mehanizma, ki lahko učinkovito deluje na zasedenem palestinskem ozemlju. Do septembra je naša dobava goriva za Gazo presegla 90 milijonov litrov. To gorivo zagotavlja 25 % ali četrtino potreb po električni energiji lokalnega prebivalstva.
Zato sem četverico na zadnjem zasedanju v New Yorku pozvala, naj podaljša ta finančni mehanizem do decembra. Tudi na več zasedanjih in z različnimi sogovorniki sem v New Yorku ponovno pozvala k napredku programa o dostopu in gibanju. Zelo smo veseli, da Tony Blair temu namenja posebno pozornost, saj si prizadeva za možnost gospodarskega razvoja. To pa dejansko ni mogoče brez svobode gibanja in dostopa, ne glede na upravičene dvome izraelske vlade o varnosti. Menim, da bi bilo mogoče in potrebno več narediti, vendar bo to zahtevalo več politične volje, kot smo ji bili priča do zdaj.
Strinjam se s Parlamentom, da ima zaprtje prehodov v Gazo hude posledice za preživetje že tako revnega prebivalstva ter potreben humanitarni odziv. Mejni prehod Karni je zaprt že skoraj štiri mesece, zato mora naša pomoč potekati prek prehodov Karem Shalom in Sufa. To obravnavamo le kot začasno ureditev, prvič zato, ker so zmogljivosti na teh prehodih neustrezne in povzročajo dodatne stroške pretovarjanja, ki dosegajo 40 % stroškov dobavljene pomoči, in drugič, ker omejitve opreme, ki jo želimo dostaviti v Gazo ovirajo naše projektno delo.
Zato morajo naši ukrepi upoštevati tudi nezakonito zavzetje Gaze. Naša politika je v skladu z usmeritvijo četverice in stališčem zakonite vlade palestinskih organov, pri čemer podpiramo predsednika Mahmuda Abasa. Mi in ostali partnerji četverice smo 23. septembra jasno izrazili svoje stališče. Izrazili smo veliko zaskrbljenost zaradi stalnega zapiranja glavnih prehodov. Strinjali smo se, da je pomembna stalna nujna in humanitarna pomoč brez ovir, in pozvali k stalnemu zagotavljanju oskrbe z osnovnimi storitvami.
Dovolite mi, da za konec omenim tudi razmere na Zahodnem bregu, ki se jih ne sme zanemariti. Kljub nedavnim izjavam izraelskih organov o zmanjšanju števila kontrolnih točk, je resničnost na terenu žal popolnoma drugačna: razmere se poslabšujejo. Nadaljujeta se politika dogovorov in gradnja varnostne ovire, poleg tega pa je bilo na podlagi nedavnega poročila OTCHA vzpostavljenih 48 novih kontrolnih točk.
Nujno si moramo prizadevati za napredek programa o dostopu in gibanju. Drugače se bo zmanjšale možnosti za trajnostno palestinsko državo v prihodnosti. V zvezi z naslednjim zasedanjem sveta za zunanje zadeve dodajam, da že priprave osnutka sklepov Sveta zelo jasno poudarjajo težke razmere v Gazi ter izpostavijo pomen nemotene nujne in humanitarne pomoči.
v imenu skupine PPE-DE. - Gospod predsednik, spet smo tukaj in ponavljamo: razmere v Gazi so grozljive. Ponovno se vsi strinjamo: nekaj je treba storiti. Zato mi je v čast, da v imenu skupine PPE-DE vlagam to resolucijo in pozdravljam člen 5, ki v celoti podpira konvencijo iz Marylanda. Ali sem lahko, odkrito povedano, pozitivno usmerjena glede na to, da smo vas mi in jaz pozvali, da se pred poletjem sestanemo v tej dvorani ter pripravimo humanitarno akcijo in krizni načrt?
Veliko vas je mislilo, da pozivam k tujem posredovanju. Ne. Vedela sem, da se bo s pripravljenostjo na humanitarno akcijo pospešilo naše odzivanje v neizogibnih razmerah. Zdaj je oktober in to se približuje.
Zagotovo ljudje v Gazi zaslužijo našo pomoč: našo takojšnjo hitro rešitev. Vendar po mnogih letih sodelovanja na Bližnjem vzhodu vemo, da se hitre rešitve ne obnesejo. Najpomembnejša je odprava vzrokov za trpljenje Palestincev.
Veliko prisotnih meni, da je Izrael edini vzrok za trpljenje, s čimer se nikakor ne strinjam. Prvič sem bila v Gazi leta 1990. Poleg tega sem na Bližnjem vzhodu obiskala mesta Hodeida, Tanta, Bengazi in Ismailia, ki so si zelo podobna: brez zasedbe, brez vojaških posegov. Glavni vzroki za nastale razmere so slabo upravljanje, korupcija, nepotizem in policijski režim. Ugotoviti moramo vzroke in se osredotočiti na to, kako lahko pomagamo tistim, ki trpijo zaradi njih.
Potrpežljivi moramo biti, da bomo videli resnico ter bomo sposobni opraviti ustrezno in objektivno analizo, načrtovati pomoč, pripraviti ustrezne projekte, vlagati denar, učiti in voditi. Da bomo neizprosni. Da bomo strogi in odgovorni.
V Gazi so del težave vsi: od Otomanov, Britancev, Egipčanov, Izraelcev in Američanov do Evropejcev. Vendar so največji del težave sami Palestinci. Lahko jim le pomagamo. Prenehati morajo z grožnjami, zlorabami, nasiljem, terorizmom in ubijanjem. Odpraviti morajo korupcijo. Odpraviti morajo nepotizem in pašaluke.
v imenu skupine PSE. - (NL) Gospod predsednik, od sredine julija, ko je Hamas prevzel oblast v Gazi, je bilo milijon in pol ljudi zaprtih na območje, ki ga prebivalci sami imenujejo geto, kmetija za živino. Celo bolniki, oboleli za rakom, ne smejo zapustiti regije. Izrael meni, da živijo na sovražnem ozemlju. Edine stvari, ki prispejo do njih, so hrana, zdravila in nekaj humanitarnega blaga, vendar ljudje ne morejo živeti le z moko, lečo in zdravili.
Izraelska opredelitev humanitarnega blaga je nesmiselno omejevalna. Sestavni deli medicinskih pripomočkov se ne morejo uvažati in sistem oskrbe z vodo se ne more popraviti. Vedno je prisotna izraelska grožnja, da bodo prekinili dobavo energije. Gospodarstvo Gaze je propadlo, ljudje so brezposelni in obupani, denarja je zmanjkalo. Podhranjenost je postala resna težava. Blokada ne prispeva k miru, ampak povzroča obupanost, jezo in sovraštvo. Gaza se srečuje z nesprejemljivo humanitarno krizo.
Naslednja točka je razprava o sporočilu Komisije o pomorski politiki Evropske unije.
komisar. - Gospod Predsednik, današnji dan si je vredno zapomniti. Natančno pred 500 leti je nemški kartograf Martin Waldseemüller oblikoval svojo osupljivo enotno vizijo sijajnega novega sveta, v katerem je bila Evropa prek oceanov in morij povezana z Afriko, Azijo in Amerikama. 10. oktober označuje tudi dan, ko je Portugalski kralj pooblastil Bartolomeua Diasa, da odkrije trgovinsko pot v Azijo, v Združenih državah pa se na današnji dan praznuje Kolumbovo odkritje novega sveta. To je torej dan, ki si ga je na pomorskem področju vredno zapomniti.
Ponosen sem, da danes tu v Parlamentu razpravljamo o novi in vznemirljivi prihodnosti pomorskega sektorja. Ta prihodnost temelji na trdni pomorski dediščini, ki jo je Evropa podedovala, ki pa je tudi strateško usmerjena v prihodnost, da se z njo določi, kako se lahko okrepita blaginja in napredek Evrope, ki sta zelo odvisna od oceanov in morij.
Na podlagi naše jasne vizije o oceanih in morjih je Komisija danes predlagala celostno pomorsko politiko za Unijo. Prvič v času svojega 50-letnega obstoja je Evropska komisija izrecno priznala, da je na področju morij in oceanov potreben celovit pristop. To skrajno izhodišče izhaja iz prepričljive trditve, da ima vsako pomembno vprašanje, ki ga Evropa danes obravnava, pomorsko dimenzijo - energetika, podnebne spremembe, inovacije, mednarodna konkurenca, vzpostavljanje delovnih mest, varstvo okolja, trgovina, prevoz itd. V vsakem sektorju so vidne jasne povezave s pomorskim sektorjem. Bilo bi nepremišljeno in dejansko kratkovidno, če Evropska unija pri izvajanju teh političnih področij ne bi upoštevala njihovega povezovanja s pomorskimi zadevami. Potrebujemo enotno vizijo, pri kateri bi oblikovanje politike potekalo na povezan in vseobsegajoč način, da bi se čim bolj povečal potencial teh močnih in zapletenih medsebojnih povezav.
S tem, ko so razprave o globalnem segrevanju, globalizaciji in konkurenčnosti EU postale še pomembnejše, težko prezremo očitno potrebo po pomorski strategiji, ki bi neposredno obravnavala ta vprašanja. Danes z veseljem sporočam, da je kolegij komisarjev podprl dokument o celostni politiki, ki bo omogočil natančno to, kar je Evropski uniji do zdaj primanjkovalo: pravo, enotno vizijo o oceanih in morjih. Ne gre samo za vprašanje ribolova ali ladijskega prometa, trgovine ali regionalnega razvoja, raziskav ali zaposlovanja, okolja ali odnosov s tretjimi državami. Gre za politiko, ki obsega vse to, združuje vse te sile in jih obravnava kot medsebojno povezano celoto. To je politika, ki bo črpala iz drugih politik Skupnosti in k njim prispevala.
Na današnjem zasedanju kolegija je bil sprejet sveženj dokumentov. Ta sveženj sestavljajo tri ključne komponente. Prvo je sporočilo, ki podrobno opisuje omenjeno celostno pomorsko politiko za Evropsko unijo. Temu je priložen akcijski načrt, ki določa prve ukrepe, ki se bodo sprejeli za izvajanje politike. Tretja pa je sporočilo, ki opredeljuje sklepe, sprejete po širokem in izredno uspešnem enoletnem javnem posvetovanju.
Prepričan sem, da boste hitro prepoznali ključne elemente svežnja, ker v velikem obsegu izražajo prednostne naloge, ki ste jih sami izpostavili. Naj samo omenim naslednje: okrepiti moči Evrope za boj proti podnebnim spremembam z raziskavami in inovacijami, z natančnejšim načrtovanjem za občutljive obalne predele in s prevzemom vodstva v mednarodnih razpravah; evropska strategija za morske raziskave ter zavezanost odličnosti morskih raziskovalnih tehnologij in inovativnosti, da se prispeva k uresničevanju lizbonskih ciljev za rast in zaposlovanje ter da se v celoti izkoristijo priložnosti, ki jih omogočajo nove tehnologije; boljša pravna ureditev pomorskega prevoza, da se pripomore k oblikovanju pravega evropskega prostora pomorskega prometa brez ovir v okviru notranjega trga ter da se v tej dobi globalizacije podpre zunanja trgovina Evrope; spoštovanje bistvene vloge pri spodbujanju gospodarske rasti ter preučitev, kako se lahko s financiranjem EU čim bolj okrepi trajnostni razvoj in poveča blaginja v oddaljenih in prikrajšanih regijah; boljša uporaba načrtovalnih orodij, podatkovnih mrež in horizontalnega usklajevanja, da se podpre sprejemanje odločitev na pomorskih in obalnih področjih ter da se zagotovi mednarodna skladnost s pravili; boljša uporaba načrtovalnih orodij, podatkovnih mrež in horizontalnega usklajevanja, da se podpre sprejemanje odločitev na pomorskih in obalnih področjih ter da se zagotovi mednarodna skladnost s pravili; podpora pomorskim grozdom in regionalnim centrom pomorske odličnosti za povečanje konkurenčnosti Evrope.
To bo pomagalo zlasti malim podjetjem, ki so zelo pomemben del evropskih visokotehnoloških pomorskih gospodarskih panog. Pomagalo bo uresničiti velik potencial rasti obalnega in pomorskega turizma ter bo dodaten element pri večanju privlačnosti pomorskih poklicev.
Komisija je danes sprejela tudi sporočilo, katerega namen je povečati privlačnost pomorskih poklicev z uvedbo pregleda izključitev, s katerimi se soočajo pomorščaki in ribiči, iz različnih delov delovne zakonodaje Evropske unije. To je občutljivo področje, ki je zaskrbljujoče za veliko zainteresiranih strani. Danes je bil objavljen tudi pojasnjevalni dokument o pomembnih povezavah med energetsko in pomorsko politiko Evropske unije.
Dobro se zavedamo, da so pred nami veliki izzivi. Za obravnavanje teh izzivov potrebujemo konkretne predloge, ki so dovolj ambiciozni za soočanje z izzivi, ki nas čakajo. V preteklih stoletjih so morja in oceani Evropi omogočili nove in vznemirljive priložnosti. Zdaj, na začetku 21. stoletja, pa si želimo odkriti svoj sodobni novi svet priložnosti. Verjamem, da smo resnično na pragu nečesa novega. Verjamem tudi, da bomo z začetkom izvajanja ukrepov, podrobno določenih v danes sprejetem svežnju, Evropo odločno postavili na pot raziskovanja teh priložnosti na nov način. Pregovor pravi, da brez tveganja ni dobička, in čeprav to drži in je del navdiha, ki nas žene naprej, je pametno upoštevati, da bodo tako kot potovanja odkritij v preteklosti tudi današnji podvigi imeli svojo ceno.
Prva stopnja bo leta 2008 in jo bo označevala vrsta pripravljalnih ukrepov; ti bodo zahtevali sodelovanje drugih partnerjev in skupaj z vašo podporo bomo morali zagotoviti potrebna sredstva. Ti ukrepi neposredno nadaljujejo mišljenje vašega poročila z dne 12. julija, pri katerem sem z zadovoljstvom opazil, da ste jasno izrazili podporo tem ukrepom. Izvaja se še veliko drugih podpornih ukrepov, ki so že precej napredovali in vključujejo sporočilo z dne 17. oktobra o pristaniški politiki, sporočilo o nezakonitem, neprijavljenem in nereguliranem ribolovu ter sporočilo o trajnostnem turizmu. Tem bodo pozneje sledili ukrepi v zvezi s pomorskimi grozdi in pomorskim prometom. Vse to bo dopolnjevala razprava, ki bo potekala 22. oktobra v Lizboni s 27 ministri držav članic, ki so odgovorni za pomorske zadeve, med drugimi vključno z ministri za promet, ribištvo, okolje in obrambo. Ta bo prispevala k poznejši razpravi, ki bo potekala na decembrskem srečanju Evropskega sveta z namenom potrditve te politike.
Zato danes ni ne konec ne začetek potovanja. Vendar je to pomemben mejnik, ki označuje odločilen premik od obdobja razmišljanja k temu, kar ste v Parlamentu od nas zahtevali in česar se v Komisiji veselimo:
Evropski parlament je imel v tem procesu ključno vlogo in nam je zagotovil dragocene povratne informacije. Zato se ponovno zahvaljujem Parlamentu na splošno ter poročevalcem in poslancem, ki so se še zlasti zanimali za ta projekt. Z velikim zadovoljstvom sem se udeležil številnih zaslišanj in zasedanj v Parlamentu. Iskreno se veselim nadaljevanja tega dialoga. Parlament bo ohranil osrednjo vlogo v razvoju te politike. Komisija ne more in niti ne želi sama zagotoviti uspeha pomorske politike. Uspeh te politike je odvisen od ohranjanja skupnega pristopa. Upam, da lahko računam na vaše nadaljnje sodelovanje.
Kot sem že dejal na začetku izjave, današnji dan si je resnično vredno zapomniti. Odrinili smo na novo in vznemirljivo pustolovščino. Verjamemo, da bo ta pustolovščina prinesla Evropi večjo in trajno blaginjo. Pred nami je morje priložnosti.
(DE) Gospod predsednik, gospod komisar, opravičujem se v imenu Willija Piecyka, poročevalca Parlamenta za Zeleno knjigo o pomorski politiki. Danes ne more biti prisoten, vendar vam pošilja pozdrave.
Kot član odbora za okolje, bi izrazil pohvalo v zvezi s kopenskimi prometnimi povezavami za ladje. Te so bile vključeno in če nam uspe izpeljati odločitev, kot je ta, bo to zelo dobro za kakovost zraka v Evropi in prav tako za zmanjševanje emisij CO2. V Zeleni knjigi o pomorski politiki je vključena razprava o tem, da bi se ladje vključile v sistem trgovanja z emisijami. Smo komaj pri prvem branju v zvezi z vključitvijo zračnega prometa v trgovanje z emisijami.
Kjotski protokol ne vsebuje zahtev niti za zračni promet, zato je zelo praktično vprašanje, kdaj Komisija želi predložiti predlog za vključitev pomorskega prometa v trgovanje z emisijami.
Gospa predsednica, v zvezi s tem sporočilom Komisije o pomorski politiki za EU bi rad opozoril Parlament na stalen embargo, ki ga je pred nekaj leti uvedla Turčija za ves ladijski promet, povezan z Republiko Ciper. Ta embargo resno škoduje sektorju pomorskih prevozov Cipra in tudi EU na splošno ...
Govorim angleško. Bilo bi dejansko zabavno če bi tolmačili iz angleščine v angleščino.
Govoril sem o embargu, ki ga je Turčija pred nekaj leti uvedla za Ciper, in hotel sem povedati, da resno škoduje ne le Cipru, ki je država članica, ampak tudi EU na splošno.
Ponovno pozivam Komisijo, da podvoji svoja prizadevanja in prepriča vlado Turčije, da ponovno razmisli o svoji odločitvi glede ohranitve tega nepoštenega in nepotrebnega embarga na ladijski promet države članice EU.
Razumem, da moramo biti do Turčije popustljivi - precej popustljivi - vendar nam zmanjkuje potrpljenja. Navsezadnje, kakšna pomorska politika je to, če ladje države članice ne morejo uporabljati pristanišč na plovnih poteh države članice kandidatke?
Gospod komisar, ali nam prosim lahko zagotovite, da se boste temu vprašanju resno posvetili?
Gospa predsednica, gospodu komisarju Borgu želim čestitati za ta zelo dobrodošel in vizionarski akcijski načrt, ki obravnava zlasti ribiška vprašanja, ki me zanimajo: celovito mrežo za pomorski nadzor, za katero menim, da je zelo pomembna, če želimo izboljšati varnost ter izkoreniniti nezakonit, neprijavljen in nereguliran ribolov; načrt za odpravo uničujočih pridnenih vlečnih mrež na odprtem morju; načrt za izboljšanje razmer za ljudi, zaposlene v ribiški industriji, v kateri so delovna mesta ena od najnevarnejših in najslabše plačanih v EU; izboljšanje sodelovanja med obalnimi stražami; ukinitev zavržkov rib in spodbujanje ribogojstva, ki v EU zagotavlja 65 000 delovnih mest s polnim delovnim časom, od katerih so vsa odlična.
Zlasti mi je všeč zamisel o načrtu za pomorsko prostorsko načrtovanje in moje vprašanje je povezano s tem. Kdo bo to financiral? Nekatere države članice so to že izvedle in že imajo prostorske načrte za svoja pomorska območja. Mislim, da bodo imeli ti pomorski prostorski načrti tržno vrednost. Kdo bo to medtem financiral?
komisar. - Gospa predsednica, v zvezi z vprašanjem poslanca gospoda Grooteja glede emisij CO2 bi rad poudaril dejstvo, da so emisije plovil, povezane s pomorskim prometom, v absolutnem smislu nižje kot pri drugih kategorijah, kot sta zračni ali celo cestni promet.
Na podlagi posamične obravnave pa je res, da so emisije CO2 posameznih plovil velike. Zato je smiselno, da se ukrepa in da se sektor pomorskih prevozov spodbudi k sprejetju potrebnih ukrepov za zmanjšanje emisij CO2, če želimo kar najbolj povečati potencial za rast v zvezi s pomorskim prometom, ker je na tem področju nedvomno velik potencial za nadaljnjo rast, vendar je to treba izvesti skupaj z zmanjšanjem emisij CO2, če želimo ustvariti razmere, v katerih se bo pomorski promet pokazal kot veliko bolj potrošniku prijazen.
Naslednja točka je razprava o poročilu (Á6-0338/2007) Raüla Romeva i Ruede v imenu odbora za pravice žensk in enakost spolov o umorih žensk v Mehiki in Srednji Ameriki ter vloga Evropske unije v boju proti tem dejanjem.
poročevalec. - (ES) Gospa predsednica, čeprav so umori žensk svetovno vprašanje, obstajajo v svetu območja, ki so zaradi obsega in zapletenosti tega pojava postala paradigmatični primeri.
Poleg tega ta območja žal odražajo veliko težav, ki v različnih stopnjah vplivajo na družbe, v katerih družbeni vzorci temeljijo na patriarhalni kulturi. Tako je na primer tudi v Mehiki in državah Srednje Amerike.
Dejansko se je prav v Mehiki oblikoval pojav umorov žensk, zlasti po tem, ko je institucija posebnega tožilca za zločine, zadolžena za raziskave in pregon v primerih umorov žensk v Mehiki, ki ji predseduje kongresnica Marcela Lagarde, ugotovila, da se pojav nanaša na, citiram,"skupek hudodelstev zoper človečnost, ki vključujejo zločine, ugrabitve in izginotja deklic in žensk v razmerah nedelovanja institucionalnega".
Na kratko, to je zlom pravne države, ki spodbuja nekaznovanje. Čeprav se ta pojem še razvija, nekateri spodbujajo uporabo besedne zveze "umori žensk", kar ga razlikuje od besedne zveze "umor" ...
Govoril sem o tem, da čeprav se ta pojem stalno razvija, nekateri menijo, da je treba govoriti o umorih žensk, saj tako to besedno zvezo razlikuje od pojma umor, pomembno je tudi, da poudarja obstoj enega najbolj zaskrbljujočih pojavov našega časa: umorov žensk zaradi enostavnega razloga, da so ženske.
V zadnjih dveh letih je Evropski parlament v zvezi s tem vprašanjem naredil veliko, jutri, 11. oktobra, pa bomo prestopili pomemben mejnik, ko se bo na plenarnem zasedanju sprejelo poročilo o umorih žensk v Mehiki in Srednji Ameriki ter vlogi Evropske unije v boju proti tem dejanjem.
Poročilo je posledica dolgega in intenzivnega dialoga z vsemi vpletenimi sektorji ter številnih kompromisov med političnimi skupinami. Ob tej priložnosti se zahvaljujem vsem poročevalcem v senci za njihovo podporo in vam sporočam, da sta danes tu prisotni tudi gospe Marjo Searle in Arsène Van Nierop, materi Brende in Hester, ki sta bili umorjeni v Mehiki.
S sprejetjem tega poročila bo Evropski parlament usklajen z ostalimi institucijami, ki so že izrazile svoja stališča glede tega vprašanja. To sta že storila Evropski svet in Združeni narodi ter številni parlamenti in vlade v vsem svetu. Njegova vsebina bo predstavljala pomemben napredek glede opredelitve problema in različne strani, ki se udeležujejo boja za izkoreninjenje tega pojava.
Eno od načel, ki izhaja iz poročila je prepoznavanje, kot izhodiščna točka za kakršno koli analizo, mnogovrstnih vzrokov in oblik te vrste zločina.
Zagotovo je na primer medijsko izpostavljen primer mesta Ciudad Juárez, v katerem je bilo od leta 1993 umorjenih več kot 400 žensk, povezan z dejstvom, da je to obmejno mesto z značilnimi težavami takih območij. Vendar mnogi dejavniki zahtevajo združevanje prizadevanj in izvajanje celovitih javnih politik.
Te politike vključujejo: preprečevanje, vlaganje v izobraževanje za enakost in ukinjanje patriarhalne kulture; izboljšanje zbiranja podatkov in sodnoizvedenske preiskave; omogočanje in spodbujanje prijavljanja zločinov; usposabljanje policije, sodnikov, tožilcev in zdravnikov, ki so prisotni v preiskavi te vrste zločinov; nadziranje lokalnih podjetij in mednarodnih družb, ki delujejo na tem območju, saj mnogi od njih svoje delavke postavljajo v zelo ranljiv položaj; zakonodajne reforme in prenos predpisov na primernih ravneh družbe; in končno, posebno poudarjanje podpore za žrtve in njihove družine.
V zvezi s slednjim želim poudariti, da izredno obžalujem dejstvo, da so v številnih primerih žrtve prezirane in obsojane; njihove družine se preganja in tudi obsoja, ker naj bi ogrožale ugled mesta ali države le s tem, da si prizadevajo spodbujati ozaveščenost glede tega vprašanja in ker želijo zahtevati, in tudi zahtevajo, pravico.
Očitno je, da imajo vladne institucije zadevnih držav pri tem glavno in največjo odgovornost, saj one izvajajo predlagane ukrepe, pri čemer je v tem primeru jasno, da so to Mehika in države Srednje Amerike.
Vendar je ob upoštevanju, da ima Evropska unija z Mehiko podpisan pridružitveni sporazum, ki poleg tega vključuje klavzuli o demokraciji in spoštovanju človekovih pravic, ter da se o podobnem sporazumu pogaja s Srednjeameriško regijo, več kot upravičeno, da evropske institucije zavzamejo lastna stališča in se obvežejo v zvezi s tem vprašanjem.
Nihče tega ne more obravnavati kot poseganje Evropske unije v notranje zadeve druge države, zlasti zaradi dejstva, da čeprav je viden pomemben napredek, kot navaja tudi poročilo, zlasti na področju zakonodaje, obseg vprašanja zahteva večje prizadevanje in obvezo celotnega sveta in zlasti Evrope.
Na kratko, upam, da smo po vseh teh mesecih dosegli potrebno raven sporazumnosti in soglasja in bomo lahko jutri na glasovanju v Parlamentu to resolucijo sprejeli z večino ter s tem poslali jasno in trdno sporočilo o pomenu boja proti nasilju nad ženskami, zlasti v zadevnih regijah.
komisarka. - Gospa predsednica, kot ženska in komisarka se najprej zahvaljujem odboru za pravice žensk in enakost spolov za zaščito žensk v Evropi in tudi v svetu.
Danes predstavljeno poročilo je treba obravnavati v smislu svetovnega boja proti nasilju na podlagi spola. Tako ga obravnavamo mi in zelo sem hvaležna poročevalcu gospodu Romevi i Ruedi za njegove besede.
Umori žensk so tragično vprašanje, ki zajema veliko širši problem, to je nasilje nad ženskami, proti kateremu se moramo boriti na vseh ravneh: na lokalnih in tudi na globalni. Rada bi razpravljala o tem, kako kot Komisija obravnavamo vprašanje nasilja nad ženskami na splošno in v posameznih primerih. Prek politike za zunanje zadeve ga spodbujamo v Mehiki in Osrednji Aziji.
Poleg tega bi rada omenila tudi svoj nedavni obisk regije, saj sem bila tam (razen v Mehiki) ravno prejšnji teden. Obiskala sem Panamo, Salvador, Honduras in Nikaragvo. Mehiko sem že obiskala in verjetno jo bom ponovno naslednje leto.
Lahko vam zagotovim, da je Komisija vodilna v prizadevanju za preprečevanje nasilja nad ženskami. Naj vas spomnim, da je Komisija 8. marca 2006 objavila tako imenovani "načrt za enakost med moškimi in ženskami", ki kot prednostni cilj določa odpravo vseh oblik nasilja na podlagi spola.
Marca letos smo v okviru razvojnega sodelovanja sprejeli sporočilo o enakosti spolov, ki navaja, da nasilje na podlagi spola v vseh svojih oblikah krši človekove pravice žensk ter dejansko resno ovira uresničitev enakosti, razvoja in miru.
Komisija podpira tudi projekte izobraževanja in večanja ozaveščenosti, katerih namen je vse mladoletnike vključiti v programe za spremembo njihovega odnosa do nasilja proti dekletom in ženskam.
Kot sem dejala, ravno sem bila v Salvadorju in udeležila sem se programa, imenovanega "Pro Jóvenes", namenjenega fantom in dekletom - ampak predvsem dekletom - ki so že bili ali bi lahko postali člani tako imenovanih tolp Maras, da bi jih od tega odvrnili. Ta program je name naredil velik vtis.
Nov evropski instrument za demokracijo in človekove pravice tudi zagotavlja velik obseg dejavnosti na področju enakosti spolov.
V zvezi z razmerami v Mehiki bi rada poudarila, da odnosi med EU in Mehiko temeljijo na splošnem sporazumu iz leta 1997, katerega člen 1 opredeljuje človekove pravice kot temeljni element odnosov med EU in Mehiko. Prav na tej podlagi sta obe strani od takrat razvili uspešno sodelovanje na področju človekovih pravic in pravičnosti, sodelovanje, ki se kaže v obliki različnih programov Komisije, ki jih izvajajo mehiški zvezni organi, ter projektov, ki jih izvajajo tudi nedržavni akterji in nevladne organizacije. Mehiški organi nas tudi obveščajo o nasilju na podlagi spola v Mehiki. Tako smo izvedeli, da je bilo veliko primerov rešenih in da je veliko ostalih v preiskavi.
Gospa predsednica, 7. oktober lanskega leta bo v spominu ostal kot dramatično opozorilo na dogajanje v Rusiji. Na ta dan je bila brutalno umorjena Anna Politkovskaya, ki je bila pravo utelešenje poštenega novinarstva. Predsednik Putin je njeno vlogo odpravil kot obrobno in njen primer je še vedno nerešen.
Oktobra lani smo poslanci Komisijo in države članice pozvali, da počastijo spomin na Anno Politkovskayevo, tako da določijo ponovno vzpostavitev neodvisnih medijev kot osnovni pogoj za nadaljnji razvoj naših odnosov, ker se bodo razmere v Rusiji začele spreminjati le, če jasno pokažemo, da bolj cenimo prizadevanje Anne Politkovskayeve za iskanje resnice in svobode kot nafto in plin.
Evropejci imamo nedvomno enake vrednote, kot so te, za katere je dala življenje Anna Politkovskaya. Žal se zdi, da gospod Putin nima teh vrednot. Spoštovanje do Anne Politkovskayeve nas zavezuje, da predsedniku Putinu to jasno povemo na naslednjih srečanjih na vrhu.
Glede na ocene nekaterih mednarodnih nevladnih organizacij na tem področju je prenos direktive o živalskih vrtovih v romunsko zakonodajo eden od najuspešnejših v Evropi.
Vendar se zdi uskladitev 41 Romunskih živalskih vrtov z evropskimi standardi v okviru vzpostavljenih rokov, tj. do konca letošnjega leta, skoraj nemogoča.
Ob pritisku teh rokov in pogojih obstoječega javno-zasebnega partnerstva podpiram pomembnost takojšnje uvedbe splošnega akcijskega načrta, ki vključuje naslednje prednostne ukrepe: izvedbo nacionalne študije za uvrstitev obstoječih živalskih vrtov, oblikovanje reševalne ekipe za nujno pomoč in začasno preprečevanje reprodukcije živali.
Prav tako menim, da je izvajanju tega načrta treba omogočiti nekaj časa, preden se odloči za zaprtje živalskih vrtov, ki niso v skladu s pravnimi zahtevami.
(PL) Gospa predsednica, kljub številnim pripombam, ki smo jih tu slišali v zvezi z gospodom Schulzom, ni prenehal z napadanjem in žalitvami držav članic Evropske unije, njegove izjave v tem parlamentu niso primerne.
Kot nekdo, ki ima pomemben položaj v instituciji Skupnosti, se vmešava v notranje zadeve države članice in stalno žali njene poslance. Večina v Parlamentu se nikoli ne bi poskušala vmešavati v demokratične volitve državljanov EU. Zanima me, kako bi se ta gospod počutil, če bi kak poslanec Nemške državljane pozval, naj zamenjajo svojega kanclerja, ker obstajajo organizacije, ki legalno širijo nacistično mišljenje in skušajo ogroziti meje med Evropskimi državami. Menim, da je temu gospodu žal, da se je rodil prepozno in v napačnem zgodovinskem obdobju.
Gospod predsednik, danes je gospod Pöttering podal izjavo o svetovnem/evropskem dnevu proti smrtni kazni in dejal, da zavrača "vse oblike" smrtne kazni.
Zdi se, da predvideva, da se vsi strinjamo z njim. Jaz se ne. Prejšnjo nedeljo je bil dober kilometer od mojega doma v Londonu v parku West Ham do smrti zaboden nedolžen 17-letni fant, Rizwan Darbar, ker naj bi poskušal preprečiti krajo prijateljevega prenosnega telefona.
To v Angliji ni redek dogodek. Vedno več nedolžnih ljudi je do smrti ustreljenih, zabodenih in pretepenih. Zakaj je tako? Ker se roparji in zločinci ne bojijo zakona. Tudi če jih ujamejo in obsodijo, so kazni pogosto zelo mile. Osebno podpiram uvedbo smrtne kazni v Britaniji za krivce takšnih umorov.
Seveda to ni mogoče, dokler smo del Evropske unije, kar je še en dober razlog za izstop.
Gospod predsednik, danes je bila Libija že omenjena in rad bi jo še enkrat izpostavil. Libija je morala pravilno plačati za teroristične grozote v Lockerbiju, vendar mora kot svetovni podpornik terorizma še poravnati celotno odškodnino. Teroristična kampanja Irske republikanske armade je svoj smrtonosni višek dosegla, ko se je opremila z libijskim eksplozivom semtex in orožjem, kar je Martinu McGuinnessu in drugim vodjem vojaškega sveta omogočilo sprostitev najbolj zle faze njihove kampanje. Brez posredovanja Libije ne bi umrlo na stotine nedolžnih ljudi. Zato želim nocoj v tem parlamentu podpreti zdajšnjo kampanjo skupine žrtev v Severni Irski - z imenom FAIR - da Libija prevzame mednarodno odgovornost in plača odškodnino za to, kar se je zgodilo v Lockerbiju. Tako kot je EU pritisnila na Libijo zaradi bolgarskih medicinskih sester, bi morala podpreti pravico za žrtve Ire in da od Libije zahtevati rešitev pravdnega spora, ki ga je proti njej sprožila FAIR v Združenih državah Amerike.
(RO) Parlament je prek odbora za proračun sklenil zelo pomembno odločitev.
Prek 30 % zalog, ustvarjenih iz upravnih stroškov Evropskega socialnega sklada, Evropskega sklada za regionalni razvoj in kohezijskega sklada Evropski komisiji pošiljamo močno sporočilo.
Operativne programe je treba odobriti v času, ki ga določajo evropske direktive, v tem primeru v štirih mesecih.
Čeprav je bila Romunija med prvimi državami, ki so predložile te dokumente že januarja, se do zdaj še nista odobrila najpomembnejša operativna programa. Govorim o operativnem programu za razvoj upravne zmogljivosti in operativnem programu za človeške vire.
Ob upoštevanju dejstva, da nismo edina država članica, ki se je znašla v teh razmerah, bi rad izvedel razloge, če niso upravni, zaradi katerih je Komisija svojo odobritev preložila na november.
Glede na splošno izjavo, ki smo jo skupaj s Svetom sprejeli po sporazumu 13. julija, mora Komisija zagotoviti hitro odobritev programov in projektov držav članic ter predložiti časovni načrt za njihovo sprejetje.
Gospod predsednik, pozdravljam priložnost, da izpostavim poročilo o industrijskih odnosih v poštnem sektorju, ki ga je pravkar objavila Evropska fundacija za izboljšanje življenjskih in delovnih razmer. Dejansko si želim, da bi bilo to poročilo na voljo, preden smo glasovali o poštnih storitvah. Vendar je tudi zdaj še pravočasna budnica za vse vlade, ki bodo v naslednjih letih privatizirale poštne storitve.
V EU smo zavezani programu lizbonske strategije, številnejšim in boljšim delovnim mestom. Žal to poročilo navaja, da je privatizacija poštnega sektorja do zdaj ustvarila manj in, kar je še bolj kritično, slabša delovna mesta s slabšimi delovnimi razmerami.
Poročilo navaja, da je bil od začetka procesa liberalizacije razvoj plač v sektorjih v vseh državah, razen v treh, podpovprečen. Bistveno je, da je v vseh državah razlika v plačah med zaposlenimi pri glavnih in novih ponudnikih ali alternativnih ponudnikih.
Če se razmere ne bodo nadzirale, bodo, kot navaja poročilo, "ogrozile pogoje zaposlovanja in povzročile konfliktnejše industrijske odnose". Do zdaj privatizacija pošte ni uspešno prestala lizbonskega preskusa.
(PL) Gospod predsednik, med trenutnim mandatom Evropskega parlamenta sem že nekajkrat pozvala k koncu diskriminacije proti Poljakom, zlasti katoličanom. Tudi zdaj si ogledujemo zahtevo določenih medijev za pridržanje subvencije za Univerzo socialne in medijske kulture kot očitnega izraza diskriminacije in motivacije, ki jo vodijo kriteriji, drugačni od notranjih meril.
Obtožbe, ki jih določeni mediji naštevajo za tisto institucijo so le obrekovanja, ki jih oblikujejo ljudje, ki so nekoč podjarmili Poljsko in Poljake. Zdaj, v demokratičnih časih, se ne morejo sprijazniti z izgubo popolne oblasti. Univerza, ki je zaprosila za finančno pomoč, izobraževanje in usposabljanje nudi v okviru splošnega sistema vrednot in zlasti študentom iz revnih družin.
Zaostrovanje pogojev in zavrnitev sredstev kot posledica medijskega lova na čarovnice, zlasti v letu enakih možnosti za vse, bi bilo po našem mnenju ne le izraz diskriminacije v zvezi z vero in nazori, ampak dejansko simptom uvedbe totalitarnih metod, ki so v nasprotju z vrednotami, standardi in zahtevami Evropskega prava.
Naslednja točka je poročilo Jorga Chatzimarkakisa v imenu odbora za kmetijstvo in razvoj podeželja o predlogu Uredbe Sveta o spremembi Uredbe (ES) št. 1290/2005 o financiranju skupne kmetijske politike - C6-0116/2007 -.
podpredsednik Komisije. - Gospod predsednik, zahvaljujem se vam za priložnost, da povem svoje mnenje glede poročila o Uredbi št. 1290/2005 o financiranju skupne kmetijske politike. Najprej se zahvaljujem gospodu Chatzimarkakisu in članom odbora za njihova prizadevanja.
Predlog Komisije vsebuje dve točki političnega pomena. Prva je zagotoviti potrebno nadaljnje spremljanje zadevnega dela člena 53b o finančni uredbi, ki določa, da je treba s sektorsko zakonodajo zagotoviti obveznost preglednosti in to, da države članice naknadno objavijo upravičence sredstev.
Druga pa je okrepiti mehanizem, s katerim se finančna disciplina zaščiti z novim mehanizmom za zmanjšanje ali začasno prekinitev kmetijske pomoči, ki je bolj strukturiran in preglednejši od sedanjega mehanizma, ki ga že določa uredba, ter z uvedbo možnosti, da Komisija izvede finančne popravke za neuspešen finančni nadzor.
Komisija zelo podpira odprtost in preglednost. Del tega je pravica javnosti, da ve, kam gre pomoč Skupnosti, in sicer, kdo jo prejema in kakšni so zneski. Člen 53 finančne uredbe določa, da morajo države članice naknadno objaviti upravičence. Nadaljnje spremljanje te splošne obveznosti v zvezi s porabo EKUJS in EKSRP bo vključeno v predlog Komisije.
Komisija odločno vztraja, da te informacije objavijo države članice, ker so v okviru deljenega upravljanja kontaktni naslov za kmetijsko skupnost in so zato primernejše od Komisije za potrditev informacij, ki se bodo objavile. Zelo sem hvaležen za vašo podporo pri tem vprašanju.
Komisija bo pri sprejemanju izvedbene zakonodaje upoštevala nekatere predloge sprememb, vendar ne bi bilo v skladu z boljšo pravno ureditvijo in poenostavitvijo, če bi se v uredbo Sveta vključile vse podrobnosti, ki so včasih zelo tehnične.
Kljub temu bi rad nekaj pojasnil. Upravičence je treba predhodno obvestiti o tem, da je treba nekatere informacije objaviti, in objava se izvede le ob popolnem spoštovanju zakonodaje na področju zasebnosti.
Kot veste, Uredba št. 1290/2005 že določa mehanizem zmanjšanja ali začasne prekinitve. V primerjavi s tem mehanizmom predlagana določba ponuja nov pregleden in učinkovit mehanizem, ki omogoča dodatno poenostavitev obstoječih možnosti za zmanjševanje ali prekinitev plačil državi članici v primeru resnih in nenehnih pomanjkljivosti v sistemih državnega nadzora.
Prednost te nove določbe je, da so nekateri elementi vnaprej določeni, s čimer se zagotovi učinkovitejša uporaba takšnega instrumenta. Jasno je, da se bo obstoječi mehanizem za zmanjšanje še naprej uporabljal za druge primere. Vendar predlogi sprememb za oslabitev mehanizma za zmanjšanje za Komisijo niso sprejemljivi.
Opazil sem številne predloge sprememb za dodatno okrepitev splošnega sistema upravljanja odhodkov za kmetijstvo, ki niso povezani z našim predlogom. V zvezi s tem menim, da je sedanje besedilo ustrezno uravnoteženo, vsem udeležencem pa moramo dati čas, da ga prenesejo v prakso, preden začnemo preučevati kakršne koli spremembe pravil, ki so nenazadnje začela veljati pred manj kot enim letom.
poročevalec. - (DE) Gospod predsednik, gospod komisar, gospe in gospodje, zahvaljujem se vam, ker ste si vzeli čas za prisotnost v tej razpravi kljub pozni uri. Dejansko ne razpravljamo o kakšnem nepomembnem vprašanju - razpravljamo o skupni kmetijski politiki. Na začetku želim Parlament spomniti, kaj skupna kmetijska politika dejansko pomeni veliki večini naših skoraj 500 milijonov državljanov. Končno se take plenarne razprave odvijajo zaradi teh državljanov.
Vendar naj bo jasno, da v tem smislu številni državljani kmetijsko politiko obravnavajo kot reklamo za EU, ki je žalost zelo slaba. Subvencije za izvoz, domnevno nepravična trgovina z državami tretjega sveta, škandali s krmo, protesti kmetov, prekomerne subvencije, gensko spremenjene rastline - število negativno razumljenih zadev v zvezi s skupno kmetijsko politiko je veliko in nedoumljivo.
Prekrški v zvezi s skupno kmetijsko politiko so pomembno prispevali k slabemu ugledu EU v številnih delih Evrope. Gospe in gospodje, ta ugled ni nekaj, kar lahko nocoj spregledamo. Vendar lahko to poročilo, če ga podpre Svet, skupno kmetijsko politiko usmeri na novo pot, ki bo bliže zamislim večine državljanov.
Na začetku bi rad ponovno razpravljal o predlogu Komisije. V osnovi obsega štiri elemente: preglednost, tj. objavo imen upravičencev kmetijske pomoči; uvedbo možnosti prekinitve plačila državam članicam v okviru prvega stebra v primeru resnih kršitev v njihovih sistemih upravljanja in nadzora; skrajšanje rokov za revizijo Komisije, če države članice ne spoštujejo svojih obveznosti v zvezi z nadzorom (izjema k tako imenovanemu pravilu 24 mesecev); in uvedbo izvedbenih pooblastil. V političnem smislu so predlogi o preglednosti za Evropski parlament zagotovo zelo pomembni. S tem Komisija končno uvaja odločitev Sveta in Parlamenta o proračunu 2007.
Na splošno ta projekt pozdravljam, čeprav je predlog Komisije precej pozen, verjetno zaradi vključitve dodatnih dejstev v besedilo. Izvedbeni predpisi Komisije glede EKJS si že zamišljajo objavo imen vseh upravičencev do pomoči v okviru drugega stebra. Ostali skladi (Evropski sklad za regionalni razvoj, Evropski sklad za ribištvo, kohezijski sklad) zdaj vsi vključujejo pravila glede objave. Proračunski sklep pomeni, da v bistvu preglednost ni več sporna: zdaj to ni več primer o če, ampak le o kako. Enajst držav članic že izčrpno objavlja vsa plačila.
Zato potrebujemo več preglednosti. Odsotnost preglednosti je omogočila pojav govoric in kampanj dezinformacij, ki so skupno kmetijsko politiko ogrozile bolj, kot priložnostne dejanske napake. Težave so le v zvezi s kako: končno Komisija ne izdaja nobenih podrobnosti glede postopka in si prizadeva za še bolj natančne določbe in izvedbene predpise. Medtem ko se soočamo s posegi v samoodločanje glede osebnih podatkov, moje poročilo predlaga nekatere razjasnitve v zvezi s tem, kateri podatki in pod kakšnimi pogoji se objavijo. Te izrecno upoštevajo mnenje evropskega nadzornika osebnih podatkov. Kljub želji po hitrem izvajanju je treba varstvo podatkov obravnavati zelo resno, kar počne tudi Evropski parlament.
Cilji tega poročila so: večja preglednost in hkrati jasnejši cilji varstva podatkov. Poleg tega splošna javnost mora biti obveščena. Kako lahko dosežemo to nalogo usklajevanja?
Menim, da je bistveno zadevne osebe predhodno obvestiti, tudi ni preglednosti, če številke nimajo pomena. Zato predlagam jasnejše razlikovanje, na primer v skladu z namenom posredovanja. Moje poročilo predlaga ime, plačilo in stalno bivališče/registriran sedež. Zdaj preglednost pomeni objavo v spletu. Govorimo o oblikovanju splošne spletne platforme s povezavami in viri Komisije. Države članice same poskrbijo za razumljivost informacij z ustreznimi razlagami.
Države članice informacije lahko objavijo tudi na regionalni ravni, če se jim to zdi ustrezno. Različne baze podatkov morajo biti povezane.
V Svetu je bilo vprašanje o tem, kdo bo objavil podatke, zelo sporno. Finančno upravljanje je mešano, zato imajo države članice jasno odgovornost - vključno v skladu s členom 53b proračunskega sklepa. Poleg tega bi objava s strani Komisije sprožila vprašanja v zvezi s pravnim varstvom, saj bi se morale osebe, v zvezi s katerimi bi objavili napačne podatke, pritožiti neposredno na Evropsko sodišče prve stopnje. To ni državljanom prijazen niti zelo pregleden način. Predlog Komisije je enostavnejši, preglednejši, manj okoren za upravljanje in prijaznejši do državljanov, zato ga podpiram. Je v skladu z določbami na vseh ostalih področjih (strukturni skladi in pravila, ki so do zdaj obravnavala drugi steber).
Ker se bo objava informacij obravnavala v okviru proračunskega nadzora, moje poročilo predlaga (zmerno) enotno globo za primere pomanjkljive objave informacij. Na splošno podpiram kazensko zmanjšanje pri pomoči, vendar bi v zvezi z nekaterimi točkami rad videl večje upoštevanje načela sorazmernosti
V odboru za proračunski nadzor je moj kolega gospod Mulder predložil predlog v zvezi s proračunskim obsegom spisov, ki ga v celoti podpiram. V mnenju odbora za proračunski nadzor odbor izraža svoje mnenje o vidikih preglednosti, ki so v veliki meri skladni z mojimi predlogi.
Gospe in gospodje, ter zlasti člani Sveta, poročilo je soglasno sprejel odbor za kmetijstvo in razvoj podeželja. Upam tudi na veliko večino pri jutrišnjem glasovanju. Svet in Komisijo pozivam, da resno obravnavata to glasovanje predstavnikov evropskih ljudi.
Poleg tega se bo verjetno ustvarila povezava med tem poročilom in načinom, kako ga vsi udeleženi obravnavajo, ter prihajajočim sistematskim pregledom. Nedvomno se bomo k tej temi vrnili pri obravnavanju sistematskega pregleda.
v imenu skupine PPE-DE. - (DE) Gospod predsednik, zahvaljujem se svojemu kolegu gospodu Chatzimarkakisu za poročilo, ki ga lahko skupina Evropske ljudske stranke (krščanskih demokratov) in Evropskih demokratov v celoti podpre.
Vendar je upravičeno vprašanje, ali je bil ta predpis sploh nujen. Spodbudil bo zelo lakomno razpravo, ker je širši pomen državljanom zelo težko razložiti. Zato menim, da je pomembno kmetijskim gospodarstvom obrazložiti razloge za plačila, ko se podrobnosti o teh objavijo. Naši kmetje pomembno prispevajo k družbi, vsak dan nas oskrbujejo s hrano, skrbijo za našo kulturno pokrajino in pomembno prispevajo k delovanju podeželskih območij.
Vendar preglednost ne sme obravnavati le ene strani, ampak obe. Zato moja skupina podpira poziv poročila, da se za uporabo teh informacij uporabniki podpišejo ali prijavijo. Kot je ravno omenil gospod kolega je prav tako pomembno, da ta direktiva ne razveljavi določb o varstvu podatkov, zlasti tistih, ki jih določajo države članice.
Vendar moram v interesu enake obravnave Komisijo pozvati, da predstavi predpis, ki bo preglednost zagotovil na primer tudi za nevladne organizacije. Prepričan sem, da se pri nevladnih organizacijah v sumljive projekte usmerja več sredstev, kot se jih pri kmetijskem sektorju. To poročilo nam omogoča javnosti pokazati, zakaj se denar davkoplačevalcev porablja v kmetijstvu. Pravilna uporaba poročila bo omogočila uspeh pri prikazovanju velike pomembnosti evropskega kmetijstva javnosti, pri čemer bo ta direktiva o preglednosti služila svojemu namenu.
Naslednja zadeva je poročilo Barta Staesa v imenu odbora za proračunski nadzor o posledicah pogodbe med državami članicami Skupnosti in podjetjem Philip Morris o stopnjevanju boja proti goljufijam in tihotapljenju cigaret ter napredku, ki je bil dosežen pri izvajanju priporočil parlamentarnega preiskovalnega odbora za tranzit
Gospod predsednik, gospod komisar, gospe in gospodje, poročila odbora za proračunski nadzor velikokrat vključujejo slabe novice - navsezadnje je to odbor za boj proti goljufijam. Pogosto se obravnavajo pomanjkljivosti, nepravilnosti, sleparija, včasih celo goljufije in prevare. Gospe in gospodje, danes z veseljem poročam o nečem pozitivnem, o uspešni zgodbi, o zgodbi, ki dokazuje, da se težave lahko rešijo s sodelovanjem med Evropsko komisijo, Evropskim parlamentom in državami članicami.
Najprej nekaj besed o ozadju. V začetku devetdesetih let dvajsetega stoletja je bilo ugotovljeno, da so goljufije v zvezi s tihotapljenjem cigaret velik posel. Na stotine milijonov ekujev (takratne denarne valute) so dobili zločinci v škodo proračunov Evropske unije in držav članic. Leta 1994 je Enota Komisije za koordinacijo boja zoper goljufijo (UCLAF), predhodnica Evropskega urada za boj proti goljufijam (OLAF), ustanovila delovno skupino za področje cigaret. V letih 1996 in 1997 je parlamentarni preiskovalni odbor, ki je bil po naključju prvi preiskovalni odbor v okviru Pogodbe o Evropski uniji, preučil vse vidike tranzitnih goljufij.
Preiskovalni odbor je ugotovil, da je bil sistem spremljanja v tranzitnem sektorju zastarel. Vozniki tovornjakov so morali dokumente ožigosati na carinskem uradu, pri katerem so z blagom vstopili v Evropsko unijo, in nato isti dokument ponovno ožigosati na carinskem uradu, pri katerem so z blagom iz Evropske unije izstopili. Nato je bilo treba zadevni dokument poslati nazaj na carinski urad uvoza. V zvezi s tem je nastalo veliko težav. Dokumenti so bili vrnjeni prepozno, včasih šele čez tri ali štiri mesece. Težavo so predstavljali ponarejeni dokumenti in tudi ponarejeni žigi. Zato je bilo eno izmed najpomembnejših priporočil preiskovalnega odbora nadomestitev tega celotnega zastarelega sistema, ki je temeljil na papirnatih dokumentih in žigosanju, z računalniškim sistemom.
Ta novi računalniški tranzitni sistem se je postopno uvajal v države članice in zdaj se uporablja v vseh. S tem sistemom lahko carinske službe pravočasno preverijo, ali želi kdo blago nezakonito prepeljati čez mejo, in zato predstavlja ogromen napredek. Seveda to ne izključuje še vedno prisotnih nezakonitih deklaracij in zato pozivamo Komisijo, naj vzpostavi sistem tudi za to, da se prepreči napačne deklaracije blaga. Prav tako pozivamo k temu, da se Evropskemu uradu za boj proti goljufijam omogoči neposreden dostop do tega računalniškega sistema.
Kot že rečeno, se je preiskovalni odbor osredotočil na težavo s cigareti. Cigarete so se prevažale od enega mejnega prehoda do drugega, vendar so pogosto pristale na črnem trgu. Poleg tega je bilo to blago velikokrat vtihotapljeno nazaj v Evropsko unijo. Zaradi tega so nastale velike težave, včasih je bilo prisotno celo nasilje. V Italiji sta bila umorjena dva uslužbenca finančne policije.
Prav tako je celotna preiskava razkrila, da so bila nekatera tobačna podjetja povezana s tihotapci, in na podlagi te informacije je Komisija skupaj s številnimi državami članicami na sodišče v New Yorku vložila tožbo proti podjetju Philip Morris. Postopno je postalo jasno, da bi Philip Morris zelo težko zmagal na sodišču, in leta 2004 so se s podjetjem pogodili. Komisija in države članice so v zameno za 1,25 milijarde USD v roku 12 let ustavile postopek na sodišču v New Yorku.
Pravzaprav je bil drugi del pogodbe s podjetjem Philip Morris celo pomembnejši. Vključeval je pravila o sodelovanju med podjetjem Philip Morris in Evropsko unijo glede spremljanja in sledenja cigaret. Če bi carinske službe ob pregledu tovora odkrile cigarete in določbe te pogodbe ne bi bile upoštevane, bi moralo podjetje Philip Morris takoj plačati carine, ki se jim je izognilo, kar pomeni znesek v višini do 1,5 milijona EUR na zabojnik cigaret.
Vendar ponavljam, da je ta zgodba uspešna, saj kaže skupno delovanje Parlamenta in Komisije. Imam pa nekaj pripomb. Prvič, ko se je znesek v višini 1,25 milijarde USD delil med Komisijo in države članice, je Komisija prejela le 9,7 %, preostali večji del pa države članice. Menim, da to ni pošteno, zlasti zato, ker OLAF in Komisija opravita največ dela.
Drugič, glede na smisel tega sporazuma bi moral biti ta denar porabljen za boj proti goljufijam. Komisija je opravila svoje. Delež tega denarja je porabila za program Hercules II. Po drugi strani so države članice enostavno dopustile prehod denarja v svoje blagajne, morale pa bi ga na boljši način porabiti za opremo svojih preiskovalnih služb, na primer za svoje carinske službe, ter za boj proti tovrstnim goljufijam.
Če povzamem, gospod predsednik, je to tudi uspešna zgodba, ki bi jo lahko prenesli tudi na področje drugih izdelkov, na primer alkoholnih in nekaterih kmetijskih. Prav tako upam, da je to poročilo pozitivno prispevalo k pomembnemu delu gospoda Kallasa, Komisije in tudi Parlamenta na področju boja proti goljufijam.
podpredsednik Komisije. - Gospod predsednik, gospodu Staesu se moram zahvaliti za to samoiniciativno poročilo, Evropskemu parlamentu pa za podporo teh vprašanj in za iskanje odgovorov na ta pereča vprašanja.
V svoji izjavi bom najprej spregovoril o tranzitnem sistemu Skupnosti, za katerega je odgovoren kolega Lázló Kovács. Evropski parlament pozdravlja uspešno uvedbo novega računalniškega tranzitnega sistema. To je dejansko ogromna sprememba v primerjavi z zastarelim papirnatim postopkom. Posodobljeni sistem se bo začel v celoti izvajati do 1. julija 2009.
Obvladovanje tveganja je sodobno orodje nadzora. Komisija dejavno izvaja carinski okvir za obvladovanje tveganja za boljšo usmerjenost v preglede. Z državami članicami zdaj oblikujemo merila, prednostne naloge in platformo IT. Nov sistem bo omogočal tudi redno spremljanje učinkovitosti opravljene analize tveganja. Načrtovan razvoj tranzitnega informacijskega sistema za preprečevanje goljufij bo okrepil zmogljivosti za analizo in boj proti tveganju goljufij na področju tranzita, najprej v zvezi z občutljivim blagom in pozneje za vse vrste blaga v tranzitu. To pa je pogojeno s tem, da države članice omogočijo Komisiji širši dostop do podatkov o premikih novega računalniškega tranzitnega sistema. Zamrznitev nadaljnjih sredstev, namenjenih novemu računalniškemu tranzitnemu sistemu, kot predlaga poročilo, pa bi negativno vplivala na nujen nadaljnji razvoj učinkovitejšega nadzora tranzita.
Še nekaj besed o goljufijah z DDV. V tem poročilu je zgornji dom britanskega parlamenta opozoril na veliko dejavnikov pojava goljufije neplačujočega gospodarskega subjekta. Vendar ni nobenega dokaza, da bi pomanjkljivosti tranzitnega sistema povzročile goljufije vrste davčni vrtiljak. Rad bi pojasnil, da čeprav tranzit med običajnimi inšpekcijskimi pregledi lastnih sredstev med letoma 2001 in 2006, ko so se odvijale spremembe, ni bil prednostno obravnavan, tudi ni bil prezrt. Posledica številnih inšpekcijskih pregledov so bila plačila iz lastnih sredstev in plačila obresti. Ta pristop predstavlja učinkovito uporabo inšpekcijskih virov Komisije in preprečuje opiranje na predhodne revizije.
Zdaj bi rad spregovoril o sporazumu za preprečevanje goljufij s podjetjem Philip Morris International, ki spada na področje mojih odgovornosti. Parlamentu se zahvaljujem za neprekinjeno trdno podporo. Komisija je večkrat izrazila upanje, da bo sporazum služil kot model za podobne sporazume z drugimi podjetji. Glede financiranja v okviru tega sporazuma je novi program Hercule v Grčiji prejel sredstva za boj proti tihotapljenju in ponarejanju cigaret, ki je na novo dodan cilj. Preučujemo možnost, ali bi se program lahko uporabil za financiranje ustanovitve laboratorija, v katerem bi se preverjala pristnost cigaret.
Vendar moram dodati - in tega se dobro zaveda tudi gospod Staes - da je bila razdelitev denarja prava nočna mora in bo to ostala tudi v naslednjih finančnih obdobjih. Seveda me zelo veseli podpora in stalno zanimanje Parlamenta za uporabo tega denarja, ker tudi jaz podpiram to, da se ta denar nameni boju proti tihotapljenju cigaret in drugim oblikam goljufij.
V zvezi s statističnimi podatki glede zasegov, večina držav članic vsako četrtletje obvesti Komisijo o količini zasegov. Vendar vse države članice ne navedejo znamk, ki so jih zasegle, zato popolni podatki niso na voljo. Poleg tega obvestila držav članic o zasegih ne vedno razlikujejo med pristnimi in ponarejenimi cigareti, delno ker to ni potrebno za kazenski pregon storilcev kaznivega dejanja ter pobiranje dajatev in davkov, delno pa zato, ker je včasih zelo težko razlikovati med ponarejenimi in pristnimi cigaretami. Države članice še naprej spodbujamo k zagotavljanju popolnejših informacij.
Nazadnje še o tem, da je Komisija v zvezi s tem vprašanjem pripravljena oblikovati poročilo OLAF, kot je predlagal Parlament, vendar menim, da bi bilo koristneje počakati do leta 2010, ko bo mogoč celovit pregled. Razlog za to je dejstvo, da se veliko pomembnih sprememb na področju carine še odvija in bi poročilo leta 2008 lahko bilo le vmesno poročilo, ki izraža stanje v tistem trenutku.
v imenu skupine PPE-DE. - (FR) Gospod predsednik, gospod komisar, gospe in gospodje, najprej bom čestital poročevalcu, Bartu Staesu, ki je uspel pripraviti odlično poročilo o zahtevni temi o pomanjkljivostih v našem tranzitnem sistemu Skupnosti. Prav tako sem hvaležen Evropskemu računskemu sodišču, ki je v svojem poročilu decembra 2006 zelo jasno poudarilo obseg težave.
V tem smislu sem razočaran nad dejstvom, da zamenjujemo posledice sporazuma Philip Morris, za katerega si moramo zapomniti, da je sporazum za prekinitev sodnega postopka in ne partnerski sporazum, z resnimi težavami tranzita Skupnosti. Zato sem v imenu skupine PPE sestavil predlog spremembe, katerega cilj je preprečitev te zmede.
Glede industrije predlagam, da Evropska unija in celotna tobačna industrija skupaj financirata program za boj proti tihotapljenju in ponarejanju cigaret.
Vendar se želim osredotočiti na svoje pripombe o pomanjkljivostih v našem tranzitnem sistemu Skupnosti. Evropska komisija pravi, da je carinski tranzitni sistem okrepila z uvedbo sodobnega in zmogljivega računalniškega sistema. Pozablja pa, da čeprav je računalniški sistem nujen, nikdar ne zadostuje in je pomanjkljiv. Pomanjkljiv je zato, ker ga vodijo organi držav članic, kar pomeni, kot sta pravilno poudarila poročevalec in Evropsko računsko sodišče, da države članice novih predpisov tranzita Skupnosti ne uporabljajo dosledno.
Leta 1997 je Parlament ustanovil preiskovalni odbor, ki je jasno določil, da mora EU vzpostaviti okvir za omogočenje enotnega delovanja carinskih služb. Do vzpostavitve tega okvira je še daleč.
Leta 2005 je poslanec Herbert Bösch v svojem odličnem poročilu poudaril obseg težav in potrebo po boju proti goljufijam in napakam. Gospe in gospodje, resnica je, da nas to poročilo poziva k veliko širšemu razmisleku o kakovosti našega carinskega sistema, naših finančnih tokovih in splošneje o zaščiti finančnih interesov Evropske unije.
v imenu skupine PSE. - (DE) Gospod predsednik, odločno podpiramo to odlično poročilo. Izraz "samoiniciativno poročilo" ni zelo ustrezen. Vztrajamo s temo prvega parlamentarnega preiskovalnega odbora in bomo še naprej. Ne želim se pritoževati, ampak škoda, da moramo to obravnavati tako pozno. Na seznamu govornikov sem zasledil skupine, ki so želele danes govoriti o tej temi. Zdi se, da se je glede škandalov v EU vedno lažje pritoževati, kot pa iskati specifične pozitivne rešitve zanje. Ko govorimo o cigaretah, je pot do rešitve včasih dolga, vendar ustrezna. Napredujemo, kar jasno dokazuje poročilo gospoda Staesa.
Seveda je treba na tem področju rešiti težavo nepopolnosti evropskega združevanja. Številni finančni ministri še vedno nekoliko zvišajo davek na tobak, ko je denarja v državni blagajni manj, in tako jih nekateri politiki neupravičeno hvalijo. "Neupravičeno" sem rekel zato, ker potem začnejo potrošniki kupovati pretihotapljene cigarete ali, vedno bolj pogosto, ponarejene cigarete. Sredstva iz tovrstnih goljufij so neposreden dobiček organiziranega kriminala.
Ker imamo nocoj vzrok za praznovanje napredka, spominjam Parlament na dogodek, ki ni ravno v čast Evropi in zlasti Komisiji. Obstajajo dokazi, da je bilo v obdobju 1992-2001 v EU preko Črne gore v Italijo pretihotapljenih približno 10 000 tovornjakov, polnih cigaret. To je verjetno največja goljufija proti proračunu EU vseh časov. Javno tožilstvo v Augsburgu (Nemčija) je vložilo 60 prošenj za pravno pomoč v zvezi s tem. V Švici so bila na tem področju priznanja, obtožbe ipd. Vendar Evropska unija ni vložila nobene zahteve proti Republiki Črna gora za vračilo lastnih sredstev. Gospod komisar, našim davkoplačevalcem bi želel zagotoviti, da smo obravnavali tudi to.
Sporazume med ES in Združenimi državami Amerike o zračnem prometu (razprava)
Naslednja točka je poročilo o predlogu sklepa Sveta in predstavnikov vlad držav članic Evropske unije, ki so se sestali v okviru Sveta, o sklenitvi Sporazuma o zračnem prometu med Evropsko skupnostjo in njenimi državami članicami na eni strani in Združenimi državami Amerike na drugi [8044/3/07 - - C6-0210/2007 -, ki ga je v imenu odbora za promet in turizem pripravil gospod El Khadraoui.
Gospa predsednica, gospe in gospodje, gospod El Khadraoui, Parlament je imel veliko politično vlogo pri tem, da je bil 30. aprila v Washingtonu podpisan prvi sporazum med EU in Združenimi državami o zračnem prometu.
Parlament je s podporo sporazumu 14. marca, torej še pred razglasitvijo v odboru za promet in turizem, odločilno prispeval k posodobitvi ureditve čezatlantskega letalstva in novim možnostim evropskih prebivalcev. Sporazum bo začel veljati marca naslednje leto, evropska in ameriška podjetja pa se pripravljajo na nove čezatlantske povezave. Skupni odbor, ki bo upravljal sporazum, se je junija že srečal. Ponovno naj bi se srečal novembra, da bi zagotovil nemoteno uporabo in se začel dejavno ukvarjati s pomembnimi vprašanji, kot je konkurenca ali varnost.
Danes je v formalni razpravi o sporazumu izpostavljenih več ključnih vprašanj, s katerimi se strinjam. Poudarjena je pomembnost sporazuma na drugi stopnji, da se doseže napredek glede dostopa na trg Združenih držav, zlasti za izvajanje evropskih naložb v Združenih državah. Poudarjena je pomembnost usklajevanja naših predpisov, zlasti glede varnosti, da se vzpostavi "enkratni varnostni pregled". Poudarjena je pomembnost okoljskega vidika, zlasti trgovanja z emisijami CO2. Na koncu je poudarjena tudi pomembnost obveščanja in posvetovanja s Parlamentom.
Strinjam se tudi z vašimi političnimi prednostnimi nalogami. Veseli me, da sta naši instituciji sklenili sporazum o politično zelo občutljivih vprašanjih v Evropi in Združenih državah.
Prav tako me zelo veseli, da je Parlament glas Evrope v Združenih državah prek stalnega dialoga s kongresom in vlado Združenih držav. Pri težavnih vprašanjih moramo nepopustljivo sodelovati z Washingtonom. Skupščina Mednarodne organizacije civilnega letalstva septembra v Montrealu nas je razočarala. Kot veste, so morale EU in njene evropske sosede, tj. 42 držav, izraziti pridržke glede resolucije o trgovanju z emisijami CO2, saj zagovarjamo drugačna stališča kot Združene države in preostali svet.
Predstavniški dom je sprejel tudi amandma o omejitvi možnosti, da podjetja Združenih držav pridejo pod tuj nadzor. Čeprav o amandmaju senat še ni glasoval, to negativno vpliva na pogajanja za sklenitev sporazuma na drugi stopnji, ki naj bi se začela spomladi. Evropski parlament je kongres in vlado Združenih držav o tem obvestil, prav tako kot sem ju jaz, mi pa si moramo še naprej prizadevati, da bi preprečili kakršne koli poteze, ki so v nasprotju s standardizacijo letalskega sektorja.
Če pa se zaradi takšnih dogodkov pokažejo težave, ki jih moramo odpraviti, ne smemo pozabiti na najpomembnejši del. Zdaj imamo trdno podlago za delo med Evropo in Združenimi državami, ki omogoča enako obravnavo obeh. To pa ni veljalo pred šestimi meseci. Zato moramo graditi na tem dosežku, ki je rezultat štiriletnega dela.
Gospa predsednica, gospe in gospodje, gospod El Khadraoui, nedvomno želim povedati, da sem pripravljen izpolniti politične cilje Parlamenta in Sveta ter da me zelo veseli, da je glede tega vprašanja Evropa enotna in da so Evropejci združeni.
Gospa predsednica, gospod podpredsednik Komisije, gospe in gospodje, ko bomo danes popoldan končno dali zeleno luč za sporazum o zračnem prometu med EU in Združenimi državami, ne bo le konec večletnega, zelo zahtevnega postopka, ampak bo tudi začetek novega poglavja v zgodovini zračnega prometa, katerega posledice bodo lahko zelo pomembne, čeprav ne povsem predvidljive.
Hkrati vemo, da je to le vmesna stopnja in da nas čaka še veliko dela do vzpostavitve bolj ali manj povezanega čezatlantskega letalskega trga, za katerega si prizadevamo. Nekateri poslanci menijo, da smo na prvi stopnji preveč popustili Američanom. Menijo, da bo želja po pogajanjih izginila, zlasti ker letalski prevozniki iz Združenih držav že imajo dejansko samostojno kabotažo in lahko opravljajo zračni prevoz iz ene države članice v drugo, česar mi v Združenih državah ne moremo.
Obe strani dobita tako imenovano peto svoboščino v zračnem prometu, ki ameriškim letalskim prevoznikom omogoča zračne prevoze v Afriko ali Azijo prek Evrope. Možna je tudi obratna pot, vendar zaradi geografskega položaja Združenih držav ni tako pomembna. Poleg tega bodo marca naslednje leto odpravljene omejitve, ki še vedno veljajo za dostop do nekaterih letališč: pomislite le na Heathrow, ki ga lahko zdaj uporabljata le dva ameriška letalska prevoznika.
Zato glede nekaterih vprašanj ni pravega ravnovesja, vendar je, gospod komisar, sporazum nedvomno korak naprej in izboljšanje sedanjega stanja. Prvič, s sporazumom je odpravljena pravna negotovost, ki je nastala leta 2002 zaradi sodb Sodišča Evropskih skupnosti, ki je razglasilo, da sedanji dvostranski sporazum o odprtem nebu vsebuje protipravne elemente, ki jih je treba spremeniti. Drugič, razliko bodo občutili potrošniki. Medtem ko so lahko do zdaj zračni prevoz iz držav članic v Združene države opravljali le nacionalni prevozniki in ameriški letalski prevozniki, bodo lahko v prihodnosti vsi evropski prevozniki opravljali zračne prevoze iz poljubne točke v Evropi v poljubno točko v Združenih državah, pri čemer bodo lahko leteli tudi naprej, na primer v Mehiko ali južno Ameriko. To bo nedvomno pomenilo večjo izbiro za potrošnika, verjetno pa tudi nižje cene.
Tretjič, z ustanovitvijo skupnega odbora, ki ste ga omenili tudi vi, gospod komisar, in ki bo vključeval predstavnike obeh strani, bomo vzpostavili institucijo, ki bo razpravljala o vprašanjih, povezanih s sporazumom, ter vprašanjih o socialnih, okoljskih, varnostnih predpisih in drugem. Zato je to instrument, ki bi lahko okrepil zaupanje in razumevanje na obeh straneh. To je zelo pomembno, ker je poleg odprtja čezatlantskega trga bistveno, da se tudi predpisi postopno uskladijo in prilagodijo na visoki ravni.
Ko bodo odnosi med organi boljši in bodo prednosti tesnega sodelovanja bolj jasne, bodo morda tudi Američani pripravljeni bolj popustiti glede dostopa do notranjega trga Združenih držav. Navsezadnje je še vedno veliko nerešenih vprašanj, ki pa ste jih že obravnavali. Pri tem mislim na kabotažo, pravico do ustanavljanja za evropske letalske prevoznike, pravila o nadzoru in lastništvu ter vse druge omejitve, ki še vedno veljajo.
Glede na to, da se bodo pogajanja o drugi stopnji začela zelo kmalu, in sicer naslednje poletje, mora Komisija razmisliti zdaj o dobri pogajalski strategiji. Kaj želimo dejansko doseči? Katere so naše prednostne naloge? Kako lahko Američane prepričamo k novim korakom? Kje je še možno popuščanje, ki nam ne bi škodilo? Gospod komisar, ni mi treba reči, da so okoliščine zelo zapletene. Naslednje leto bodo predsedniške volitve. V Združenih državah vlada splošno nezaupanje o tem, da bi tretjim strankam omogočili nadzor nad strateškimi panogami, kot je letalstvo, pri čemer je to nezaupanje značilno tudi za kongres. Poleg tega se tudi ameriški sindikati bojijo, da bi zaradi tujega poseganja izgubili nadzor nad tem sektorjem, predvsem ker menijo, da bi lahko bili uspešni, in ker domnevajo, da so evropski letalski prevozniki bolje organizirani in bi lahko brez težav prevzeli dele tega trga. Seveda nas čakajo tudi evropske volitve.
Pred nami pa so tudi sedanje težave. Omenili ste poskus našega sogovornika v Združenih državah kongresnika Oberstarja, da bi se več elementov sporazuma razlagalo drugače. Kljub temu bom kot poročevalec in bomo kot parlament dali sporazumu danes popoldan zeleno luč. Iskreno bomo glasovali za. Seveda bomo priprave spremljali zelo pozorno. Upam, da bomo znatno vključeni, tako kot smo bili. Na to računamo.
v imenu skupine PPE-DE. - (DE) Gospa predsednica, ta parlament in predvsem moja skupina PPE-DE bomo danes z veliko večino glasovali za ta sporazum, ker smo na koncu dosegli dober vmesni rezultat.
Vendar je to le vmesni rezultat, saj sta gospod podpredsednik Barrot in naš poročevalec gospod El Khadraoui povedala, da moramo še vedno rešiti pomembna vprašanja glede sporazuma o odprtem nebu: vprašanja, kot so kabotaža, pravica do ustanavljanja, lastništvo, državna pomoč in druga.
Čeprav nam je uspelo doseči precej dober vmesni rezultat, sporazum kaže več pomanjkljivosti v našem sistemu. Tudi te so že bile omenjene. V prihodnosti moramo zagotoviti, da bo lahko Parlament bolj vplival na vsebino tega sporazuma, tako kot lahko stori kongres Združenih držav, v zvezi s katerim bi lahko trdili, da si je v zadnjih stoletjih prisvojil različne pravice. Tokrat nam je uspelo nekoliko napredovati tako, da smo prelisičili sistem, in sicer smo se vključili, preden je stališče izrazil Svet, vendar dolgoročno potrebujemo boljša pravila za določanje vsebine.
V tem odločilnem trenutku ponovno opozarjam na pomembno vprašanje glede zračnega prometa, zlasti za Evropo in Združene države. Varnostne določbe in varnostni pregledi so pomembni, da so potniki pomirjeni, ko uporabljajo ta pomemben način prevoza. Vendar varnostnih ukrepov ne smemo razumeti napačno in si misliti, da je to sprenevedanje, ki potnikom povzroča le neprijetnosti in dejansko ne poveča njihove varnosti. Zato še enkrat opozarjam, da je treba pravila o vnosu tekočin na letalo spremeniti.
v imenu skupine PSE. - Gospa predsednica, najprej se opravičujem vam, gospodu podpredsedniku Komisije in poslancem, saj bom moral po svojem govoru zapustiti sejno dvorano, ker imam intervju. To ni v moji navadi in opravičujem se, ker ne bom ostal do konca razprave.
Zahvaljujem se kolegu gospodu El Khadraouiju za njegovo poročilo ter ga opozarjam, da bo morda presegel moj rekord in postal poročevalec z najdaljšo delovno dobo v zgodovini Parlamenta, če bo nadaljeval s to dokumentacijo. Bodimo pošteni. Zveza, ki sta jo sklenili Evropska unija in Združene države v obliki začetnega sporazuma o zračnem prometu za civilno letalstvo, je zveza iz koristi, pri čemer je EU nestrpen ženin, Združene države pa zelo nevoljna nevesta. Zdaj, ko želimo izvajati to zvezo, ugotavljamo, da se Združenim državam zdi, da EU kot njen ženin ni preveč privlačen, in ker je že izkoristila njegove najboljše strani na njun poročni dan, se zdaj neveste ne sme vznemirjati glede izvajanja zakonske zveze, saj predstavnik Oberstar nadzoruje par s puško v roki.
Med EU in Združenimi državami na področju letalske politike obstajajo velike razlike, zato ne bi bil presenečen, če bi se v naslednjih tednih in mesecih pogajanja o drugi stopnji sporazuma prekinila, ker Združene države pri ključnih vprašanjih ne bi spremenile svojega stališča. Bojim se, da si EU kot ženin tako zelo želi izvajati to zvezo iz koristoljubja, da se bo ponovno podredil nevoljni nevesti. Kaj pa sistem za trgovanje z emisijami in varnost, v zvezi s katerimi se stališča EU in Združenih držav popolnoma razlikujejo? Kaj pa tuje lastništvo letalskih prevoznikov Združenih držav ali načelo o peti svoboščini? Kaj pa seznami potnikov in zaščita iz poglavja 11? Vsa ta vprašanja nas ločujejo in čeprav priznam, da obstaja volja za pogajanja, se nam vedno zdi, da to počnemo v skladu s pogoji, ki nam jih postavljajo Američani.
Vsem želim dobro pri njihovih prizadevanjih, skupina PSE pa bo glasovala za. Vendar resnično upam, da bodo pogajanja uspešna ter da bo na koncu pogajanj sprejet bolj uravnotežen, vzajemen in pravičen sporazum. Vendar zaradi odnosa Združenih držav dvomim, da bo do tega prišlo, in se sprašujem, ali se bo pot, po kateri zdaj hodimo, končala z razvezo te zveze iz koristoljubja v stilu Las Vegasa.
v imenu skupine ALDE. - Gospa predsednica, nadomeščam kolegico, gospo in 't Veld.
Občudujem znanje drugih ljudi v zvezi s tehničnimi podrobnostmi iz tega sporazuma. Kot poslanka in obenem predstavnica Londona, ki vključuje največje letališče Heathrow, sem seveda zadovoljna, ker bo ta sporazum potnikom zagotovil več koristi zaradi konkurence, zato je dobro, da smo ga sklenili.
Želela bi obravnavati varnostne vidike sporazuma, saj glede na poročilo razumem, da to ureja predvsem skupni odbor. Strinjam se s tem, da poročilo pozdravlja sodelovanje med organi EU in Združenih držav, ki so odgovorni za varnost letalstva. Vendar bi morali, kot določa poročilo, varnostni ukrepi temeljiti na ustrezni oceni tveganja ter ne bi smeli biti pretirani in neusklajeni, pri izmenjavi osebnih podatkov o potnikih med EU in Združenimi državami pa bi bilo treba spoštovati zasebnost evropskih državljanov in državljanov Združenih držav.
Poslanci se morajo zavedati, da je sporazum o evidenci imen letalskih potnikov precej sporen. Evropski parlament je odločno izrazil mnenje, da ni imel tako pomembne vloge pri sporazumu, kot bi jo želel. Evropski nadzorniki za varstvo podatkov gotovo menijo, da so zaščitni ukrepi v skladu z novim sporazumom znatno poenostavljeni v primerjavi s prejšnjimi sporazumi ter da novi sporazum pušča odprta številna resna vprašanja in pomanjkljivosti.
Naslednja točka je razprava o poročilu o zmogljivosti, učinkovitosti in varnosti letališč v Evropi: učinkovitejši politiki naproti, ki ga je v imenu odbora za promet in turizem pripravila gospa Jensen.
Gospa predsednica, gospod komisar, gospe in gospodje, letališča v Evropi so tako obremenjena, da lahko tudi najmanjša zamuda na enem od njih povzroči znatno zamudo na drugih. Poleg tega se bodo zaradi vse pogostejšega zračnega prometa povečale težave na letališčih, kar bo negativno vplivalo na učinkovitost, konkurenčnost in okolje. Težave glede zmogljivosti na letališčih v Evropi niso le nacionalna težava, ampak tudi evropska, zato me veseli, da je Komisija pripravila akcijski načrt in načrt v 14 točkah kot prvi korak, da bi izboljšala zmogljivost na letališčih v Evropi.
Vendar so predlogi Komisije nepopolni, zato je v mojem poročilu predlagano, da Komisija do leta 2009 pripravi glavni načrt za večjo zmogljivost letališč v Evropi. Nedvomno so za gradnjo in širitev letališč na koncu odgovorne države članice. Glavni načrt je le instrument ali metoda, ki zagotavlja, da države članice uskladijo svoje pobude za spodbujanje in širitev zmogljivosti letališč.
Težavo je treba obravnavati s čezmejnega stališča. Značilnosti in prednosti letališč se razlikujejo, vendar je povezanost pomembna. Pri tem ne gre le za povezanost med letališči, ampak tudi povezanost z drugimi načini prevoza in infrastrukturo ob letališčih (somodalnost).
Komisiji in govornikom drugih političnih skupin, in sicer gospodu El Khadraouiju, gospodu Jarzembowskemu, gospodu López-Istúrizu Whiteu in gospe Lichtenberger, se zahvaljujem za zelo konstruktivno sodelovanje pri tem poročilu in veseli me, da lahko Parlament jasno sporoči svojo široko podporo pri vprašanjih zmogljivosti in liberalizacije iz direktive o zemeljski oskrbi.
Letališča so hkrati priljubljena in osovražena. Prispevajo k rasti in blaginji ter povezujejo regije, hkrati pa ustvarjajo hrup, onesnažujejo in zasedajo prostor. Zato je nujno, da težave rešujemo tako, da to ustreza vsem zadevnim stranem. Prvič, predlagamo spodbujanje okolju prijazne širitve zmogljivosti. Preobremenjenost letališč lahko negativno vpliva na okolje, če morajo letala ostati na obvezni poti letenja pri čakanju na pristanek, kar ustvarja nepotrebne emisije CO2. Zato me veseli tudi pobuda Komisije o vključitvi letalstva v evropski sistem trgovanja z emisijami. Vendar poudarjam, da moramo stvari izvajati tudi na globalni ravni. Drugič, Komisija mora spremljati, kako države izvajajo skupna pravila za dodelitev slotov. V zvezi s tem poročilo določa, da mora Komisija določiti časovni okvir in roke za izboljšanje sodelovanja med sosednjimi državami članicami pri oblikovanju funkcionalnih blokov zračnega prostora. Na tem področju se mora stanje bistveno izboljšati do leta 2008, kar je za Parlament zelo pomembna prednostna naloga. Tretjič, širitev zmogljivosti letališč brez vključitve in sodelovanja regionalnih in lokalnih organov je nemogoča. Zato je treba vzpostaviti dialog med evropskimi regijami, ki imajo letališče, o usklajevanju širitve zmogljivosti. Regije lahko izmenjujejo izkušnje in se učijo druga od druge (Kakšen je vpliv letališča na okolje za sosednje prebivalstvo? Kakšni so načrti za prostorski razvoj? Kakšen je splošen pomen letališča za rast in zaposlovanje na zadevnem območju?) ter morda na podlagi tega razvijejo dobro prakso.
Upam, da bo Svet podprl temeljne zamisli v tem poročilu, in sicer da je akcijski načrt Komisije nepopoln, da je treba pripraviti smernice za optimizacijo in razvoj zmogljivosti letališč, da je v vsakem primeru potrebna dodatna zmogljivost in da je treba besede nadgraditi z dejanji.
V drugem delu poročila je obravnavana zemeljska oskrba, tj. vsa oskrba v zvezi z letalom in na letališču, od oskrbe z gorivom in ravnanja s prtljago do postopka prijave. Komisija pripravlja pregled sedanje direktive o dostopu do trga storitev zemeljske oskrbe na letališčih Skupnosti, ki je, kot vemo, sporno vprašanje. Ponovno se zahvaljujem govornikom za konstruktivno sodelovanje. Strinjamo se, da mora Komisija ponovno analizirati izvajanje in učinek sedanje direktive o zemeljski oskrbi, preden začnemo razpravljati o kakršni koli novi liberalizaciji. Imeti moramo popoln pregled nad vplivom na uporabnike, potnike in osebje, prihodnja direktiva pa mora zagotoviti kakovostno zemeljsko oskrbo in dostojne delovne pogoje za osebje. Zagotoviti moramo, da ne obstajajo monopolne okoliščine in da so določena jasna pravila za javne razpise, da se vključijo uporabniki. Upam, da bo to poročilo spodbudilo Komisijo k nadaljnjemu delu glede direktive o zemeljski oskrbi in načrta v 14 točkah.
podpredsednik Komisije. - (FR) Gospa predsednica, gospe in gospodje, zahvaljujem se gospe Jensen ter odboru za promet in turizem. Zahvaljujem se vam za podporo akcijskemu načrtu Komisije in vašo zavezanost politiki Skupnosti o zračnem prometu.
Eden od izzivov letalske politike je preprečiti preobremenjenost evropskih letališč. Naš akcijski načrt obravnava predvsem razvoj usklajene globalne politike o letališčih. Vključuje optimizacijo rezultatov sedanjih zmogljivosti letališč ter boljše načrtovanje nove infrastrukture, pri katerem bi se izognili vzporednim, povsem lokalnim rešitvam in nastajanju ozkih grl. Optimalno delovanje evropske mreže letališč lahko zagotovimo le, če so lokalni ukrepi del usklajene globalne politike, kar Evropski parlament povsem dobro razume. Ukrepi, ki jih predlaga Komisija, naj bi bili stvarni, ker obravnavajo gospodarske in okoljske omejitve, ki jih je treba upoštevati. Gospa Jensen, zato ima prednost boljša uporaba sedanjih zmogljivosti letališč, h kateri bi prispevala razvoj in usklajena uporaba nove tehnologije. Če bomo vzpostavili enotno nebo s funkcionalnimi bloki za nadzor zračnega prometa, je jasno, da bomo lahko sedanjo infrastrukturo uporabljali precej bolje. Res je, da bo zaradi gradnje nove infrastrukture nastalo še več težav zlasti na velikih mestnih območjih, na katerih je povpraševanje po zračnem prevozu veliko. Kljub temu naš akcijski načrt obravnava težavo vzpostavitve nove infrastrukture, ki je pogosto bistvena, pri čemer želimo pri njenem načrtovanju bolj upoštevati njeno korist in lokacijo, da bo bolj prijazna okolju.
Gospa predsednica, odbor za promet in turizem je 2. oktobra sprejel sklepe, ki niso tako ambiciozni kot sklepi Parlamenta. Veliko držav članic, ki so morda preveč naklonjene odgovornim za njihova letališča, ne želi sprejeti usklajevanja Skupnosti in si prizadeva, da bi še naprej imele prednost lokalne rešitve, ki se izvajajo na posameznem letališču. Čeprav je zaradi takšnega nasprotovanja izvajanje akcijskega načrta bolj zahtevno, bo lahko Komisija s podporo Evropskega parlamenta še naprej nadaljevala pobude, ki bodo temeljile na tem prispevku gospe Jensen.
Zahvaljujem se gospe Jensen in tudi odboru za promet in turizem za kakovostno opravljeno delo in pomoč, da bi napredovali pri tem vprašanju, ki je zelo pomembno s stališča usklajenega trajnostnega razvoja celotnega sektorja zračnega prometa.
pripravljavec mnenja odbora za ekonomske in monetarne zadeve. - Gospa predsednica, napredek v letalstvu je znatno prispeval h gospodarskemu napredku in splošni blaginji, tako pa bi lahko bilo tudi v prihodnje. Ta sektor si ne zasluži okoljske sovražnosti, ki ji je mnogokrat podvržen. Ta odnos je nerazumen tudi s političnega vidika, saj imajo vsi naši volivci velike koristi pri svojem delu in prostem času. Letalstvo je veliko storilo za uresničevanje okoljskih obveznosti z razvojem in sprejemanjem nove tehnologije ter izboljšanjem operativne učinkovitosti. Zdaj morajo politični organi ter upravni in regulativni organi ukrepati tako, da omogočijo stalne izboljšave in jih navdušeno spodbujajo.
Odlično poročilo gospe Jensen vključuje večino predlogov mojega odbora. Vendar tri zadeve, ki jih je odbor za ekonomske in monetarne zadeve predložil v svojem mnenju, niso vključene v končno poročilo.
Prvič, s pojavom tišjih letal bi bilo treba omogočiti prilagoditev urnika letališč ter skoraj povsod omogočiti 24-urno delovanje. To bi bistveno povečalo izkoristek kapitala ter zmogljivosti letaliških infrastruktur in letal samih, zato bi se izboljšala produktivnost in pocenile storitve z manj kot sorazmernim vplivom na okolje.
Drugič, produktivnost se lahko poveča tudi z izbiro učinkovitih izvajalcev storitev zemeljske oskrbe, saj se izboljša izkoristek letališke infrastrukture, zlasti kadar ti izvajalci pospešijo ponovno uporabo letal ter prispevajo k upoštevanju časovnega razporeda in zadovoljstvu potnikov.
Tretjič, zagovarjali smo uporabo tržnih sil z odprto dražbo letaliških slotov, s čimer bi se oddaljili od pridobljenih pravic, obenem pa obdržali določen delež slotov na vozliščnih letališčih za pomembno regionalno oskrbovanje.
Organi, odgovorni za zagotavljanje okolja, v katerem letalske družbe delujejo, morajo spodbujati večjo produktivnost z zagotavljanjem primerne in učinkovite infrastrukture ter določanjem le primernih regulativnih pogojev.
pripravljavec mnenja odbora za zaposlovanje in socialne zadeve. - (DE) Gospa predsednica, gospe in gospodje, veliko vas je priletelo v Bruselj prek mojega domačega letališča v Frankfurtu na Majni. Hitra oskrba bistveno vpliva na kakovost zemeljske oskrbe, ki je namenjena natovarjanju in raztovarjanju, čiščenju in polnjenju letala z gorivom ter zagotavljanju preprostega prehoda potnikov v sistemu.
Vendar morajo ti delovni postopki biti zelo usklajeni. Da bi se na vseh letališčih v Evropi upoštevali dobri strokovni standardi, je Evropski parlament leta 1996 sprejel odločitev, da lahko na letališčih poleg upravljavcev letališča delajo le izvajalci storitev, ki lahko učinkovitost storitev zagotovijo dolgoročno. Vendar je število teh izvajalcev storitev omejeno. Tako kot zdaj, sem bil tudi takrat pripravljavec mnenja za odbor za zaposlovanje in socialne zadeve, zato sem lahko preprečil neomejeno liberalizacijo teh storitev.
Čeprav popolnoma upoštevamo dejstvo, da je konkurenca potrebna, jo lahko sprejmemo le, če je poštena in če ne vpliva negativno na delavce ali varnost. Vsak izvajalec ne more zagotoviti potrebne visoke ravni usposabljanja, ustreznih plač ali dobrih storitev. Velika cenovna konkurenca pomeni, da je vedno več stalnih delovnih mest nadomeščenih z nizko kakovostnimi začasnimi pogodbami in pogodbami prek agencij.
Zahvaljujem se gospe Anne Jensen. Moj odbor za zaposlovanje in socialne zadeve ter vaš odbor za promet in turizem sta se povezala in Komisijo pozvala, naj najprej zagotovi pravilno izvajanje direktive iz leta 1996 v vseh državah članicah EU. Podatki, ki jih imamo, so zastareli. Kažejo le izkušnje v 15 državah članicah. Želimo natančno analizo prednosti in slabosti liberalizacije za delavce in potnike. Storitve zemeljske oskrbe bistveno prispevajo k letalski varnosti in zaščiti. Občutljiva infrastruktura, kot je evropsko vozlišče v Frankfurtu na Majni in druga, je povsem neustrezna za igro posameznikov, ki se na silo zavzemajo za načelo uskladitve v Evropi.
pripravljavec mnenja odbora za regionalni razvoj. - (PL) Gospa predsednica, gospod komisar, v imenu odbora za regionalni razvoj čestitam gospe Jensen za odlično opravljeno delo.
Tehnična in organizacijska vprašanja so v zvezi z zmogljivostjo letališč zelo pomembna. K temu vprašanju je treba pristopiti celostno, vendar je treba pri tem upoštevati tudi lokalno in regionalno okolje letališč. Zaradi zračnega prometa se je izboljšala ozemeljska, gospodarska in socialna kohezija, zlasti na območjih, ki so oddaljena od središč. Takšne povezave so pogosto odločilne pri naložbah in sprejemanju turistov. Skratka, te povezave so bistvene za razvoj regije. Letališča so pomembna tudi zaradi ustvarjanja delovnih mest. Države članice, regionalni in lokalni organi morajo zagotoviti, da so letališča ne glede na njihove upravljavske organe vključena v regionalne prostorske načrte in nacionalne razvojne strategije. Usklajevanje mora potekati tudi na ravni evropskih omrežij.
Na odločitev o lokaciji letališča ne bi smeli bistveno vplivati cilji zadevnih organov, ampak predvsem zakonitosti posameznih okoliščin. V Uniji so primeri, v katerih imajo precej velika somestja, ki so med seboj oddaljena manj kot 100 kilometrov, svoje letališče. Smiselno bi bilo, da bi obe mesti imeli skupno letališče. Lokacija letališč bi morala biti izbrana tako, da bi omogočala izpolnjevanje potreb sosednjih in mejnih regij. Kjer bi bilo možno, bi morali zagotoviti rešitve kombiniranega prevoza, saj se zaradi hitrih železniških povezav med letališči znatno poveča njihova zmogljivost. Nedvomno je treba zagotoviti tudi dobre prometne povezave med letališči in mestnimi središči v njihovem zaledju.
Vzdrževanje in širjenje sedanjih letališč ter gradnja novih morajo temeljiti na ustreznih teritorialnih ocenah vpliva. To je pomembno zlasti v zvezi z naravnim okoljem, in sicer glede hrupa, emisij onesnaževal, gostote cestnega prometa v bližini letališča in bližine skladišč goriva, ter v zvezi z vremenskimi dejavniki.
Na podlagi svojih izkušenj in izjav mojih volivcev moram reči, da vprašanja glede zmogljivosti letališč vključujejo veliko več, kot le tehnične zadeve, sisteme kontrole zračnega prometa ter usklajevanje vzletov in pristankov. Pomembna je tudi organizacija zadevnih nalog, ki je pogosto zelo slaba. Primer je osebni pregled potnikov. Gospod Mann je omenil letališče v Frankfurtu, na katerem potnike pregledajo dvakrat, čeprav bi morda bil en pregled dovolj. Veliko časa se porabi tudi pri prevzemu prtljage. Tudi v primeru uglednih letališč so zamude zelo pogoste, domnevno zaradi tehničnih razlogov. Morda je pravi razlog zanje le nesposobnost?
Nič nenavadnega ni, da se potniki na letališču počutijo nedobrodošle in odveč. Občutek imajo, da le ovirajo osebje in povzročajo zmedo pri delu. Vendar ljudje morajo in želijo leteti, vključno z invalidi. Storitve zračnega prometa morajo prevozniki in letališča opravljati varno in točno. Do potnikov morajo biti vedno spoštljivi. Potem bosta obe strani zadovoljni. Izjava gospoda komisarja mi daje upanje, da bo to enkrat res.
pripravljavec mnenja odbora za državljanske svoboščine, pravosodje in notranje zadeve. - Gospa predsednica, kot pripravljavec mnenja odbora za državljanske svoboščine, pravosodje in notranje zadeve bi v tej razpravi poudaril samo eno stvar, in sicer v zvezi s predlogom Komisije o nameščanju naprav za radiofrekvenčno identifikacijo. Menim, da prvotni predlog o označevanju prtljage potnikov in vstopnih kuponov vsakega potnika pomeni hudo kršitev ali možno kršitev državljanskih svoboščin. To, da bi lahko spremljali gibanje potnikov po letaliških terminalih, se mi ne zdi preveč koristno, obenem pa me zanima, koliko bi stalo, če bi letališča začela izvajati take ukrepe.
poročevalec. - Gospa predsednica, rad bi le nekaj pojasnil, ker se v poročilu in predlogih sprememb uporablja več različnih izrazov, želim, da vsi vedo, o čem bomo glasovali. Gospod Tajani in drugi so predložili več predlogov sprememb, v katerih izraz "državljani" uporabljajo za državljane posameznih držav in ne za evropske državljane.
Pri glasovanju v zvezi s temi predlogi sprememb bodite, prosim, pozorni, da ne govorijo o evropskih državljanih, ampak o državljanih posameznih držav. Verjamem, da vsi razumejo, da gre za pomembno razliko.
(IT) Gospa predsednica, gospe in gospodje, naj nekaj pojasnim poročevalcem in uradnikom Parlamenta. Zanima me, ali se bo predlog spremembe 51 zavrnil, če sprejmemo predlog spremembe 1, ki ga je prvi podpisal gospod Mayor Oreja. Menim, da je to napaka, ker če se sprejme predlog spremembe 1 gospoda Mayorja Oreje, se predlog spremembe 51 ne zavrne, vendar lahko to spremeni namero glasovanja italijanske delegacije.
Gospod Tajani, eden od soporočevalcev bo govoril o tej zadevi, ko bomo prišli do te točke. Strinjam se z vami, vendar bi zdaj želela, da nadaljujemo.
(IT) Gospa predsednica, gospe in gospodje, poudarjam, da vse od maastrichtske pogodbe evropsko državljanstvo v vseh pogodbah sovpada z nacionalnim državljanstvom. To je popolnoma ista, identična stvar. Ali je to jasno mojemu kolegu, gospodu Severinu?
(Glasovanje je bilo zaradi tehničnih težav za nekaj trenutkov prekinjeno.)
Gospa predsednica, pri zadnjih dveh glasovanjih sem si zapisal glasove za in proti, pri čemer je bilo število enako. To je bilo takrat, ko smo imeli prvo težavo. Morda bi želeli, da skupina IND/DEM ponovno glasuje o predlogu spremembe 21.
Menim, da imate popolnoma prav. Tudi jaz sem bila zaskrbljena v zvezi s tem, kaj se je na navedeni stopnji dogajalo.
(FR) Gospa predsednica, pri drugih poročilih ne glasujemo poimensko. Če nimate nič proti, bi morda začeli z glasovanjem o poročilih, ki ne zahtevajo poimenskega glasovanja, zato da začne seja potekati?
Težava je v tem, da smo na sredi poročila, zato ga moramo žal končati, preden nadaljujemo z drugimi zadevami.
poročevalec. - (FR) Gospa predsednica, vsem se opravičujem za vprašanje zaradi svoje neizkušenosti: to je šele moj tretji mandat v tem parlamentu.
Če sem prav razumel, se bo s sprejetjem predloga spremembe 1 v poročilu ohranilo besedilo v odstavku predloga spremembe, medtem ko se bodo odstranili podatki v zvezi s številom sedežev. Ali prav razumem? Sprašujem avtorje predloga spremembe: ali ga vsi tako razumejo?
To pomeni, da sem storil napako, zato se opravičujem vsem, ki jih to zadeva. Pri pripravi seznama glasovanja sem priporočal pozitivno stališče, saj sem menil, da predlog spremembe zadeva le besedilo. Vendar glede številk pozivam skupino PPE-DE k svobodnemu glasovanju in skupaj s soporočevalcem vabim vse tiste, ki želijo podpreti predloge odbora za ustavne pravice, in poročevalce, da glasujejo proti predlogu spremembe 1.
(IT) Gospa predsednica, gospe in gospodje, še vedno ni jasno, ali je predlog spremembe 1 v skladu s predlogom spremembe 51. Če je predlog spremembe 1 v skladu s predlogom spremembe 51, kar verjamem, da je, bo italijanska delegacija glasovala za predlog spremembe 1, vendar je to treba pojasniti.
(FR) Gospa predsednica, dovolite mi, da v imenu skupine PPE-DE predložim ustni predlog spremembe k predlogu spremembe 6. Na konec uvodne izjave R želimo dodati, "vendar sodba še ni dokončna, ker sta se nanjo pritožila".
Gospa predsednica, to je ustni predlog spremembe predloga spremembe 7 v zvezi z uvodno izjavo S, s katerim naj bi se besede "authors of crimes" (storilci kaznivih dejanj) v angleški različici zamenjale z besedami "perpetrators of crimes". To je nujno, saj drugače stavek v angleščini ni smiseln.
Za ribiški sektor je zelo pomembno, da so podatki in informacije o morskih dejavnostih usklajeni in zanesljivi, pri čemer je treba podpreti celotno prizadevanje za izboljšanje njihove kakovosti.
Medtem ko Evropski parlament ocenjuje predlog uredbe Sveta o novem okviru Skupnosti za zbiranje, upravljanje in uporabo podatkov v sektorju ribištva, je Evropska komisija glede na sedanje potrebe sektorja in skrbi v zvezi z ekosistemom predlagala spremembo uredbe Sveta (ES) št. 1543/2000.
Zato je treba spremeniti veljavno uredbo Sveta (ES) št. 1543/2000, da se prepreči prekrivanje med starimi in novimi uredbami.
Sedanji predlog Komisije, ki ga je soglasno sprejel odbor za ribištvo, uvaja nujne in smiselne spremembe. Zasluži si tudi moj glas podpore na plenarnem zasedanju.
v pisni obliki. - Glasoval sem za to poročilo, ki podpira predlog Komisije, ki spreminja (in pripravlja za razveljavitev) uredbo št. 1543/2000 (okvir Skupnosti za zbiranje in upravljanje podatkov, ki so potrebni za vodenje skupne ribiške politike). Komisija želi leta 2008 sprejeti novo celovitejšo uredbo o zbiranju podatkov; ta predlog spremembe z odpravo sedanjih zahtev o predložitvi šestletnih nacionalnih programov za zbiranje in upravljanje podatkov v obdobju 2007-2012 omogoča boljši prehod. Namesto tega bodo sestavljeni prehodni programi za leti 2007 in 2008.
v pisni obliki. - Neodvisna stranka iz Združenega kraljestva želi, da se skupna kmetijska politika opusti. Zato v nobenem primeru ne moremo glasovati za poročilo, ki Komisiji, katere legitimnosti ne priznavamo, daje še več pooblastil.
v pisni obliki. - (FR) Glasovala sem za poročilo gospoda Chatzimarkakisa, ki želi izboljšati izvajanje in preglednost proračuna skupne kmetijske politike, to pomeni opredeliti upravičence do pomoči za kmetijstvo.
Menim, da zaradi nerazumljivosti vodenja kmetijske pomoči prevečkrat dvomimo o upravičenosti skupne kmetijske politike, enega največjih odhodkov EU. To poročilo je koristno zaradi pojasnitve položaja.
Najbolj sem zadovoljna z internetnimi objavami vseh nacionalnih seznamov neposrednih upravičencev do pomoči EU in s povezavami, ki naj bi se vzpostavile med internetnimi stranmi Komisije in plačilnih organov držav članic.
Spremljanje financiranja skupne kmetijske politike se mora v celoti izvajati v skladu z uredbami glede varstva podatkov. Zato sem glasovala proti predlogom sprememb, ki zahtevajo registracijo ali vpis uporabnikov, ki imajo vpogled v podatke, saj mora biti preglednost zagotovljena na obeh straneh.
Prav tako menim, da morajo biti podatki o plačilih Evropskega kmetijskega sklada za razvoj podeželja razčlenjeni, da se lahko ugotovijo glavni upravičenci.
v pisni obliki. - (PT) Menimo, da je potreba po povečanju preglednosti pri financiranju skupne kmetijske politike in zagotavljanju računov v zvezi s stroški institucij EU, ki je izražena v predlogu Komisije in poudarjena v parlamentarnem poročilu, bistvena. Prav tako je bistveno izboljšati proračunski nadzor. Vendar smo razočarani nad omejenim obsegom poročila in dejstvom, da Evropski parlament ni bil dovolj ambiciozen v svojem poročilu in predlogih sprememb.
Menimo, da nekateri predlogi v praksi še vedno niso uporabni ter dejansko omejujejo svoboščine in zagotovila državljanov, na primer z zahtevami, da se "tisti, ki uporabljajo ali pregledujejo podatke [v internetu], vpišejo oziroma registrirajo". Poleg tega sta predlog Komisije in poročilo Evropskega parlamenta dvoumna glede stalne objave informacij. Že na začetku je bilo predlagano, da se v prihodnosti izvaja "ocen[a] prednosti oziroma pomanjkljivosti objave teh informacij". Še ena vprašljiva zadeva je okrepitev moči nadzora Komisije nad državami članicami.
Nazadnje menimo, da je celovita obnova najboljši način za izboljšanje "preglednosti in javnega razumevanja skupne kmetijske politike", to je cilj, ki je izražen v predlogu.
Predlog Komisije glede oblikovanja nekaterih predlogov sprememb k uredbi Sveta (ES) št. 1290/2005 o financiranju skupne kmetijske politike je potreben, če želimo zagotoviti preglednejši proces.
Verjamem, da bi izboljšana preglednost in boljša uporaba kmetijskih skladov pripomogli k odpravi nezaupanja evropskega prebivalstva v skupno kmetijsko politiko in evropske institucije.
Zato glasujem za poročilo gospoda Chatzimarkakisa, ki poudarja stališče Komisije in dodaja nekatere predloge sprememb, za katere menim, da so pomembni.
v pisni obliki. - Glasoval sem za to poročilo, ki predlaga veliko izboljšav glede preglednosti skupne kmetijske politike. Poziva k temu, da se v internetu objavijo nacionalni seznami prejemnikov neposredne kmetijske pomoči EU. Združeno kraljestvo to že izvaja in želel bi, da bi to izvajale tudi ostale države članice. Poročilo prav tako poziva k boljšim postopkom v primeru neupoštevanja zahtev o objavi ter k temu, da se v samo uredbo Komisije vključi varstvo podatkov.
v pisni obliki. - (DE) Na splošno se naši mali kmetje, ki so sol zemlje, utapljajo v morju nepomembne birokracije, deležni so satelitskega nadzorovanja in gorje jim, če njihova ograja stoji malo preveč levo ali desno. Spet je čas, da pokažemo nekaj človečnosti in prenehamo te male delovne kmete brezčutno obremenjevati z birokracijo. Črno ovco, ki prikriva celotna področja in poslovne dejavnosti ter povzroča BSE in druge škandale, je treba poimenovati in izpostaviti.
Naravnost smešno je govoriti, da naraščajoče cene upravičujejo odpravo subvencij. Avstrijski ekološki kmetje so za liter mleka pred pristopom dobili približno sedem šilingov, kar je približno 95 centov. Danes dobijo le 30 centov, kar pomeni, da izgubljajo več tisoč eurov, medtem ko se morajo hkrati spopadati s stalno spreminjajočimi se birokratskimi predpisi, ki jim še dodatno otežujejo življenje.
Predvideni "pregled zdravstvenega stanja" se mora uporabljati le za en namen: ustvarjanje boljšega, zanesljivejšega in dlje trajajočega okvira ter ne nasilno uvedbo reforme, pri čemer bi poraz priznali še zadnji preostali kmetje. Glede na to, da se v Evropi vedno manj ljudi ukvarja s kmetijstvom, moramo odločno zavrniti zamisel, da bi neporabljena kmetijska sredstva namenili uglednim projektom, kot je Galileo. Za vsako ceno moramo ohraniti svojo samozadostno sposobnost in se ne smemo predati podjetjem genskega inženiringa.
v pisni obliki. - (SV) Poročilo gospoda Jorga Chatzimarkakisa, med drugim tudi zaradi številnih sprememb, z razkritjem popolnih podatkov o stroških ter vodenju evidenc in proračunskemu nadzoru v kmetijskem sektorju še krepi pobudo Komisije za povečanje legitimnosti politike EU.
Podprl sem dele poročila, ki si prizadevajo za izboljšanje javne preglednosti glede uporabe sredstev Skupnosti in objave informacij o upravičencih. Prav tako sem podprl potrebo po tem, da države članice vsako leto prek interneta zagotovijo naknadno objavo upravičencev Evropskega kmetijskega jamstvenega sklada in Evropskega kmetijskega sklada za razvoj podeželja ter zneske, ki jih je vsak upravičenec prejel od vsakega od teh skladov.
Vendar nasprotujem določbam, ki zahtevajo, da se morajo tisti, ki pregledujejo ali uporabljajo podatke v internetu, vpisati ali registrirati, saj je to v nasprotju s švedskimi načeli glede pravice do anonimnosti pri uporabi takšnih javnih informacij.
Moji nameni, da ob upoštevanju trdnih švedskih načel glede javnega dostopa do uradnih dokumentov glasujem proti predlogu spremembe 20, so bili zabeleženi v zapisnik po tem, ko sem v svojem imenu nepravilno oddal glas.
v pisni obliki. - Neodvisna stranka iz Združenega kraljestva se je vzdržala glasovanja o tem poročilu, saj ne priznavamo legitimnosti Parlamenta. To v nobenem primeru ne izraža naših mnenj o vsebini tega poročila.
Neodvisna stranka iz Združenega kraljestva želi, da se skupna kmetijska politika opusti. Zato v nobenem primeru ne moremo glasovati za poročilo, ki Komisiji, katere legitimnosti ne priznavamo, daje še več pooblastil.
v pisni obliki. - (PT) Glavni cilj pogajanj, ki jih je pod pooblastilom Sveta izvajala Evropska komisija, je oblikovanje odprtega zračnega prostora (OAA) med EU in ZDA, kar presega dvostranske sporazume med državami članicami in ZDA. Cilj je ustanovitev liberaliziranega enotnega trga za zračni promet med EU in Združenimi državami, "na katerem bi se naložbe lahko prosto pretakale in na katerem bi lahko letalski prevozniki EU in ZDA zagotavljali storitve zračnega prometa brez kakršnihkoli omejitev, tudi na domačih trgih obeh pogodbenic".
Cilj EU je, da Združene države zagotovijo vzajemnost pri liberalizaciji zračnega prometa, zlasti pri odpravi "sedanjih pravnih omejitev za tuje lastništvo in nadzor letalskih prevoznikov ZDA ter pri kabotaži", prav tako pa tudi pri "pravici do ustanavljanja" in "državni pomoči".
Gospe in gospodje, prejšnji četrtek in petek smo izvedli zelo uspešno srečanje voditeljev držav ali vlad držav Evropske unije, skupaj s predsednikom Komisije, predsednikom Evropskega parlamenta in tremi predstavniki medvladne konference.
Medtem ko ne želim napovedovati vsebine jutrišnje razprave s predsedujočim Evropskemu svetu, Joséjem Socratesom, želim poudariti, da je bil v očeh Evropskega parlamenta vrh resnično odmeven uspeh, ker bo z začetkom veljavnosti pogodbe, ki je določen za začetek leta 2009, naš parlament pridobil enake pravice skoraj na vseh področjih zakonodaje. V Evropskem parlamentu nismo odstopili od smeri, ki smo jo sprejeli za konvencijo in jo upoštevali, kljub negativnemu odzivu na referendumih v Franciji in na Nizozemskem; če se bo ta pogodba zdaj uresničila, bomo imeli ključno vlogo pri njenem oblikovanju. Upamo, da se bo proces ratifikacije uspešno zaključil v vseh 27 državah Evropske unije.
Podpisovanje pogodbe bo potekalo v Lizboni 13. decembra, dan prej - dvanajstega decembra, kot smo se dogovorili s predsednikoma Evropskega sveta in Komisije - bomo na uradnem zasedanju tu v Strasbourgu razglasili Listino o temeljnih pravicah. To bo pomemben dogodek.
Poleg tega se želim zahvaliti za delo naših treh predstavnikov na medvladni konferenci - Elmarju Broku, Enriqueju Barónu Crespu in Andrewu Duffu.
Veseli me, da je Enrique Barón Crespo tu z nami, vendar ne vidim drugih dveh predstavnikov. V tem primeru bomo odložili odobritev zapisnika.
(DE) Gospod predsednik, vprašanje imam za gospoda Pötteringa: boste še imeli pravico do glasovanja v tem parlamentu?
Dobro vem, da želja gospoda Cohn-Bendita po znanju nima meja. Naj vam povem, da v celotnem postopku ni bilo niti trenutka, ko bi lahko o tem podvomili. Prav tako se to vprašanje ni postavilo na odprtem zasedanju na srečanju na vrhu. Vendar se je ta govorica širila v drugih krogih. Kadar koli sem lahko, sem jo takoj utišal. Nikoli ne moremo doseči položaja, ko lahko Evropski svet ali kateri koli drug organ predsedniku Evropskega parlamenta odvzame pravico do glasovanja. Tu ne gre zame osebno, ampak za urad predsednika Parlamenta. Ostro bi nasprotoval vsakemu takšnemu koraku, prav tako je glede tega enoten Parlament.
(DE) Gospod predsednik, v imenu svoje skupine želim povedati, da v celoti podpiramo vaše stališče. Ni nam treba poudarjati, da ima vsak poslanec tega parlamenta, ki so ga izvolili ljudje, polno pravico do glasovanja, vključno s predsednikom. S tem se povsem strinjam.
Odlično! Zelo sem vam hvaležen, da se povsem strinjamo tudi glede te točke.
Končna različica osnutka dnevnega reda, ki jo je pripravila konferenca predsednikov na seji v sredo 17. oktobra na podlagi členov 130 in 131 Poslovnika, je bila razdeljena. Predlagane so bile naslednje spremembe osnutka:
Skupina zelenih je bila mnenja, da se predložitev predlogov resolucije dovoli ob koncu razprave o izjavah Sveta in Komisije v zvezi z vrhom med EU in Rusijo.
v imenu skupine Verts/ALE. - (DE) Gospod predsednik, o tem smo govorili na konferenci predsednikov ter povedali, da bi bilo ob upoštevanju vrha med EU in Rusijo, potovanja gospoda Putina v Iran in zelo resnične narave sporov, ki potekajo tam, neprimerno, da ta parlament razpravlja o teh zadevah in ne sprejme resolucije, v kateri sprejme svoje stališče. Dejansko, kdo smo mi? Vedno smo želeli imeti pooblastila za soodločanje, vendar smo se zdaj, ko imamo priložnost za sprejemanje odločitve, odločili proti temu.
Podpiramo sprejetje resolucije pred vrhom med EU in Rusijo in, če bo potrebno, še ene resolucije po vrhu. Naloga Parlamenta je, da nadzoruje Komisijo in oblikuje politične smernice ter da se ne obnaša le kot debatni krožek.
v imenu skupine ALDE. - Gospod predsednik, v zvezi z najpomembnejšimi vprašanji, kot je vrh med EU in Rusijo, je v Parlamentu običajno potekala razprava, ki se je zaključila z resolucijo. O tej temi je še veliko zadev, ki jih moramo obravnavati, in Parlament mora tistim, ki bodo predstavljali Unijo na tem vrhu, sporočiti marsikaj. Naše sporočilo Rusom in našim predstavnikom na vrhu mora biti odločno in mora temeljiti na prepričanju Parlamenta. Zato moja skupina podpira takšno dejanje.
v imenu skupine PSE. - Gospod predsednik, če temu ne bo nasprotoval nihče drug, bom to storil jaz.
Kaže, da tisti, ki predlagajo sprejetje resolucije, menijo, da razprave v Parlamentu nekaj veljajo le, če na koncu razprave sprejmemo resolucijo. S tem dejansko razvrednotijo razpravo, ker se zunaj pogajajo o besedilu resolucije, namesto da bi bili v Parlamentu in o tem razpravljali. O glavnih točkah, na katere želijo skupaj z drugimi opozoriti pred tem vrhom, lahko aktivno razpravljajo v Parlamentu z jasnimi in pametnimi izjavami, namesto da zunaj Parlamenta celo noč pripravljajo besedilo v odboru in tako z novimi in novimi resolucijami povečujejo dokumentacijo, ki jo napišemo na koncu vsakega delnega zasedanja.
Skrajni čas je, da spremenimo vrstni red najpomembnejših nalog in ponovno ovrednotimo razprave v tem parlamentu. Poslance prosim, naj aktivno razpravljajo v Parlamentu.
(DE) Gospod predsednik, nisem znan po večjih posegih v točke dnevnega reda, vendar ta razprava poteka vsak ponedeljek ob petih popoldne. Začenjam se spraševati, zakaj imamo ob četrtkih popoldne še eno razpravo o političnih vprašanjih. Mogoče bi lahko o tem vprašanju ponovno razpravljali v parlamentu, ker imamo vedno enako razpravo o tem, ali je treba določeno postavko, kot je vrh, ki ga določeni ljudje kje izvajajo, dodati na dnevni red ali ne. Odločno podpiram uvrstitev tega vprašanja na enega od dnevnih redov tega parlamenta.
Gospod Bosch, vsi vi, vsi poslanci tega parlamenta ste "sile prihodnosti" Kot boste videli, so tisti, ki se včasih vidijo kot taki, posledično preglasovani tu na plenarnem zasedanju. Takšna je naša demokracija. Hvala vam za komentarje.
V zvezi z razpravami o kršenju človekovih pravic, je skupina PPE-DE predlagala, da se točka z naslovom "Uzbekistan" nadomesti s točko z naslovom "Pakistan".
v imenu skupine PPE-DE. - Gospod predsednik, nastopam v imenu svoje skupine. Kot veste, je bil pred nekaj dnevi izveden najodmevnejši samomorilski bombni napad na stranko, katere članica je bila gospa Benazir Buto, ki se je vrnila v državo, pri tem pa je bilo ubitih več kot sto civilistov. Nedavno je pakistanska vlada izgnala še enega civilnega politika Navaza Šarifa, ki se je prav tako vrnil v državo. V tej strateško zelo pomembni južnoazijski državi se dogajajo različne stvari, ki jih moramo v tem parlamentu nujno obravnavati.
Ne vem, ali so se v zadnjem času kakor koli spremenile razmere v Uzbekistanu, vem pa, da Svet razpravlja o tem, ali odpraviti prepoved potovanja za uzbekistanske voditelje ali ne. To vprašanje postane v primerjavi s tem, kar se dogaja v Pakistanu, precej nepomembno, zato pozivam ta parlament, naj podpre predlog, da se v četrtkovo razpravo vključi vprašanje o razmerah v Pakistanu.
v imenu skupine PSE. - (DE) Gospod predsednik, vedno se je težko odločiti med prednostmi in slabostmi. Strinjamo se s tem predlogom ter bi ga podpisali, če bi od skupine PPE-DE in drugih skupin prejeli zagotovilo, da se bo Uzbekistan resnično umestil na dnevni red ter se bo o njem razpravljalo ob naslednji priložnosti. Z drugimi besedami, spreminjanje dnevnega reda ne sme pomeniti, da bomo prenehali spremljati Uzbekistan in dogodke, ki se tam odvijajo. Ob takšnem prizadevanju bi podprli predlog.
v imenu skupine Verts/ALE. - (DE) Gospod predsednik, nobenega dvoma ni, da je Pakistan zelo pomembno vprašanje. Preveč pomembno je, da ga obravnavamo kot točko na popoldanski razpravi o kršitvah človekovih pravic. Razprava o Pakistanu ni le vprašanje preverjanja kršitev človekovih pravic, ampak resnična priložnost za razpravo o vidikih zunanje politike EU v tej celotni regiji.
Menim, da bi bilo bolje, da Pakistan uvrstimo na naš naslednji dnevni red kot ustrezno razpravo s Svetom in Komisijo, ker po mojem mnenju to najbolj potrebujemo. Vprašanje Uzbekistana je bolj neposredna skrb, ker namerava Svet danes umakniti nekatere sankcije. V sedanjem položaju verjamem, da bi morali sprejeti stališče, da je to, kar se dogaja v Uzbekistanu, vprašanje človekovih pravic, ki narekuje, naj se sankcije ne odpravijo. O tem se je mogoče hitro odločiti v četrtek popoldne. Pakistan je zelo težko in bistveno zunanjepolitično vprašanje ter ga je treba vnesti na naš naslednji dnevni red.
(BG) Zapuščeni otroci v Bolgariji, dokumentarec, ki ga je predvajal BBC 4 in ki opisuje razmere in odnos do gojencev v domovih za invalidne otroke in otroke z motnjami v duševnem razvoju v vasi Mogilino, je sprožil buren odziv v bolgarski in mednarodni skupnosti. Zato bom povedala, kateri ukrepi so bili sprejeti.
Najprej smo poslali poizvedbe ministru za delo in socialno politiko ter predsedujočemu državne agencije za varstvo otrok. Zahtevamo, da se dom zapre ter da se pospeši proces deinstitucionalizacije. Ministrstvo nam je poslalo odgovor na naše vprašanje.
Drugič, pritožili smo se mednarodnim nevladnim organizacijam, ki zagotavljajo socialne storitve za invalidne osebe. Med njimi je organizacija Betel, največja dobrodelna organizacija v Evropi s 150-letnimi izkušnjami pri zagotavljanju oskrbe osebam z motnjami v duševnem razvoju. Njeni strokovnjaki so se odzvali na mojo prošnjo, da skupaj obiščemo dom v Mogilinu ter poiščemo posebne rešitve za te težave.
Vlada je predvsem odgovorna za zagotovitev potrebnega materiala in tehničnih pogojev v teh domovih ter za podporo otrokom. Vendar potrebujemo spremenjen koncept socialnih storitev za otroke z resnimi motnjami v duševnem razvoju ter spremenjen odnos družbe in institucij do njih. Osamitev teh otrok v težko dostopnih vaseh in manjših mestih je praksa, ki se je v Evropi že davni tega opustila. Težav ne bomo rešili s skrivanjem resnice, ampak z usklajenim prizadevanjem vseh nas.
(ES) Gospod predsednik, ta parlament je mednarodno priznan kot svoboda institucija, ki spoštuje človekove pravice ter mednarodno pravo in sistem Združenih narodov.
Ob upoštevanju tega bi številni od nas želeli slišati, kako Parlament in njegov predsednik ocenjujeta buren odziv ob javnem razkritju pogovorov med predsednikoma Bushem in Aznarjem leta 2003 na posestvu Crawford, malo pred napadom na Irak.
Nekateri vidiki tega pogovora so izjemno resni, ker kažejo popolno pomanjkanje spoštovanja do Združenih narodov, zavračanje čezatlantskih odnosov in neupoštevanje mednarodnega prava.
Vsi smo sumili, da se je pri tem nekaj zgodilo, vendar dokazi še nikoli niso bili tako jasni; tako jasni, da zahtevajo od Parlamenta, da zavzame svoje stališče, tudi če le izjavi, da se tako sramotne stvari ne smejo ponavljati.
- (LT) Dejstvo, da se poročila evropskih politikov o globalnem segrevanju, varčevanju z energijo in podobnih vprašanjih v večini evropskih držav sprejemajo ravnodušno, je razlog za skrb. Podobno, regije, province in druge upravne enote tem težavam ne posvečajo ustrezne pozornosti. Primere, ko se energija zapravlja in se zanemarjajo posledice globalnega segrevanja, je mogoče videti kjerkoli. Na primer, skoraj vsak dan na poti iz Bruslja v Luksemburg opažam več deset kilometrov cestnih luči, vendar nihče - tako iz Valonije kot iz Belgije ali provinc - ne prizna odgovornosti.
Po drugi strani naše besede zelo pogosto, celo znotraj Evropskega parlamenta, ne ustrezajo našim dejanjem. Ne razumem zakaj se na vsakem zasedanju v Strasbourgu vsakemu poslancu preda okrog 200-300 strani stenografov in protokolov. Menim, da bi morali imeti ta material na voljo le na internetu ter ga ne bi smeli več tiskati.
(PL) Gospod predsednik, 10. oktobra sta bila v mestu Grodno ponovno aretirana dva aktivista poljskega združenja v Belorusiji, Angelika Borys in Igor Bancer. Obtožena sta bila huliganstva, Bancer je bil obsojen na deset dni zaporne kazni, medtem ko je morala Borysova plačati kazen v znesku petnajstih povprečnih plač v Belorusiji. Vendar je dobro znano, da so pravi razlog za njuno aretacijo načrtovane demonstracije opozicije proti avtoritarnem režimu Aleksandra Lukašenka. Beloruske oblasti so ponovno pokazale, da v tej državi organizacijska neodvisnost in svoboda ne bosta dovoljeni. Ustrahovanje, aretacije pod kakršno koli pretvezo in žaljenje zahodnih držav so metode, ki jih Lukašenko že dolgo uporablja za vzdrževanje svoje tiranske vladavine.
Gospod predsednik, ne moremo dopustiti, da se tako razširjene kršitve človekovih pravic do osebnega dostojanstva in svobode dogajajo v soseščini Evropske unije. Evropa ne more biti demokratična, če Belorusija ni svobodna država. Povečajmo našo porabo, da bi Beloruski družbi pomagali, da pobegne tiraniji diktatorstva. Zahtevajmo spoštovanje pravic etničnih manjšin, prenehanje aretacij brez utemeljenega razloga ter osvoboditev političnih zapornikov. To je edini način, da odpravimo tiranijo in diktatorstvo v Evropi.
- (SV) Hvala vam, gospod predsednik. Rad bi spregovoril o odločitvi turškega parlamenta, da odobri odhod turške vojske v le relativno mirna območja Iraka. Zdaj se zdi, da bomo lahko te dogodke vključili v našo razpravo o splošnem poročilu, ki bo potekala v sredo. Upam, da bodo imeli vsi priložnost sodelovati v tem postopku ter predložiti predloge spremembe, ker je to velika grožnja miru v tej regiji. Poudarja težavo, ker vojska izvaja pritisk ter izsiljuje odločitve. Zdaj moramo zagotoviti, da se vlada upre, da ne bo nobenih vojaških sil ter da se nikogar ne prisili, da mora v Irak z vojaškimi silami. Če imajo v Iraku česa preveč, je to vojska. Če jim česa primanjkuje, je to običajna razprava med ljudmi in to moramo podpreti. Hvala.
(ES) Gospod predsednik, zdi se, kot bi v Evropski uniji prišlo do popolne prekinitve prejemanja novic in dejavnosti v zvezi s sistematičnimi kršenji človekovih pravic v Kraljevini Maroko, in sicer na zasedenih območjih Zahodne Sahare.
Dobro smo naučeni. Kljub temu si Parlament zasluži razlago Kraljevine Maroko, kar zadeva delegacijo, ki ji je bil onemogočen obisk zasedenih ozemelj.
Informacijam, ki smo jih že prejeli, je treba dodati še dve: prvič, Maroko Združenju za človekove pravice - združenju z imenom CODESA - ni dovolil, da bi organiziralo kongres na zasedenih ozemljih; drugič, Združeni narodi še niso objavili poročila visokega komisarja za človekove pravice, ki je obiskal zasedena ozemlja, da bi pripravil celovito poročilo o položaju v tej državi. To poročilo do danes ni bilo objavljeno.
Evropske institucije - ta parlament, Evropsko komisijo in Svet - pozivam, naj odpravijo ta položaj.
Gospod predsednik, gospod Gordon Brown je danes izjavil, da najmanj 10 let ne bo potrebna nova pogodba o EU. Dobro ve, da druga pogodba ne bo nikoli potrebna. Predlagana reformna pogodba je pogodba, ki spreminja samo sebe. Peščica suverenih pooblastil, ki bodo še ostala, se lahko na EU prenese z odločbami Evropskega sveta brez sodelovanja Parlamenta, da niti ne omenim sodelovanja ljudstva.
Reformna pogodba formalno določa legitimnost in nadrejenost prava EU nad nacionalnim pravom. Če britanski parlament sprejme in izvaja določbe reformne pogodbe kot nadrejene veljavnemu angleškemu in škotskemu pravu ter na račun njiju, je to dejanje izdaje v skladu z obstoječo zakonodajo o izdaji. Zato je vsak član spodnjega ali zgornjega doma britanskega parlamenta, ki glasuje za ratifikacijo reformne pogodbe, dobesedno državni izdajalec.
(EL) Gospod predsednik, gospe in gospodje, leto dni pred začetkom olimpijskih iger v Pekingu, so v javnost vsak dan prihajala zaskrbljujoča sporočila. V tem primeru ni šlo za kršitev človekovih pravic ali onesnaženje okolja, ampak za odločitev organizacijskega odbora in organov Ljudske republike Kitajske, da prepove vsako obliko ali vrsto verskega čaščenja s strani udeležencev olimpijskih iger. V nasprotju s sporazumi, ki smo jih upoštevali od začetka olimpijskih iger ter ki so jih podpisali kitajski organi in Mednarodni olimpijski odbor, bodo prepovedani verski simboli, kot so biblija, stara in nova zaveza, molilnice in celo križ na verižici okrog vratu.
Kot kristjan sem globoko užaloščen. Upam, da bosta mednarodna skupnost in EU organizacijskemu organu za organizacijo olimpijskih iger 2008 preprečila izvajanje teh ukrepov, ki se do zdaj še nikoli niso izvedli.
(FR) Gospod predsednik, kolegi, 3. oktobra je skupina Michelin objavila, da je prenehala s proizvodnjo gum v obratu Toul. Do leta 2009 bo verjetno prenehalo obstajati 800 delovnih mest, čeprav industrijska uspešnost in finančni rezultati ne kažejo kakršne koli krize podjetja, ki bi bila povod za to odpuščanje. Delničarji prodajajo vrednostne papirje z dobičkom na podlagi objave o prestrukturiranju, medtem ko se običajni moški in ženske soočajo z dejstvom, da bodo nosili breme nastalih razmer. Pred Parlamentom želim povedati, kako zelo spoštujem predstavnike sindikata in delavcev, ki so kljub zelo mračnim napovedim glede prihodnosti, s katero se soočajo, vse od začetka pokazali velik smisel za odgovornost. Vprašanje, s katerim se srečujemo zdaj, obravnava, kako najti človeški način za zaprtje tovarne; poiskati moramo način, s katerim bomo ohranili delovna mesta na področjih kot je tale, kar je lahko izjemno težko. Delavci iz Toula pričakujejo, da bo EU oblikovala sisteme za zaščito in organizacijo, ki bodo lahko delavcem zagotavljali socialne pravice, pomagali ljudem pri iskanju ponovne zaposlitve ter ustanavljali odškodninske sklade za ponoven zagon industrijskih projektov. Delavci potrebujejo prožno varnost, za katero si mi, kot evropski socialisti prizadevamo; vendar je prav tako bistveno, da spodbujamo prilagajanje industrijski konkurenčnosti in raziskujemo poti za spodbujanje celostne industrijske politike, ki bo koristila vsem območjem Evrope, ki so zdaj prizadeta zaradi prestrukturiranja.
Gospod predsednik, opozarjam na vedno slabše razmere na meji med Irakom in Turčijo. V nedeljo zjutraj je bilo v kurdski zasedi ubitih 12 turških vojakov in 32 Kurdov. Kot vemo, je turški parlament odobril vdor na območja v severnem Iraku, na katerih živijo Kurdi. Hkrati je predsednik turške vlade Tajip Erdogan izjavil, da je vlada pripravljena ukazati vojski, naj napade oporišča kurdske delavske stranke v severnem Iraku. Zato je zelo verjetno, da bodo nemiri v severnem Iraku prerasli v hud vojaški spor.
Ali ni glede na to, da je Turčija uradno država kandidatka za vstop v EU, primeren čas, da ukrepamo in poskušamo ustaviti vojaški spor med kurdskimi borci in turško vojsko, ki je vdrla na to območje? Drugače se bodo lahko razmere v tej krhki regiji destabilizirale ter imele zastrašujoče in nepredvidene posledice.
Okvirna direktiva o trajnostni uporabi pesticidov - Tematska strategija o trajnostni uporabi pesticidov Dajanje fitofarmacevtskih sredstev v promet (razprava)
poročilo Christe Klaß v imenu odbora za okolje, javno zdravje in varnost hrane o predlogu direktive Evropskega parlamenta in Sveta o določitvi okvira za ukrepe Skupnosti za doseganje trajnostne rabe pesticidov - C6-0246/2006 -,
poročilo Irene Belohorske v imenu odbora za okolje, javno zdravje in varnost hrane o tematski strategiji o trajnostni rabi pesticidov in
poročilo Hiltrud Breyer v imenu odbora za okolje, javno zdravje in varnost hrane o predlogu Uredbe Evropskega parlamenta in Sveta o dajanju fitofarmacevtskih sredstev v promet - C6-0245/2006 -.
komisar. - (EL) Gospod predsednik, naj se najprej zahvalim Evropskemu parlamentu in zlasti poročevalcem, gospe Belohorski in gospe Klaß za njuno izjemno natančno delo. Zahvaljujem se tudi odboru za okolje, javno zdravje in varnost hrane, gospodu Ebnerju ter odboru za kmetijstvo in razvoj podeželja ter gospe Corbey in odboru za industrijo, raziskave in energijo za poročila in stališča, ki so jih izrazili na prvi obravnavi.
V zadnjih trideset letih so nam politika in zakoni EU o varstvu javnega zdravja in okolja omogočili znaten napredek, ki je precej zmanjšal tveganja zaradi pesticidov. Vendar se sedanja zakonodaja po eni strani osredotoča na odobritev in dajanje izdelkov v promet, na drugi strani pa na spremljanje ostankov izdelkov v živilih in krmi za živali. Med tema dvema točkama usmeritev na pravo zajema obdobje uporabe pesticidov. Vendar je to bistvena stopnja; v tem času sta ogrožena zdravje ljudi in okolje.
Programi za spremljanje, ki se izvajajo v državah članicah so razkrili sledi pesticidov ne le v živilih in krmi za živali, ampak tudi v samem okolju, in sicer v koncentracijah, ki presegajo mejne vrednosti, določene v evropski zakonodaji. Poleg tega je postalo jasno, da so pesticidi vprašanje, ki zelo skrbi evropske državljane. Zato se moramo bolj potruditi, da bi povečali varstvo evropskih državljanov in našega okolja. Tematska strategija o trajnostni uporabi pesticidov in okvirna direktiva, ki jo spremlja, sta vključeni v splošno postavko o obravnavi zdravja ljudi in okolja zaradi pesticidov.
Prvič, vsaka država članica bo pripravila nacionalne akcijske načrte, v katerih bo določila cilje, ukrepe in razporede za zmanjšanje tveganja in odvisnosti od pesticidov.
Drugič, profesionalni uporabniki pesticidov, večinoma so to kmetije, distributerji in svetovalci, bodo potrebovali ustrezno usposabljanje. Pri tem se bodo naučili dovolj o nevarnosti pesticidov in o uporabi nadomestnih sredstev. Javno ozaveščanje o tveganjih uporabe pesticidov bo prav tako treba izboljšati.
Tretjič, redno bo treba pregledovati strokovno opremo za škropljenje pesticidov ter jo pravilno vzdrževati.
Četrtič, škropljenje iz zraka bo prepovedano, vendar bodo države članice ohranile možnost izjem v omejenih primerih, ko je škropljenje iz zraka edina izvedljiva rešitev.
Petič, sprejeti bodo posebni ukrepi za varstvo splošnih javnih in ranljivih sektorjev prebivalstva ter vodnih sistemov in geografskih območij, kot so območja iz mreže Natura 2000. Takšni ukrepi lahko med drugim vključujejo ustvarjanje varovalnih pasov ali prepoved ali omejitev uporabe pesticidov.
Šestič in kot zadnje, vendar prav tako pomembno, podpreti moramo kmetijske tehnike, pri katerih se uporabljajo majhni odmerki pesticidov. S tem se omogoči izvajanje celostnega nadzora nad pesticidi, ki mora postati obvezno od leta 2014.
Drugi ukrepi, ki jih predvideva tematska strategija so bili vključeni ali bodo v kratkem vključeni v druge zakonodajne akte. Ti vključujejo predlog za urejanje dajanja fitofarmacevtskih sredstev v promet. Uredba bo zagotovila še večje zmanjšanje škodljivih aktivnih snovi, ki krožijo na trgu, zlasti prek primerjalne ocene in upoštevanja načela zamenjave. To je predlog mojega kolega, gospoda Kyprianouja, o katerem razpravljamo nocoj na podlagi poročila, ki ga je pripravila gospa Breyer.
Prav tako vključuje predlog o urejanju zbiranja statističnih podatkov o fitofarmacevtskih sredstvih. Ta predlog je bistvenega pomena; določa kazalnike za merjenje napredka pri zmanjševanju tveganja. O tem predlogu zdaj razpravljajo zadevni parlamentarni odbori.
Prav tako se predlaga nova direktiva, ki določa osnovne specifikacije za opremo za škropljenje, ki so bo dala v promet. Predlog bo dopolnil obstoječe določbe glede vzdrževanja in rednega pregledovanja opreme za škropljenje.
Gospod predsednik, v sklepu naj poudarim, kako je pomembna predlagana direktiva o trajnostni uporabi celostnega zatiranja škodljivcev s pesticidi. To je temeljni ukrep predloga Komisije; o njem so razpravljali drugi parlamentarni pododbori.
Nihče ne dvomi, da moramo zmanjšati odvisnost od pesticidov ter se preusmeriti k bolj okolju prijaznim nadomestnim sredstvom za zaščito rastlin in nadzor škodljivcev. Celostno zatiranje in nadzor škodljivcev sta najučinkovitejša načina za dosego tega cilja. Zato je posebej pomembno, da se ta element ohrani v našem predlogu in postane obvezen v vseh državah članicah od leta 2014 naprej.
komisar. - (EL) Gospod predsednik, danes bomo razpravljali o resnično težavnem, vendar pomembnem vprašanju.
Naj se najprej zahvalim vsem, ki so omogočili današnjo razpravo, zlasti poročevalki, gospe Breyer.
To vprašanje je bilo vedno težko. Treba je vzpostaviti ravnovesje. Varovanje zdravja in okolja je treba izboljšati, medtem ko se postopki poenostavljajo, upravni stroški pa zmanjšujejo, da se omogoči večja konkurenčnost in inovativnost. Prepričan sem, da bo predlog Komisije pomagal uresničiti ta dva cilja, ker dopolnjuje notranji trg. To stori z vzpostavitvijo sistema prilagodljivega vzajemnega priznavanja območij ter z dopuščanjem državam članicam, da sprejmejo ukrepe in omejitve v primerih posebnih nevarnosti za zdravje in okolje po vsej državi članici ali le v njenem delu.
Gospod predsednik, gospe in gospodje, dejstvo je, da imajo lahko fitofarmacevtska sredstva pomembno vlogo v kmetijstvu, pri pridelavi poljščin, gojitvenih delih v gozdu in pri tržnem vrtnarjenju. Želim si, da jih ne bi potrebovali, ker nedvomno vplivajo na zdravje ljudi in živali ter na okolje. Zato moramo zagotoviti, da so zadevna pravila učinkovita in uravnotežena.
Veljavna zakonodaja je iz leta 1991. Na podlagi poročila Komisije iz leta 2001 o funkciji zakonodaje in o tem, kje jo je mogoče izboljšati, sta Evropski parlament in Svet zaprosila Komisijo, naj pripravi predloge za spremembo direktive. Drznem si reči, da nihče ne dvomi glede potrebe po posodobitvi obstoječe zakonodaje.
Dovolite mi, da se zahvalim zainteresiranim organom v vseh sektorjih ter omenim bistven prispevek, ki so ga ustvarili v okviru predhodnega osnutka tega predloga. Komisija je prav tako opravila obsežno oceno učinka.
Prva prednostna naloga je brez dvoma dosežek najvišje možne ravni varstva za zdravje ljudi in zdravje živali kot tudi za varstvo okolja. To se bo doseglo s številnimi določbami: določitev jasnih, strogih meril za odobritev aktivnih snovi; dajanje osrednje vloge evropskemu organu za varnost hrane pri ocenjevanju aktivnih snovi ter obvezovanje kmetov, da bodo shranjevali dokumente o uporabi fitofarmacevtskih sredstev, ki bodo na zahtevo na voljo njihovim sosedom in vodni industriji. Organi držav članic bodo prav tako morali okrepiti preglede komercialnega izkoriščanja in uporabe fitofarmacevtskih sredstev; Komisija pa bo preverila in potrdila, kako učinkovito države članice izvajajo te preglede. Dodatni preskusi na živalih bodo nemudoma prepovedani. Da bi spodbujali trajnostno kmetijstvo, bodo najvarnejše nadomestne rešitve nadomestile najnevarnejše izdelke. Ta predlog bo tako ustvaril varnejši okvir za uporabo fitofarmacevtskih sredstev v EU ter bo okrepil ukrepe za varstvo okolja.
Predlog zagotavlja isto kot lizbonska strategija, ker bo prav tako zmanjšal upravne stroške. Postopek bo krajši in bolj učinkovit, medtem ko je po mojem mnenju bolj pomembno, da se ohranijo ravni varstva in zaščite zdravja in okolja.
Države članice ne bodo več delovale v osami, ker bodo obojestransko priznane odobritve zdaj postale bolj pravilo kot izjema. S tem se bomo izognili ločevanju notranjega trga fitofarmacevtskih sredstev ter bomo prenehali ločevati trg zaradi kmetijskih proizvodov.
Spremembe pravil o varstvu podatkov bodo zagotovile večjo preglednost in pravičnejšo konkurenco brez oviranja raziskav in inovativnosti.
Naslednja točka je poročilo gospoda Richarda Corbetta v imenu odbora za ustavne zadeve o spremembi člena 173 poslovnika o dobesednih zapisih sej.
poročevalec. - Gospa predsednica, v imenu odbora za ustavne zadeve predlagam, da se spremeni način vodenja evidence o razpravah v tem parlamentu. Vsi poznamo dobesedni zapis sej, ki ga prejmemo dan po razpravi in vsebuje govor vsakega govornika v njegovem jeziku. To bo ostalo nespremenjeno. Zapis govora vsakega govornika v izvirnem jeziku se ne bo spremenil.
Odbor za ustavne zadeve predlaga, da se spremeni način, kako ohranimo večjezični zapis razprav. Predlagamo, da namesto postopnega prevajanja razprav, ki jim nato čez nekaj mesecev sledi celoten pisni prevod v vsakem jeziku, začnemo uporabljati sistem elektronskega ohranjanja razprav, ki bi bile tako vsakemu državljanu prek interneta na voljo že naslednji dan, pri čemer bi vizualni zapis razprave spremljal zvočni zapis za vsak jezik, ki nastane v kabinah za tolmačenje. S tem bomo zagotovili zanimivejši dostop do razprav kot le suhoparno besedilo. Poleg tega ne bo na voljo čez več mesecev, ampak takoj.
Priznati moram, da sem imel na začetku precej pomislekov glede te zamisli. Vedno sem menil, da je bistvo parlamenta vodenje popolnih zapisov razprav na papirjih, ki se arhivirajo in si jih lahko vsak ogleda še veliko let pozneje. Vendar sem po razmisleku in utemeljitvah, ki sem jih slišal, prepričan, da lahko ta večjezični dostop ohranimo, vendar v novi obliki.
Stari sistem je neugoden, ker so prevodi dragi in ker so, kar je še pomembneje, na voljo šele čez več mesecev. Zdaj se objavljajo v spletu, v katerem so na voljo v elektronski obliki. Niso več objavljeni v Uradnem listu. Zelo malo ljudi si jih ogleda ali uporabi, ker je časovni zamik tako velik. Z novim sistemom ohranjanja razprav na "spletni televiziji", če želite, bodo na voljo že naslednji dan, ko so politično še vedno neposredne in ljudi še vedno zanimajo.
Poleg tega smo bili zaskrbljeni, da bi bili zaradi novega sistema nezadovoljni zgodovinarji, ki zaradi različnih raziskovalnih razlogov pregledujejo pretekle parlamentarne razprave, potem ko jih mi že popolnoma pozabimo, ker ne bi več imeli na voljo natisnjene pisne različice, ampak le vidno večjezično različico. Pisali smo različnim združenjem zgodovinarjev in drugih strokovnjakov, pri čemer sem bil presenečen nad njihovimi odgovori, da bi bilo tudi po njihovem mnenju precej zanimivejše, če bi imeli na voljo živahnejši zapis kot le natisnjen prevod. Pri ogledu razprave na zaslonu se začuti njeno vzdušje. Vidi se govorica telesa govornikov in sporočilo je precej bolj široko kot pri branju suhoparnega besedila.
Vendar je v našem poročilu predlaganih več zaščitnih ukrepov. Prvič, večjezični dobesedni zapis sej, ki ga prejmemo naslednji dan, se bo ohranil. Na voljo bo v vseh izvirnih jezikih, kot do zdaj. Drugič, vsak poslanec bo imel pravico, da zahteva prevod, če ga potrebuje za svoje politično delo. Prevod katerega koli govora je treba poslancu, ki ga zahteva, zagotoviti takoj. Tretjič, določili smo, da lahko predsedstvo zahteva pisni prevod posebno pomembne razprave, ki bo prav tako objavljen v pisni obliki v vsakem jeziku. Četrtič, kadar so na voljo dodatne jezikovne različice, ker so zaradi različnih razlogov prevedene, na primer zaradi uradnega zasedanja, na katerem govori vodja države, in so na voljo neuradni prevodi, bodo tudi te objavljene na spletni strani Parlamenta. Zato bomo prevode, ki bodo na voljo v drugih jezikih, uporabili. Na koncu pozivamo predsedstvo, naj preuči tehnični napredek in ugotovi, ali se bodo lahko v prihodnosti na primer računalniški prevodi uporabljali kot dodatno orodje, ki bi omogočalo, da bi dobili vsaj splošno predstavo o govorih med razpravo.
Na koncu bi dejal, da je to primeren predlog, katerega prednosti presegajo pomanjkljivosti. To ni le vprašanje stroškov, ampak tudi tega, da naj bi bili sodoben parlament in da naj bi bile naše razprave dostopne bistveno hitreje v bistveno uporabnejši obliki.
v imenu skupine PPE-DE. - (DE) Gospa predsednica, v naši skupini v zvezi s tem glasujemo svobodno, zato nisem pristojen, da govorim v imenu vseh svojih kolegov. Ponovno razpravljamo o temeljnem vprašanju v zvezi s tem, ali je parlamentarna služba smiselna oziroma ali moramo zaradi potrebe po nujnem zmanjšanju stroškov varčevati. Naj že takoj poudarim, da je po mojem mnenju videopredstavitev dobra zamisel, ki je ne bi smeli zavreči. Prav in primerno je, da ljudem, ki želijo takoj izvedeti, kaj se v Parlamentu dogaja, to omogočimo.
Vendar menim, da to ni dovolj, saj je arhiviranje pisnih zapisov precej preprosto in bistveno. Naj navedem štiri razloge: Prvič, plenarne razprave vseh parlamentov po svetu so na voljo v pisni obliki, pri čemer so tudi arhivirane, da lahko ljudje ugotovijo, o čem se je razpravljalo v parlamentu.
Drugič, videoposnetki sicer omogočajo, da dobimo jasen in zelo zanimiv vtis, vendar vemo, da zaradi hitrosti kakovost ustnih prevodov pogosto ni ustrezna.
To vemo, ker poslujemo z vložiščem. Sami smo vzpostavili vložišče, da bi zagotovili popolnoma pravilno oblikovanje predlogov in uradne dokumentacije. Zaradi večjezičnosti moramo biti zlasti pozorni. Prav tako skrbni želimo biti pri arhiviranju.
Tretjič, raziskovalci, ki so izrazili svoje poglede v zvezi s tem, se morda ne zavedajo v celoti posledic. Res je, dobili bodo živahnejši zapis, vendar manj natančen. Poleg tega je veliko lažje preučiti plenarno razpravo, če lahko raziskovalec vpiše besedo, naj bo to beseda "pesticidi" ali "CO2", in iskalnik ga takoj usmeri na razpravo o zadevnem vprašanju. Menim, da to pri videoposnetkih ni mogoče. Na kratko menim, da je ohranjanje pisnih zapisov stroškovno učinkovito, pri čemer poleg videoposnetkov podpiram pisne arhivske dokumente.
Gospa predsednica, gospe in gospodje, kot je dejal že gospod Corbett, menim, da vsebuje vprašanje, o katerem razpravljamo danes, s političnega vidika dva cilja, ki sta enako pomembna. Najprej tehnična vprašanja v zvezi s tem, kako lahko v tehničnem smislu boljše izvajamo prevajanje in zmanjšamo stroške. Poleg tega obstaja vprašanje v zvezi z zagotavljanjem največje raznolikosti mnenj, večjezičnosti in preglednosti pri delu Parlamenta. Poudarjam, da je v takšni politični skupščini, kot je naša, ki je dejansko večetnična in politična, jezik zelo pomemben. Jezik ni le sredstvo za komunikacijo, ampak nekakšno gibalo kulture, s katerim izražamo svoje zamisli, in tako naj ostane še dolgo. Tehnična vprašanja ne smejo zasenčiti razprave o enakosti in popolnoma enakovrednem dostopu vseh jezikov do vseh vprašanj.
Naj izpostavim še eno praktično zadevo, in sicer kako naj na gospodarski način dosežemo vključevanje. Pojavljajo se različne težave. Prvič, odpravljanje pisne besede, ki že velja za pomembno vprašanje. Menim, da bi morali v politiki ohraniti pisne besede. Druga težava, ki jo je treba upoštevati, je trajni zapis dejavnosti Parlamenta. Gospa predsednica, če mi dovolite, da dokončam, zanima me, kako lahko omogočimo, da bo delo Parlamenta takoj na voljo javnosti, ki po mojem mnenju nima vedno dostopa do interneta.
v imenu skupine ALDE. - Gospa predsednica, z gospodom Friedrichom sva vložila nekaj predlogov sprememb, katerih namen ni nadomestiti nove tehnologije s staro, ampak staro tehnologijo dopolniti z novo. Zdi se zelo nepravično, če bi prenehali 50-letno prakso objavljanja pisnega besedila takoj po vključitvi novih držav članic v Parlament, in menim, da je nadaljevanje dosedanje prakse zelo pomembno za zgodovinarje in raziskovalne namene.
Tiskana beseda je primarni vir in jo je treba ohraniti zaradi doslednosti, preglednosti in enostavnosti raziskav, ko si prizadevamo za temeljitejše preučevanje Evropskega parlamenta. Kot institucija moramo pokazati samospoštovanje in za vedno ohraniti sedanjo prakso.
v imenu skupine UEN. - (PL) Gospa predsednica, zaradi pobude Komisije v zvezi s spremembo člena 173 poslovnika Evropskega parlamenta ponovno premišljujem o Evropski uniji. Za koga je Unija? Za ideologe ali ljudi? Če naj bi pomagala ljudem, zakaj predlagamo nekaj, kar je v nasprotju z njihovimi interesi? Kaj hočemo skriti pred ljudmi? Da, skriti. To govorim zato, ker omejitev dostopa do informacij v lastnem jeziku vsakega posameznika pomeni prav to. Zakaj se kršijo temeljne pravice državljanov in zakaj se diskriminira ljudi na podlagi datuma, ko so se pridružili Evropski uniji, ali števila ljudi v njihovi državi? Kaj je skupnega načelom medsebojnega spoštovanja in demokracije ter poskusu nasilnega ustvarjanja razmer, v katerih Evropski parlament prebivalcem starih držav članic EU zagotovi gradivo, vključno s pisnim gradivom, v njihovem lastnem jeziku, medtem ko morajo prebivalci novih držav članic EU posnetke razprav poslušati na spletnih straneh. Hkrati se ne namenja pozornosti dejstvu, da si v novih državah članicah veliko ljudi ne more privoščiti interneta. To vpliva na več milijonov ljudi, ki bi bili prikrajšani za informacije. Upravičevanje predlaganih odločitev na podlagi stroškov je naravnost smešno. Ali to pomeni, da lahko zapravimo več sto milijonov eurov za nepotrebno administracijo, za vzdrževanje dveh ali celo treh stavb za Parlament, vendar si ne moremo privoščiti, da bi obvestili ljudi, davkoplačevalce, kako Unija zapravlja njihov denar in kakšni so njeni načrti.
Gospe in gospodje, če spoštujemo sebe in druge, obstaja le ena rešitev, v kateri ni spletk. Izpolnjujemo navodila iz člena 96, ki navaja: "Parlament zagotavlja čim večjo preglednost svojega dela."
Gospa predsednica, ta parlament se je vedno znova bojeval s popustljivim odnosom Evropskega sveta do demokracije. Zaradi tega se lahko število sedežev v Parlamentu brez posvetovanja poveča za enega, pri čemer nato preprosto govorijo o 750 sedežih plus eden in menijo, da zato ostajajo na pravi strani zakona. Vendar me žalosti, da se tako mišljenje na ta način širi po tem parlamentu, pri čemer poskušajo nekateri poslanci dati prednost najpomembnejšim pragmatičnim razlogom pred najbolj temeljnimi načeli.
Na prvi pogled se zdi tako preprosto. Poslovnik nas zavezuje k čim večji preglednosti v zvezi z našimi dejavnostmi, vendar ne h kakršni koli stari razlagi preglednosti ali obliki preglednosti, ki jo zmanjšuje pragmatičnost ali izračun stroškov, ampak k čim večji preglednosti. Avdiovizualna predstavitev ne ustreza temu opisu. Avdiovizualna predstavitev se lahko uporablja v propagandne namene ali za zagotovitev hitrega vira informacij, vendar ne ponuja natančne analize v zvezi z izrečenimi besedami in razpravami v tem parlamentu. O tem ni dvoma.
Večjezičnost je vodilna zamisel tega parlamenta in parlamentarne razprave so najpomembnejši del naših dejavnosti. Biti v stiku z ljudmi je naša najpomembnejša dolžnost. Če na to zadevo gledamo resno, ne moremo zanikati, da Parlament, ki se od vseh drugih parlamentov na svetu loči po tem, da ne arhivira zapisa svojih razprav, na ta način žrtvuje velik del svoje parlamentarne identitete
V zvezi s stroškovnim dejavnikom menim, da bi bilo zelo preprosto zmanjšati stroške, če bi, namesto da prevajamo razprave, raje posneli tolmačenje. To bi razkrilo tudi živahnost razprave in jo prikazalo tako, kot je bila dejansko razumljena in vodena.
v imenu skupine IND/DEM. - Gospa predsednica, ta parlament je kot babilonski stolp, tj. prispodoba habsburškega cesarstva, ki je bilo polno klečeplazcev. To je poskus Evropske unije, da bi zgradila mednarodni imperij, ki temelji na enotnem prepričanju in vključuje federaliste, liberalce, svetovljane in klečeplazne humanistične mislece.
Vendar je bil babilonski stolp zamisel blaznežev. Razlog za njegov končni neuspeh so bile jezikovne razlike ali "večjezičnost", kot jo imenujemo v Evropski uniji. Zdi se, da Corbettovo poročilo evropskim narodom ne dopušča učinkovite komunikacije. Zamisel gospoda Corbetta o Evropi kot večjezičnem dokumentu je podobno čakanju na Godota, kar pomeni komunikacijsko stagnacijo.
Poročilo je način odvračanja pozornosti od dejanske težave. Za komunikacijo in medsebojno razumevanje ne potrebujemo monologa, ampak dialog. Zato je edini način, ki k temu prispeva, prevod v vseh 22 uradnih jezikov. V nasprotnem primeru drvimo v komunikacijski kaos.
Vendar prevod mojih govorov v poljščino včasih ne vključuje niti 50 % tega, kar dejansko povem, zato bi moral biti moj predlog spremembe 2 vključen v poročilo.
Vse poslance pozivam, naj glasujejo za predloge sprememb, katerih namen je ohranitev prevajanja v vseh 22 jezikov, in zavrnejo predlog spremembe 1 gospoda Corbetta, ki je bil na seznam glasovanja vložen kot predlog spremembe odbora.
poročevalec. - Gospa predsednica, gospod Podkański namiguje, da je odbor za ustavne zadeve ravnal v nasprotju s poslovnikom. Poslovnik določa, da je treba vsak jezik obravnavati enakopravno, pri čemer odbor namesto pisnega dobesednega prevoda predlaga avdiovizualni prevod v vsak jezik. Ta predlog ne vključuje diskriminacije med jeziki. Vprašanje je, ali bomo imeli pisni ali avdiovizualni zapis. V obeh primerih je treba vse jezike obravnavati enakopravno.
Strategija Skupnosti za zmanjšanje emisij CO2 iz osebnih vozil in lahkih tovornih vozil (razprava)
Naslednja točka je poročilo gospoda Chrisa Daviesa v imenu odbora za okolje, javno zdravje in varnost hrane o strategiji Skupnosti za zmanjšanje emisij CO2 iz osebnih vozil in lahkih tovornih vozil.
poročevalec. - Gospa predsednica, najprej imam obtožujoče vprašanje za gospoda komisarja. Nekateri smo v zadnjih letih večkrat opozarjali, da proizvajalci osebnih vozil ne izpolnjujejo pogojev iz prostovoljnih sporazumov v zvezi z zmanjšanjem emisij. Zakaj torej približno pet let po tem, ko je to postalo jasno, še vedno nimamo zakonodaje, ki bi določala, da morajo proizvajalci izpolnjevati dogovorjene cilje, saj je z vsakim mesecem zamude težje doseči ambiciozne cilje, ki so bili na začetku izvedljivi?
To je okvir današnje razprave. Povprečne emisije iz novih osebnih vozil so zdaj nekoliko manjše od 160 g CO2 na kilometer, kar pomeni, da smo zelo oddaljeni od cilja 140 g do leta 2008. Zato se ne čudim, da hočejo poslanci kaznovati proizvajalce osebnih vozil, ker kršijo svojo obveznost. Dejstvo je, da proizvajalci niso kršili nobenega zakona in da je stopnja emisij takšna, kot je, ne glede na to, kako si želimo, da bi bilo drugače.
Komisija je napovedala, da želi ohraniti srednjeročni cilj, ki določa prostovoljni sporazum v zvezi s 120 g do leta 2012, vendar pravi, da bo 10 g od tega zdaj doseženih z dopolnilnimi ukrepi. Temu pravim politični nesmisel, saj zmanjšuje jasnost cilja in spodbuja k temu, da nekateri proizvajalci mislijo, da se lahko z uporabo biogoriva izognejo bistvenim konstrukcijskim spremembam.
Vendar se moramo vprašati, ali sta glede na to, kje smo, cilj in časovni razpored, ki ju je določila Komisija, še vedno primerna, saj so se v zadnjem času povprečne emisije zmanjšale le za nekaj več kot 1 g na leto. Komisija predlaga, da bi morali emisije takoj zmanjšati na 5 g na leto. To je sicer dosegljivo in obstaja tehnologija, ki to omogoča, vendar kakšna bi bila cena za to?
Zmanjšanje emisij mora postati prednostna naloga za proizvajalce osebnih vozil, vendar ga moramo doseči s čim manjšimi stroški. To pomeni, da je treba industriji določiti točne cilje in ji dati na voljo dovolj časa za spremembe. Zaradi teh izboljšav se lahko poveča cena novih osebnih vozil, vendar manjše emisije pomenijo tudi večjo ekonomičnost porabe goriva, tako da bodo kupci osebnih vozil z vožnjo takšnih vozil privarčevali. Naredimo to pravilno in lahko bomo sprejeli ukrepe, ki bodo dobri za okolje, potrošnika in prihodnost avtomobilske industrije.
V tem parlamentu razpravljamo o tem, ali bi morali v takšnem predzakonodajnem poročilu okoljevarstveniki poslati jasno sporočilo Komisiji, naj ukrepa strogo, oziroma ali bi morali ostati realni pri oblikovanju ukrepov, ki bi se lahko na koncu dneva dejansko zelo približali končni obliki. Zato pozivam Parlament, naj se oddalji od stališča Komisije in priporoči, da se cilj za povprečne emisije iz novih osebnih vozil ne določi za leto 2012, ampak za leto 2015, in da znaša 125 g, pri čemer ga je treba doseči le s tehničnimi sredstvi.
Na vsak način moramo spodbujati uporabo dopolnilnih ukrepov za zmanjšanje emisij, vendar ne kot nadomestilo za te tehnične izboljšave, ampak le kot dodatno ukrepanje. Tiste poslance, ki pravijo, da to ni dovolj, bi le opomnil, da bomo naslednji mesec glasovali o poročilu CARS 21, ki priporoča 135 g do leta 2015. Pri čemer se lahko zgodi, da bomo ta mesec glasovali za eno stvar, naslednji mesec pa za drugo. Če lahko pomagam uskladiti različna stališča odbora za industrijo, raziskave in energetiko ter odbora za okolje, javno zdravje in varnost hrane, potem se bosta po mojem mnenju okrepila stališče in vpliv Parlamenta.
Menim, da je treba proizvajalcem določiti popolnoma jasne cilje, ki ne dopuščajo ovinkarjenja. V tem poročilu je poudarjeno, da je treba zaradi neupoštevanja zahtev uporabiti stroge finančne kazni. Predlagam vzpostavitev notranjega mehanizma trgovanja, da se proizvajalcem zagotovi čim večja prožnost in proizvajalcem vozil z nizkimi emisijami ustrezne spodbude. Vendar je na koncu pomembna ureditev kazni, ki bo po mojem mnenju preizkusila odločnost Komisije.
Prav tako je pomembno, da določimo dolgoročne cilje za zmanjšanje emisij pod 100 g do leta 2020. Če bo na voljo dovolj časa in bo določena zavezujoča zahteva, ne dvomim o tem, da bodo lahko proizvajalci v naslednjih 13 letih dosegli zmanjšanje za skoraj 40 %.
Na koncu naj le omenim način promocije osebnih vozil. Proizvajalci vedno trdijo, da se odzivajo na povpraševanje potrošnikov, vendar tega ne verjamem. Menim, da oblikujejo povpraševanje potrošnikov. Raziskave so pokazale, da je zelo velik delež izdatkov za oglaševanje namenjen promociji osebnih vozil na podlagi moči, velikosti in hitrosti.
Avtomobilska industrija naj bi pripravljala prostovoljni kodeks ravnanja pri oglaševanju, vendar so bili do zdaj takšni prostovoljni kodeksi neuspešni, zato moramo biti do vsakega takšnega ukrepa nezaupljivi. Zdaj je pravi čas, da se potrošnikom v oglasnih sporočilih zagotovi več podrobnosti v zvezi z ekonomičnostjo porabe goriva in oddajanjem emisij iz vozil, ki so naprodaj. Te informacije morajo biti jasno predstavljene in ne skrite v drobnem tisku. Proizvajalce osebnih vozil moramo spodbuditi, da bodo tekmovali med sabo glede tega, da so njihova osebna vozila varna, sodobna in okolju prijazna.
Naj na koncu opozorim na naslednje. Evropski proizvajalci osebnih vozil izdelujejo dobra vozila. Tehnično znanje podjetij je občudovanja vredno, vendar so predolgo zanemarjala dejstvo, da njihovi izdelki povečujejo grožnjo, ki jo predstavljajo podnebne spremembe. Zaradi našega planeta, zaradi industrije, ki mora ostati vodilna sila na področju vrhunske tehnologije, jih morajo zdaj zakonodajalci jasno usmeriti v okolju prijaznejšo smer.
komisar. - (EL) Gospa predsednica, cestni promet si mora skupaj z drugimi sektorji gospodarstva prizadevati za zmanjšanje emisij CO2, da bi dosegli cilje iz kjotskega protokola in izpolnili prihodnje zaveze za leto 2020 in naprej.
Cestni promet je drugi največji vir emisij toplogrednih plinov v EU. Samo emisije iz osebnih avtomobilov predstavljajo 12 % skupnih emisij EU. Poudarjam, da so se v obdobju med 1990 in 2005 skupne emisije 27 držav članic v EU zmanjšale za skoraj 9 %, medtem ko so emisije iz prometa v istem časovnem obdobju narasle za 25 %. Opomniti vas moram, da si je Komisija leta 1995 zastavila cilj, da emisije ne bodo presegle 120 gramov, in avtomobilska industrija se je tega zavedala. Prav tako ne pozabite na prostovoljni sporazum, ki določa zmanjšanje emisij CO2 na 140 gramov do leta 2008. Komisija je ugotovila, da avtomobilska industrija ne bo dosegla tega cilja, kar je priznala tudi sama. Zato je Evropska komisija februarja lani ponovno preučila strategijo za zmanjšanje emisij CO2 iz osebnih vozil in uvedla obvezno zakonodajo, ki temelji na celostnem pristopu, s katerim bomo dosegli evropski cilj v zvezi z zmanjšanjem emisij iz osebnih avtomobilov na 120 gramov do leta 2012.
Medtem ko obravnavamo težavo v zvezi z emisijami CO2 iz osebnih avtomobilov, se pričakuje, da z zmanjšanjem odvisnosti od uvoženega fosilnega goriva prispevamo k okrepljeni ohranitvi energije EU, ki si jo vsi želimo. Zaradi tega bodo stroški za gorivo za potrošnika manjši.
Gospa predsednica, z zadovoljstvom ugotavljam, da se vaše poročilo strinja z našo pobudo, ki predlaga zakonodajni okvir za zmanjšanje emisij CO2 iz osebnih vozil, pri čemer se zahvaljujem poročevalcu gospodu Daviesu za njegovo prizadevanje, gospe Harms in gospodu Bulfonu iz odbora za industrijo, raziskave in energetiko ter odboru za notranji trg in varstvo potrošnikov za njihove predloge v zvezi s tem.
Poročilo določa ambiciozne cilje za zmanjšanje CO2 in poudarja, da potrebujemo večji in dolgotrajnejši napredek. Izziv je, da to politično podporo dejansko uresničimo.
Osnutek poročila predlaga različna pomembna področja dela, pri čemer bom komentiral dva.
Vaše poročilo izpostavlja upravičeno potrebo avtomobilske industrije po roku, do katerega se bo lahko brez težav prilagodila zakonodajnim ureditvam. Kot sem že omenil, ta strategija za zmanjšanje dejansko izhaja iz leta 1995. Prejšnji mesec je bilo na frankfurtskem avtomobilskem sejmu jasno, da se je evropska avtomobilska industrija odzvala na izzive iz našega novega predloga. Proizvajalcem avtomobilov je v kratkem času uspelo predložiti ekonomsko dostopne tehnične rešitve, ki so gorivno učinkovite. Popolnoma sem prepričan, da bomo s prenovljenimi strategijami in neizbežnim zakonodajnim okvirom ponudili proizvajalcem avtomobilov enake pogoje v zvezi s konkurenčnostjo. Okoljska učinkovitost nam bo predstavljala spodbudo in ne tekmovanje, ki temelji le na velikosti avtomobilov in delovni prostornini motorja. Že zdaj lahko vidimo prve rezultate. Cene nafte so zdaj največje, zato ne smemo zapraviti nobene priložnosti pri postavljanju ambicioznih ciljev za zmanjšanje emisij CO2 v evropski avtomobilski industriji. To bo izrazito spodbudilo inovacije in prenovo ter omogočilo večji izvoz v hitrorastoče države, v katerih je povpraševanje po varčnih osebnih vozilih veliko.
Poleg tega vaše poročilo izpostavlja, da je treba v prihodnji zakonodaji upoštevati nekatere pomembne parametre, ki so določeni z družbenim vplivom in dostopnimi cenami za potrošnike. Poštena obravnava vseh strani je dejansko zelo pomembna. Poudarjam, da smo trdno odločeni, da bomo predlagali zakonodajo, da bi ocenili razmere vseh proizvajalcev avtomobilov in se izognili neupravičenemu izkrivljanju konkurence. Splošni cilj bo trajnostno in pravično razdeljen med proizvajalce avtomobilov. Celosten pristop, ki ga predlagamo, bo pomagal sektorju, da se pripravi na nove izzive in se izogne nepravičnim obremenitvam posebnih podjetij in sektorja kot celote.
S temi predhodnimi pripombami končujem svoj govor. Hvala za pozornost.
pripravljavka mnenja odbora za industrijo, raziskave in energetiko. - (DE) Gospod predsednik, gospod komisar, naj gospoda Daviesa opomnim, zakaj moramo razpravljati o strogo zavezujočih omejitvah emisij. Pred več kot desetimi leti sta Komisija in avtomobilska industrija sklenili prostovoljni sporazum, pri čemer avtomobilska industrija namerno in zavestno ni izpolnila svojih ciljev. Kot vemo, sedanje razmere niso naključne, ampak so posledica odločitev, ki jih je sprejelo višje vodstvo proizvodnih združenj.
Zato me, gospod Davies, nekoliko preseneča, da zdaj v vaših predlogih sprememb, ki sem jih danes videla prvič, čeprav lahko obstajajo že dlje, pojasnjujete, da vas za razliko od tega, kar je bilo sklenjeno v odboru za okolje, ne zanimata več izvajanje pritiska na inovativni potencial in moč avtomobilske industrije v Evropi.
Menim, da lahko evropske podnebne cilje dosežemo le s strogimi omejitvami, ki jih je prvotno predlagala Komisija. Prav tako menim, kar ste, gospod Dimas, pravilno predstavili, da si ne bi smeli prizadevati za varnost oskrbe z energijo za potrebe prometa, razen če brez zamude zagotovimo večjo učinkovitost avtomobilov, saj ne moremo stati in gledati, kako se dragocena in težko pridobljena nafta zapravlja na naših cestah.
Prav tako je treba končno zagotoviti, da se v avtomobilski industriji uveljavita znanje in sposobnost razvijalcev, pri čemer neustrezna politika upravljanja dolgov ne sme še naprej omejevati teh dobrih inženirjev, kar je zlasti pomembno odboru za industrijo, za katerega sem pripravila mnenje. Gospod Davies, prepričana sem, da bodo na trgu kmalu le še učinkoviti, podnebju prijazni in dostopni, vendar sodobni avtomobili, pri čemer bodo tisti, ki danes s popustljivimi roki za doseganje ciljev za zmanjšanje lajšajo breme inovacij, odgovorni, če se bo evropska avtomobilska industrija dolgoročno izkazala za nekonkurenčno in če se bodo v proizvodnji avtomobilov izgubljala delovna mesta.
Če verjamemo svoji podnebni politiki in podnebni politiki ZN, ni treba poudarjati, da se bo svetovni avtomobilski trg popolnoma spremenil, pri čemer bodo tisti, ki poskušajo zdaj zaustavljati proces zmanjšanja mej emisij, odgovorni za neuspešnost avtomobilske industrije v Evropi in za položaj, v katerem ne bomo več resno jemali podnebne politike.
pripravljavec mnenja odbora za notranji trg in varstvo potrošnikov. - (DE) Gospa predsednica, menim, da je avtomobil splošno prevozno sredstvo, pri čemer avtomobilska industrija prispeva k blaginji Evropejcev. Vendar ne verjamem, da je avtomobil fetiš. Zato ne razumem, zakaj bi proizvajalci oblikovali avtomobile za vožnjo pri hitrosti, ki presega 200 kilometrov na uro.
Glede na dokaze o podnebnih spremembah je treba proizvajati učinkovite in okolju prijazne avtomobile. Poleg tega je Evropa sprejela obveznost, da daje dober zgled uspešno nastajajočim trgom. Končno bodo potrošniki odločali o tem, katere avtomobile bomo vozili v naslednjih letih. Zato sem se v odboru za notranji trg in varstvo potrošnikov zavzemal za lažje razumljive informacije v zvezi z ocenami emisij iz vozil. Pozivam Komisijo, da to poročilo sprejme kot izhodišče za predstavitev ambicioznega zakonodajnega predloga in da ukrepa hitro.
Naslednja točka je poročilo gospoda Reula v imenu odbora za industrijo, raziskave in energetiko o konvencionalnih virih energije in energetskih tehnologijah [http://www.europarl.eu.int/oeil/FindByProcnum.do?lang=2&procnum=INI/2007/2091" ].
poročevalec. - (DE) Gospod predsednik, gospod komisar, gospe in gospodje, ker imam na voljo nekaj dodatnih minut, naj se najprej zahvalim Komisiji, sekretariatu našega odbora in drugim poročevalcem. Naloga ni bila preprosta in veseli me, da smo objektivno sodelovali in poiskali čim širše skupno stališče v zvezi z vprašanjem, ki ni povsem enostavno.
Naše delo je temeljilo na treh sporočilih Komisije in naš cilj v tem poročilu je bil, da zagotovimo odgovore na treh področjih, ki jih zadevajo ta sporočila. To nam je uspelo z veliko večino v odgovornem odboru. Za izhodišče smo vzeli splošno sprejeto načelo, ki ga poudarjamo v vsaki razpravi v zvezi z energetsko politiko, in sicer stališče, ki je skupno Komisiji in Parlamentu, da ima energetska politika tri glavne cilje, tj. konkurenčnost ali dostopne cene, varstvo okolja in varnost oskrbe. Zagotovo je bilo najlažje ugotoviti, da je rešitev nadaljnji razvoj nove in obstoječe energetske tehnologije.
Tehnologija je ključna za izpolnitev teh treh ciljev. V svetu, v katerem se povpraševanje po energiji stalno veča in oskrba s fosilnimi gorivi nenehno zmanjšuje, je bistveno, da vlagamo v raziskave in inovacije ter poskušamo napredovati na teh področjih. Ogledati si je treba, kaj smo s povečanjem učinkovitosti dosegli pri termoelektrarnah, pri katerih povprečje zdaj znaša 34 %, vendar bi se lahko z razvojem najsodobnejših tehnologij povečalo na 55 %. Če bi tretjino zastarelih obratov zamenjali z najnovejšimi, bi se poraba goriva lahko zmanjšala za 30 %. To je le obroben primer priložnosti, ki jih ponuja nova tehnologija.
Govorili smo tudi o dveh virih energije, ki se sicer zelo razlikujeta, vendar sta v političnih razpravah oba zelo sporna. Nihče ne dvomi, da bo v bližnji prihodnosti delež fosilnih goriv, ki je leta 2004 v Evropski uniji zajemal 79 % bruto domače porabe goriva, ostal visok. Ne glede na to, kako dolgo se bo to nadaljevalo, bomo zagotovo še nekaj časa morali uporabljati fosilna goriva. Premog je dejansko pomemben dejavnik, saj je eden od redkih virov energije ali kar glavni vir energije v Evropi, čeprav se njegova razpoložljivost razlikuje med državami članicami. To je pomembna prednost, zlasti v zvezi z varnostjo naše oskrbe z energijo.
To je bila pomembna točka v naši razpravi in poudarjam, da moramo, ko rečemo, da ima premog prihodnost, kar je Komisija na srečo opisala, zagotoviti obravnavo kritičnih vidikov uporabe premoga. Eden od teh kritičnih vidikov je emisija ogljikovega dioksida. Ena možnost je, da povečamo učinkovitost in izboljšamo tehnologijo, medtem ko je druga, da z novo tehnologijo zajemanja in shranjevanja ogljika poskusimo ločiti CO2 in ga skladiščiti pod zemljo.
To je dejansko lažje reči kot storiti, vendar naj bi delovalo. To smo potrdili v tem poročilu, pri čemer sem zagovarjal spodbujanje razvoja tehnologije zajemanja in shranjevanja vodika, saj nam ponuja priložnost, da izkoristimo koristi premoga, ki je za nas v Evropi zanesljiv vir energije. Prav tako smo poudarili, da se moramo zavedati, da lahko zajemanje vodika zmanjša učinkovitost, zato je težko oceniti, kdaj bomo lahko začeli uporabljati tehnologijo zajemanja in shranjevanja vodika. Pri tem je najpomembnejše, da naredimo domačo nalogo in oblikujemo ustrezne predpise.
Tretji in najspornejši del besedila se nanaša na vprašanje jedrske energije. Jedrski obrati predstavljajo več kot 30 % vse proizvodnje električne energije v Evropi, pri čemer ima jedrska energija prednosti, ki jih ne moremo zanikati, ne glede na naša politična stališča. Ta je na voljo, je dostopna in pomembno prispeva k varnosti oskrbe. To je zelo zanimivo mnenje v zvezi z zmanjšanjem emisij CO2 in menim, da bi bilo nespametno, če bi to obliko energije preprosto prezrli in je ne bi niti obravnavali.
Ni bilo preprosto, vendar nam je uspelo poiskati rešitve, ki bi jih lahko podprla velika večina in posredujejo sporočilo, da je objava teh zamisli pomemben del celotne razprave, vendar se glede sprejetja ali zavrnitve teh zamisli odločijo države članice. To je precej pomembna točka, vendar nameravamo prispevati k področju, za katero je delno odgovorna Evropa, in sicer k varnosti oskrbe. V zvezi s tem je pametno določiti skupino na visoki ravni, ki se bo ukvarjala z jedrsko nevarnostjo in ravnanjem z odpadki, ter evropski forum za jedrsko energijo, pri čemer je nedvomno prav, kot je predpostavljeno v ilustrativnem jedrskem programu Skupnosti, da nadaljujemo to razpravo in ob razpravljanju o naložbah v novo tehnologijo ne zavrnemo morebitnih rešitev.
Na kratko, mešanica energetskih virov ne pomeni, da moramo pregledati posebne vire energije, ampak da moramo obravnavati vse vire. Upam, da nam bo jutri uspelo to resolucijo sprejeti v obliki, ki jo je odobrila večina v Parlamentu.
komisar. - Gospod predsednik, najprej čestitam gospodu Reulu za poročilo. To je zadnje poročilo Evropskega parlamenta pri nadaljnjem ukrepanju v zvezi s paketom o energiji in podnebnih spremembah z dne 10. januarja. Komisija meni, da sta drugi dve poročili, tj. poročilo gospoda Vidal-Quadrasa in gospe Thomsen, pomemben prispevek k nadaljnjemu oblikovanju predlogov.
Prvo poročilo obravnava našo pripravo paketa o notranjem trgu, drugo pa stalno delo v zvezi z direktivo o obnovljivih virih energije. Zahvaljujem se tudi za časovno ustrezen prispevek gospoda Reula in tega parlamenta glede inovacij na področju energije, čistega fosilnega goriva in jedrske energije.
Glede več tem je stališče Komisije že usklajeno s pozivi Parlamenta in Komisija obravnava več odprtih vprašanj, izpostavljenih v poročilu.
Evropa mora doseči pomemben cilj boja proti podnebnim spremembam. Zato in tudi zaradi varnosti oskrbe potrebujemo zelo učinkovite energetske tehnologije z nizkimi emisijami ogljika. Poleg tega moramo fosilna goriva uporabljati bolj trajnostno. Naše cilje glede podnebnih sprememb bomo težko dosegli brez jedrske energije.
Najprej bi izpostavil vprašanje inovacij na področju energije. Komisija načrtuje, da bo evropski strateški načrt za energetsko tehnologijo predložila konec novembra. Izkazalo se je, da Evropa uspešno določa regulativni okvir, ki podpira tehnologije z nizkimi emisijami ogljika. Določili smo cilje za varčevanje z energijo in obnovljive vire energije. Vzpostavljamo tudi pravi notranji trg. Nedvomno je to temelj tretje industrijske revolucije.
Vendar to še zdaleč ni dovolj. Če se bomo opirali le na uvožene tehnologije z nizkimi emisijami ogljika, ne bomo izpolnili ciljev glede varnosti oskrbe in konkurenčnosti.
Sedanje analize Komisije kažejo, da Evropa zaostaja pri razvoju tehnologij z nizkimi emisijami ogljika. Pravzaprav ne moremo visokokakovostnih temeljnih raziskav, ki potekajo v EU, spremeniti v vodilne tehnologije na svetu. Ne posvečamo se dovolj temu, da bi raziskave uskladili s poslovnim razvojem z gradnjo poskusnih in predstavitvenih naprav, ki bi se popolnoma komercialno razvile.
Če želi Evropa postati svetovna vodilna sila glede inovacij na področju podnebnih sprememb in varnosti oskrbe z energijo, mora nujno učinkoviteje upravljati vire, vložene v inovacije na področju energije.
Zato potrebujemo boljše, skupno strateško načrtovanje na ravni EU ter učinkovitejše izvajanje programov in ukrepov v zvezi z energetsko tehnologijo.
Poleg tega moramo, kot je navedeno v poročilu gospoda Reula, aktivirati dodatne finančne in človeške vire za raziskave in predstavitvene dejavnosti na področju energetske tehnologije.
V sedmem okvirnem programu se je proračun za energijo že povečal za 50 %, proračun za program za konkurenčnost in inovacije pa za 100 %. Tega ne bi mogli uresničiti brez močne podpore Evropskega parlamenta.
Po tej poti gredo tudi države članice in prepričan sem, da jim bo sledil tudi zasebni sektor, ko bodo okvirni pogoji ustrezni. To velja zlasti za industrijske predstavitvene projekte in zgodnjo tržno uporabo ter za ključno vlogo malih in srednje velikih podjetij.
Zdaj bom govoril o drugem delu tega poročila: o izzivih, povezanih s konvencionalnimi viri energije. Priznati moramo, da bodo ti viri energije zelo pomembni v energetski mešanici v naslednjih letih.
Strinjamo se s tem, da: je treba tradicionalno fosilno gorivo nadomestiti s trajnostnim fosilnim gorivom. Pred koncem leta bo Komisija sprejela dodatne ukrepe, s katerimi bo obravnavala uporabo sodobne tehnologije pri proizvodnji energije iz fosilnega goriva.
Obravnavala bo zlasti vprašanje pravnega okvira za zajemanje ogljikovega dioksida in njegovo geološko shranjevanje. Predložili bomo zakonodajni predlog, katerega namen je določitev regulativnega okvira, ki zagotavlja pravno varnost ter javno zaupanje v varnost zajemanja in shranjevanja ogljika. Pripravljam tudi sporočilo za določitev političnega okvira, ki podpira zajemanje in shranjevanje ogljika.
Strinjam se, da bo glede zajemanja in shranjevanja ogljika potrebno veliko raziskovalno prizadevanje, preden bo ta tehnologija postala gospodarsko upravičena. Zato bo zajemanje in shranjevanje ogljika vključeno med strateške energetske tehnologije v strateškem načrtu za energetsko tehnologijo. Prav zato smo ga izbrali za sporočilo v zvezi z zakonodajnim predlogom.
Skupaj s stalnim raziskovalnim in razvojnim prizadevanjem mora EU napredovati glede predstavitvenih naprav. Takšni projekti bodo prinesli neprecenljive izkušnje. Omogočili nam bodo optimizacijo sedanjih tehnologij ter določitev ostalih izzivov in odziv nanje.
Cilj je jasen: več delujočih velikih predstavitvenih naprav v EU do leta 2015 in vključitev te tehnologije na trg do leta 2020. To nam lahko uspe le, če bodo temu cilju odločno zavezani evropski zasebni sektor in trdne, podporne vladne politike. Komisija je pripravljena prevzeti vlogo voditelja, vendar bo pri tem potrebovala popolno podporo držav članic in Evropskega parlamenta.
Naj nadaljujem z jedrsko energijo. Veseli me, da je vaše sporočilo o jedrski energiji popolnoma v skladu z našimi ugotovitvami v sporočilu o usmeritvenem jedrskem programu, ki ga odločno podpira Ekonomsko-socialni odbor.
Evropski svetovalni organ za upravljanje statističnih podatkov - Evropski svetovalni odbor za politiko statističnih informacij Skupnosti (razprava)
poročilo gospe Sharon Bowles v imenu odbora za ekonomske in monetarne zadeve o predlogu sklepa Evropskega parlamenta in Sveta o ustanovitvi Evropskega svetovalnega organa za upravljanje statističnih podatkov - C6-0348/2006 - in
poročilo gospe Ieke van den Burg v imenu odbora za ekonomske in monetarne zadeve o predlogu sklepa Evropskega parlamenta in Sveta o ustanovitvi Evropskega svetovalnega odbora za politiko statističnih informacij Skupnosti - C6-0379/2006 -.
komisar. - (ES) Gospod predsednik, gospe in gospodje, leta 2005 je Komisija s podporo Sveta in Parlamenta začela postopek za preureditev upravljanja statističnih podatkov v Evropski uniji z namenom, da okrepi neodvisnost, celovitost in odgovornost nacionalnih statističnih institucij vseh držav članic Unije ter seveda evropskega statističnega urada Eurostata.
Prvi vidik tega postopka je bilo sprejetje Evropskega statističnega kodeksa ravnanja maja 2005. Izvajanje tega kodeksa je povzročilo tesnejše sodelovanje med Eurostatom in nacionalnimi statističnimi institucijami ter boljšo zanesljivost statističnih podatkov, zbranih za različne namene; vendar se sklicujem zlasti na en cilj, ki je bil tukaj predmet razprave v teh letih, namreč čezmerni javni primanjkljaj.
Ko je Komisija predlagala kodeks ravnanja, je tudi priporočila, da mora biti središče samoregulacije izravnano z ustanovitvijo sistema poročanja za spremljanje upoštevanja kodeksa. To je povzročilo idejo o ustanovitvi neodvisnega zunanjega svetovalnega organa, ki dejavno sodeluje pri spremljanju izvajanja kodeksa ravnanja v evropskem statističnem sistemu v celoti.
Obenem je Komisija upoštevala, da je ustrezno revidirati delovanje in sestavo Evropskega svetovalnega odbora za statistične informacije na gospodarskem in socialnem področju, in sicer z namenom, da postane učinkovitejši ter ima bolj strateško vlogo. Ekonomsko-finančni svet in, splošneje, nacionalne statistične oblasti so se strinjali s priporočiloma in Komisija ju je izvedla z dvojnim predlogom oktobra lani; danes razpravljamo o teh predlogih v upanju, da bodo sprejeti med prvo obravnavo, pri čemer upam, da bomo lahko potrdili, ali se v tem strinjate z menoj.
Zato zlasti čestitam obema poročevalkama, gospe Bowles in gospe Van den Burg, za njuno delo in kakovost njunih poročil.
Ta postopek okrepitve evropskega upravljanja statističnih podatkov dopolnjuje nov predlog Komisije za revidiranje uredbe o pripravljanju evropske statistike, sprejet 16. oktobra, pred komaj nekaj dnevi. Ta predlog tudi odobrita Svet in Parlament v okviru postopka soodločanja, zato bomo imeli v naslednjih mesecih priložnost, da ponovno razpravljamo o tem.
Ta sklop pobud bo Unijo oskrbel s sodobnim, zanesljivim in učinkovitim evropskim statističnim sistemom, ki bo lahko izboljšal zaupanje javnosti v uradne statistične podatke. Ponovno se sklicujem na razprave, ki smo jih imeli v zadnjih letih v tem parlamentu o pomembnosti zanesljivih proračunskih podatkov ali zanesljivih podatkov drugih nacionalnih javnih financ, bruto domačega proizvoda in tako dalje, ter o potrebi po indeksu cen, na katerega bi se lahko javnost popolnoma zanesla.
V zvezi s poročilom, o katerem razpravljamo ta večer, bi rad preprosto poudaril, da bi bilo po našem mnenju bolje, če bi več spoštovanja namenili institucionalnemu ravnotežju, kot po našem mnenju predvideva začetni predlog, v zvezi z imenovanjem članov Evropskega svetovalnega organa za upravljanje statističnih podatkov ter osnutkom in prenosom poročila tega organa. V vsakem primeru Komisija priznava, da so predlogi sprememb k prvotnim predlogom nesporno pomembni, saj jih podpirata Svet in Parlament, poleg tega pa ne spreminjajo vsebine naših prvotnih predlogov.
Gospod predsednik, zaradi tega bi se rad, preden končam, ponovno zahvalil poročevalkama in odboru za ekonomske in monetarne zadeve za njihovo odlično delo ter nenehno podporo dela, ki ga opravlja Komisija za posodobitev našega statističnega sistema, da postane zanesljivejši in krepkejši.
poročevalka. - Gospod predsednik, ta sklep obravnava ustanovitev evropskega svetovalnega organa za upravljanje statističnih podatkov. Statistiko uporabljajo države članice, EU, uporablja se na mednarodni ravni, uporablja pa jo tudi veliko drugih zainteresiranih strani za različne namene. Uporablja jo na primer Evropska centralna banka za gospodarske analize, Komisija pa prek Eurostata izdela statistiko, ki jo pripravi na podlagi podatkov držav članic.
Pred nekaj leti so se pojavila vprašanja o verodostojnosti statistike, ki so jo predložile nekatere države članice institucijam EU, in jasno je bilo, da je potreben nekakšen nadzor kakovosti. Kot je povedal gospod komisar, je bil zato pripravljen kodeks ravnanja o statističnih postopkih. Za preverjanje skladnosti in upoštevanja kodeksa ravnanja se za vsak nacionalni statistični urad izvede medsebojni pregled, pri katerem sodelujeta druga država članica in Eurostat. Poleg tega je bilo predlagano, da se za dodatno preverjanje uvede neodvisen svetovalni organ na visoki ravni. V tem predlogu je obravnavan prav ta organ, ki se zdaj imenuje evropski svetovalni organ za upravljanje statističnih podatkov.
Rečemo lahko, da sta obe strani precej občutljivi glede tega, koliko naj bi organ posegal v zadevna vprašanja. Zahvaljujem se sedanjemu portugalskemu predsedstvu in prejšnjemu nemškemu predsedstvu ter tudi Komisiji za odkritost glede teh občutljivih vprašanj. Parlament je bil seveda odločen, da organ ne sme biti le element, ki omogoča potrditev poročila Komisije. Vendar smo se dogovorili za uravnotežen in izvedljiv predlog, ki vključuje večino predlogov sprememb Parlamenta v takšni ali drugačni obliki. Še posebej me veseli, da smo se uspeli dogovoriti s Svetom o tem, da je treba spodbujati dialog ne le med organom, tem odborom za statistični program in evropskim statističnim svetovalnim odborom, ampak tudi z organi zainteresiranih strani iz držav članic.
Organ bo poročal Parlamentu in Svetu ter bo v svoje poročilo vključil oceno o njihovem izvajanju kodeksa ravnanja v evropskem statističnem sistemu v celoti. Organ bo svetoval Komisiji tudi o ustreznih ukrepih za lažje izvajanje kodeksa ravnanja, ker je povezan z Eurostatom in evropskim statističnim sistemom v celoti. Svetoval bo tudi glede obveščanja uporabnikov in posredovalcev podatkov o kodeksu ravnanja ter glede posodabljanja tega kodeksa. Vključeni so tudi ukrepi za zagotavljanje neodvisnosti organa in sodelovanje Parlamenta pri imenovanjih. Tako Svet po posvetovanju s Komisijo izbere predsednika organa, Evropski parlament pa imenovanega predsednika potrdi. Parlament in Svet imenujeta po tri člane organa. Predsednik ne sme biti trenutni član nacionalnega statističnega urada ali Komisije ali oseba, ki je bila na takšnem položaju v zadnjih dveh letih. Razmišljali smo o podobnih izključitvah za vse člane, vendar to pravzaprav ni smotrno. Vendar smo dodali zahtevo, da mora organ zagotavljati različno dopolnilno strokovno znanje in izkušnje. Če nam ne bi uspelo doseči pravega ravnovesja, mora imeti organ možnost, da ugotovi, ali lahko izpolni svoje naloge ali ne, zato je določena klavzula o pregledu, ki se izvede po treh letih. Tako bodo organ in drugi imeli dovolj časa, da ugotovijo, ali so postopki uspešni in učinkoviti oziroma ali so potrebne spremembe, pri čemer mora takšen pregled biti resen.
Parlament, portugalsko predsedstvo in Komisija so se o tej dokumentaciji zelo učinkovito pogovarjali, za kar se jim zahvaljujem. Veseli me, da lahko ta predlog izpeljem z eno samo obravnavo ob podpori poročevalcev v ozadju, ki se jim prav tako zahvaljujem.
poročevalka. - Gospod predsednik, dovolite mi najprej dve uvodni pripombi. Prva je, da tema o statistiki očitno ni zelo privlačna in je vedno uvrščena na konec dnevnega reda. Malo pa me skrbi dejstvo, da se nekateri politiki, poslanci Evropskega parlamenta in drugi, pogosto pritožujejo glede pripravljanja statistike. Kadar pa imajo priložnost, da stvari zares izboljšajo, pri izboljšavah ne sodelujejo dejavno.
Drugič, upam, da bo vsaj gospod komisar cenil to razpravo. Z gospo Bowles sva izjavili, da ta razprava za naju niti ni potrebna. Poudariti pa je treba, da ste vi ukrepali glede statistike in da si to vprašanje zasluži pozornost. Zato upam, da nam ne boste zamerili, ker vas zadržujemo tukaj ob tej uri.
Naj vam čestitam za zelo konkretne ukrepe, ki ste jih sprejeli glede težav s statistiko, s katerimi smo se v preteklosti že večkrat srečali. Vem, da ste to morali storiti v političnem manevrskem prostoru, ki vam ga omogoča Svet, saj se zavedamo, da Evropska komisija držav članic ne more prisiliti, da ustanovijo neodvisne statistične urade, in jim predpisati, kako naj delajo ter ravnajo s številkami in podatki.
Ministri in poslanci Evropskega parlamenta, ki se najglasneje in najodločneje pritožujejo, da številke drugih niso zanesljive, obenem ne želijo, da se vmešavate v njihove zadeve ter posegate v njihovo neodvisnost in njihov način obravnavanja statistike. To je težava, ki jo morate rešiti.
Vendar, gospod komisar, v zvezi s tem menim, da je bila vaša odločitev razumna, ker ste izbrali pragmatičen pristop od spodaj navzgor, ker ste se posvetili predvsem medsebojnim pregledom in kodeksu ravnanja ter ste spremenili strukturo upravljanja statističnega sistema z ustanovitvijo novega upravljavskega organa na visoki ravni, o katerem je govorila gospa Bowles, in z reformo sedanjega Evropskega svetovalnega odbora za statistične informacije na gospodarskem in socialnem področju, ki se je ukvarjal z gospodarsko in socialno statistiko, v preprostejši in manjši svetovalni odbor s širšimi pooblastili.
V poročilu gospe Bowles in mojem poročilu smo poskušali to še dodatno izboljšati ter utrditi in okrepiti pristop Komisije. Hkrati smo se v skladu z vašim predlogom prepričali, da lahko ta nova organa v evropski družini delujeta pravilno ter bolj neodvisno od Komisije in Eurostata.
To morda ni popolnoma v skladu z namero Komisije, vendar se zahvaljujem generalnemu direktorju Eurostata, ker je zelo velikodušno sprejel dejstvo, da smo mu v sistemu, ki smo ga pripravili, odvzeli glasovalne pravice.
Zahvaljujem se tudi portugalskemu predsedstvu in gospe Cordeiro za učinkovito predsedovanje delovni skupini Sveta in pogajanje za sporazum na prvi obravnavi o tem vprašanju. To je bil zelo učinkovit postopek, ki nam je prihranil veliko časa in birokratskega dela. Tu lahko gospod Hans-Peter Martin, ki je prav tako prosil za besedo, vidi primer, kako lahko zelo učinkovito delamo pri tej vrsti postopka soodločanja.
Zelo na kratko bi predstavila še nekaj elementov statističnega organa, kar bom naredila v pisni obliki. Če preberete dokumentacijo, lahko vidite, kje so spremembe, zato tega ne bom ponavljala zdaj, ampak bom izpostavila svojo željo, da se bo zaradi teh dveh organov zares povečala ozaveščenost in izboljšal način delovanja statističnega sistema ter da bosta prispevala k zanesljivim številkam in omogočila, da bodo naše gospodarske dejavnosti temeljile na zanesljivih podatkih.
v imenu skupine PPE-DE. - (FR) Gospod predsednik, komisar, gospe in gospodje, izboljšanje evropskega statističnega sistema je del obsežnejše naloge dobrega gospodarskega upravljanja v Uniji, zlasti v zvezi s prilagoditvijo pakta stabilnosti in rasti. Strinjam se z željo, ki so jo izrazile Komisija in države članice, da je treba povečati kakovost statističnih informacij. Menim, da je odločanje o tem, kaj predstavlja čezmerni deficit, odvisno od zanesljivosti podatkov. Nezanesljivi podatki postavljajo pakt stabilnosti in rasti v nevarnost.
V zameno za prilagodljivost v izvajanju pakta, ki je bilo uvedeno v okviru reforme, ki jo je marca 2005 sprejela Evropska komisija, morajo biti potrebne številke nesporne in preverljive. Prilagodljivost je pomembna tudi v zvezi s sedanjo širitvijo območja eura. Iz prejšnjih izkušenj se moramo kaj naučiti. Evropska unija je že morala revidirati statistiko v zvezi s proračunskim primanjkljajem držav članic in stopnjo dolgov; zdaj bi se različne države članice rade vključile v območje eura, zato se bo obseg statističnih informacij, ki jih je treba obdelati, povečal, prav tako pa se bo povečalo število strank, vpletenih v razprave.
Predlagano izboljšanje evropskega statističnega sistema načrtuje tudi obravnavati upravičene skrbi, ki so nastale v zvezi s pravno veljavnostjo podatkov, ki jih pripravijo države članice in sistemov za njihov nadzor. Paziti moramo, da ne podvomimo v celoten statistični sitem in zmožnost Eurostata, da preveri proračunske podatke, ki jih pripravijo države članice.
v imenu skupine PSE. - (DE) Gospod predsednik, vrnil se bom k odločitvi, ki je bila sprejeta včeraj popoldne. Vseeno moram poudariti dejstvo, da skupina socialdemokratov v Evropskem parlamentu, skupina Evropske ljudske stranke (Krščanskih demokratov) in Evropskih demokratov, pa tudi nobena druga skupina ni bila obveščena o želji, da bi tokrat sprejeli resolucijo o Rusiji, čeprav je bila že večkrat zavrnjena na konferenci predsednikov.
Seveda moramo upoštevati odločitev. Vendar pa bi rad izjavil, pri čemer bomo obvestili tudi skupine, ki so to zahtevale, zlasti skupino Zelenih/Evropske svobodne zveze ter skupino zavezništva liberalcev in demokratov za Evropo, da ne zahtevamo, da se ta resolucija sprejme zdaj, temveč na naslednji seji Parlamenta. Le to bi rad izjavil.
Seveda moramo uradno upoštevati pravila. Vendar pa želimo povedati, da iz pravičnosti do zelenih in liberalcev prosimo, da se resolucija ne sprejme ta teden, temveč na naslednjem plenarnem zasedanju. Skupina socialdemokratov bo v vsakem primeru glasovala o njej, mislim pa, da ima tudi skupina EPP podobno idejo.
v imenu skupine PPE-DE. - (FR) Gospod predsednik, pravzaprav popolnoma podpiram gospoda Swobodo, saj nas o tej resoluciji niso obvestili in iz tega razloga ta teden zanjo nismo pripravili ničesar. Naša skupina tako kot skupina PSE o tem ni vedela nič, zato vas prosimo, da preložite glasovanje na naslednje delno zasedanje.
Hvala, vašo zahtevo bomo upoštevali. Posredovali jo bomo drugim skupinam in videli bomo, kako lahko rešimo to zadevo.
Naslednja točka je poročilo Sahre Wagenknecht v imenu odbora za gospodarske in denarne zadeve o prispevku davčne in carinske politike k lizbonski strategiji.
poročevalka. - (DE) Gospod predsednik, gospe in gospodje, na vprašanje, ali davčna politika držav članic trenutno sploh pomaga spodbujati rast, zaposlovanje in inovacije, lahko žal na kratko odgovorimo: ne. Rasti se pač ne more spodbujati s popolno opustitvijo davčnih stopenj skrajno dobičkonosnih konglomeratov v tekmi v dampingu, ki zajema vso Evropo, v zameno pa vse bolj na silo zahtevati denar od ljudi s povprečnimi plačami, nezaposlenih in upokojencev v vlogi potrošnikov.
Rasti se ne more spodbujati tako, da se za dohodek iz zaposlitve uporablja davčno stopnjo, ki je nekajkrat večja od tiste, ki velja za dohodke iz premoženja, s tem pa še dodatno povečati vrzel med njima. Zaposlenosti se ne more spodbujati s tem, da so majhna podjetja, ki vlagajo, obdavčena nesorazmerno več kot tista, ki špekulativno trgujejo z delnicami, obveznicami in izvedenimi finančnimi instrumenti. Nedvomno se ne spodbuja inovacij, dokler lahko multinacionalke z zelo uspešnimi bilancami stanja na računih varno hranijo velik del sredstev za raziskave in razvoj, medtem pa tisti, ki bi dejansko morali prejeti tovrstno pomoč, tega ne prejemajo.
Na kratko: V EU se nedvomno ne spodbuja socialno uravnoteženega vidika in razvoja, temveč se ju dejansko ovira, medtem ko tisti, ki so že tako nadvse bogati, dobivajo vse več davčnih olajšav in še bolj bogatijo, tisti, ki imajo že tako malo, pa morajo seči še globlje v žepe. Tovrstna davčna politika je usodna za gospodarsko politiko, neučinkovita za politiko rasti in katastrofalna za socialno politiko.
Vem, da struktura nacionalnih davčnih sistemov seveda uradno še vedno spada pod suverenost držav članic, vendar pa je resnica nekoliko drugačna. Pomanjkanje usklajevanja na ravni EU celo v sektorju neposrednih davkov pravzaprav pomeni, da nacionalni davčni sistemi vse pogosteje sploh niso več oblikovani na osnovi politike, temveč jih ustanavlja in oblikuje ledeno hladen sistem davčne konkurence. Ta sistem lahko vključuje preprost imenovalec: bolj je nek dejavnik mobilen, večjo možnost ima za izsiljevanje nacionalnih davčnih služb, davčne olajšave, ki jih lahko nekdo uveljavlja, pa so seveda veliko obsežnejše.
Da vladni prihodki ne bi usihali ali popolnoma izginili v tem procesu, je treba sektorje, ki se nikakor ne morejo izogniti obdavčitvi ali pa jim to le stežka uspeva, obdavčiti še bolj, skoraj kot nadomestilo. Davki se zato prenesejo z dobička pravnih oseb na zasebne prihodke, nato pa z dohodka od investicij na prihodke od dejavnosti, ki so še manj mobilni, znotraj dohodka od visoko plačanih zaposlitev na slabše plačane uslužbence, ki so temu ustrezno tudi manj mobilni, in na splošno s prihodkov in premoženja na porabo. Dejstvo, da ta proces poteka že leta in desetletja, lahko zelo jasno prikažemo s podatki o davčnih prihodkih in davčnih stopnjah v EU. Ne le uradne davčne stopnje, temveč tudi dejanske davčne stopnje v zvezi z dobički pravnih oseb v EU so v zadnjem desetletju padle za več kot 10 odstotnih točk. To potrjujejo vse raziskave, ki so bile opravljene v zvezi s tem.
Najvišje davčne stopnje so bile zmanjšane v skoraj vseh državah članicah EU. V vse več državah članicah je veliko bolj priljubljen zasebni dohodek od investicij kot pa dohodek iz zaposlitve zaradi prenosa dvojnih davčnih sistemov. Trošarina še bolj narašča - na eni strani zaradi ekoloških davkov, ki pogosto nimajo nikakršnega učinka ekološkega usmerjanja celo takrat, ko ni nadomestnih možnosti, in ki odkrito rečeno izkoriščajo proračun, na drugi strani pa zaradi dejstva, da se davki na dodano vrednost stalno višajo in se v vse več državah približujejo najvišji dogovorjeni vrednosti.
Tak razvoj ni naključen. Je neposreden rezultat nenadzorovane davčne konkurence na enotnem notranjem trgu. Morali bi že verjeti, da je naraščajoči trend obdavčitev pravnih oseb znotraj EU množično zasenčil tiste v vsej Organizaciji za gospodarsko sodelovanje in razvoj. To pomeni, da so se davčne stopnje tu očitno znižale bolj kot v celotni Organizaciji za gospodarsko sodelovanje in razvoj.
To jasno kaže tudi, da mnogi pritiski globalizacije, glede katerih se je množično in veselo pritoževalo, tu niso prišli do izraza, vseeno pa obstajajo domači pritiski, ustvarjeni znotraj EU, in posledično tudi pritiski, ki bi jih lahko preprosto diskretno premagali, če bi obstajala želja po tem. Zelo primerno je moje prvotno poročilo vključevalo poziv ne le k skupni konsolidirani davčni osnovi za pravne osebe, ki ga seveda podpira, ampak tudi k minimalnim davčnim stopnjam za dobiček pravnih oseb, ki jih nato ne bi smela več preseči nobena država. Le tovrstne minimalne davčne stopnje dejansko ponujajo možnost ustavitve naraščajočega trenda v obdavčitvi pravnih oseb.
Moje poročilo je vsebovalo poziv k večji obdavčitvi premoženja in finančnih transakcij, poziv k razbremenitvi prihodkov od dejavnosti zlasti v nižjih in srednjih razredih ter končno tudi poziv k obrnitvi usodnega trenda vse večjega prenosa neposrednih davkov na posredne davke in vzpodbujanju obratnega trenda.
Žal se je ohranil le del teh pozivov po glasovanju v odboru za ekonomske in monetarne zadeve. Namesto tega moje poročilo nadvse hvali davčno konkurenco in popolnoma spregleda usodne posledice te domnevno zdrave davčne konkurence za prihodke proračunov EU in zatorej za položaj, v katerem je na milijone Evropejcev. Take spremembe poročila žal zelo jasno kažejo, čigavi interesi so pravzaprav blizu večini članov odbora za ekonomske in monetarne zadeve ter zlasti članom skupine zavezništva liberalcev in demokratov za Evropo ter skupini Evropske ljudske stranke (Krščanskih demokratov) in Evropskih demokratov, ker je zelo očitno, kdo bo pridobil s prevladujočimi davčnimi sistemi v EU.
Zdaj smo ponovno izpostavili naše najpomembnejše zahteve kot predloge sprememb na plenarnem zasedanju. Če jim ne bi uspelo zagotoviti glasov večine tudi tam, bo moja skupina glasovala proti temu poročilu. Še ena davčna politika v EU, ki zmanjšuje socialna nasprotja, namesto da bi jih stalno poudarjala, kot to počne sedanja davčna politika, bi bila zares možna in nujno potrebna. To pa bi pomenilo, da je prevladujoča politika v Evropski komisiji in tudi v posameznih državah članicah sestavljena iz upoštevanja interesov večine Evropejcev glede na njihovo vodilno načelo namesto služenja kot izvrševalka interesa družbene elite, kar je počela do zdaj. To bo vodilo v le še večji parlamentarni in izvenparlamentarni pritisk.
Nadaljevali bomo z bojem prav proti temu pritisku, da neizrekljiva retorika socialno nesprejemljivih razmerij, ki je značilna za večino poročil in ki je tudi zdaj značilna za to poročilo o obdavčevanju, sčasoma ne bi bila več sposobna pridobiti večine v tem parlamentu.
komisar. - Gospod predsednik, zelo sem vesel, da lahko z vami razpravljam o prispevku davčne in carinske politike k lizbonski strategiji.
Glavna prednostna naloga Evropske unije je izboljšati svojo konkurenčnost in pri tem ohraniti svoj socialni model. Davčna politika ima pomembno vlogo pri doseganju ciljev rasti in zaposlovanja. V vašem poročilu pozdravljam bistveno sporočilo, ki izraža podporo pobudam Komisije na področju davkov. Zlasti podpira večja prizadevanja za določitev skupne konsolidirane davčne osnove za pravne osebe (CCCTB), predlog osnutka pilotnega programa obdavčevanja po pravilih matične države, strategijo za zagotavljanje boljšega usklajevanja davčnih sistemov držav članic, zlasti na področju izstopnega obdavčevanja in čezmejne davčne olajšave, delo, ki ga opravlja združeni forum za transferne cene, strategijo za preprečevanje davčnih goljufij, t. i. DDV-sveženj, nižje stopnje DDV za delovno intenzivne storitve in okoljsko obdavčitev.
Vsa ta vprašanja so izredno pomembna. So jedro pristopa Komisije k davčni politiki in veliko jih je bilo tema razprav v več odborih Evropskega parlamenta. Jasno je, da je treba evropskim podjetjem omogočiti sistem obdavčevanja pravnih oseb, ki je prilagojen stopnji njihove dejanske in potencialne ekonomske integracije v obsegu njihove čezmejne dejavnosti v Evropi. To je eden od ključnih dejavnikov za njihovo konkurenčnost v prihodnosti. Prav tako je bistveno, da se za druge neposredne davčne ovire poiščejo rešitve z usklajevanjem in ne le z dragimi tožbami.
Samo na enem področju vam ne morem slediti. Gre za odstavek 17 trenutnega poročila gospe Wagenknecht, v katerem poziva k zavrnitvi najnižje trošarinske stopnje in sprejetju kodeksa ravnanja namesto sedanje zakonodaje Skupnosti na tem področju. V Parlamentu smo o teh elementih razpravljali, ko smo obravnavali predlog o obdavčevanju alkohola in, z vsem spoštovanjem, moram povedati, da si Komisija ni premislila.
Zakonodaja Skupnosti o trošarinah na splošno ima pomembno vlogo preprečevanja izkrivljanja notranjega trga, zaščite javnega zdravja in prilagajanja vzorcev porab bolj okoljsko trajnostnemu ravnanju. Komisija trdno verjame, da so minimalne stopnje potrebne za pravilno delovanje notranjega trga, ker omogočajo varnostno mrežo za države članice, ki zagotavlja, da vse te države dejansko določijo trošarine in da so njihove stopnje smiselne. Upam, da bo vložen predlog spremembe odstavka 17 podprla večina poslancev.
Naj zaključim s tremi sporočili. Prvič, vsi veste, da moje službe trdo delajo, da bi vložile zakonodajni predlog o skupni konsolidirani davčni osnovi za pravne osebe, ki vam ga nameravam predstaviti po koncu poletnih počitnic leta 2008. Drugič, Komisija popolnoma podpira prizadevanja portugalskega predsedstva na področju DDV, da doseže sporazum o DDV-svežnju in pred koncem leta bistveno spodbudi širšo razpravo o stopnjah DDV. Lahko si prav tako prizadevamo zagotoviti sprejetje predloga za podaljševanje nekaterih odstopanj v zvezi z nižjimi stopnjami DDV v novih državah članicah. Poleg tega si bomo še naprej dejavno prizadevali za preprečevanje goljufij v zvezi z DDV in bomo kmalu predstavili predlog o obravnavi finančnih storitev v zvezi z DDV, ki bo temu sektorju zagotovila večjo pravno varnost in posodobljene predpise. Tretjič, še naprej podpiramo sistem minimalnih trošarinskih stopenj, da se zmanjša izkrivljenost in spodbuja poštena konkurenca na notranjem trgu, kar bo prispevalo k zaščiti javnega zdravja in okolja.
v imenu skupine PPE-DE. - Gospod predsednik, včasih v tej dvorani dejansko ne vidimo političnih razlik med skupinami, vendar pa je pri tem vprašanju razlika zelo jasna, ker se nikakor ne strinjam s poročevalko glede nekaterih točk, ki jih je ravnokar navedla. Spoštujem delo, ki ga je opravila v zvezi s tem poročilom, vendar imava pri tem vprašanju popolnoma različni stališči o tem, kaj bi morala storiti Komisija.
Prvič, to poročilo zadeva lizbonsko strategijo in kaj moramo storiti, da ponovno vzpostavimo svetovno konkurenčnost Evrope. To je dejansko edini način za zagotavljanje evropske blaginje in blaginje naših državljanov. To brez obdavčevanja ni mogoče. Obdavčevanje ima pri tem ključno vlogo, ker Evropi prinaša konkurenčnost.
Ne smemo pozabiti, da so splošne davčne stopnje v Evropi še vedno nad povprečjem Organizacije za gospodarsko sodelovanje in razvoj. Da bi v Evropi dosegli nižjo stopnjo obdavčevanja, moramo ustvariti okolje, ki je privlačno za naložbe. Potrebujemo več naložb, večjo rast in več uspešnih podjetij v Evropi.
Zdrava davčna konkurenca je v tem pogledu koristna. To je gospodarski tržni mehanizem za nadzor, ki preprečuje hitre politične odločitve. Če imamo v Evropi uspešno davčno konkurenco, vlade ne morejo ovirati enotnega trga. Želimo naslednje: pravi enotni trg brez ovir v zvezi z davki. Na drugi strani ni nobenih dokazov, da bi uspešna davčna konkurenca ogrozila davčne osnove. Celotni davčni prihodki ostajajo izredno stabilni, za kar je zaslužna povečana gospodarska dejavnost.
Vendar obstoj 27 različnih davčnih ureditev povzroča težave, zlasti za evropska mala in srednje velika podjetja, ki so za to rast zelo pomembna. Glede na davčno raziskavo ES iz leta 2004 stane uskladitev za manjša mala in srednje velika podjetja okrog 2,6 % njihove prodaje in 31 % plačanih davkov. Torej se ena tretjina vseh davkov nameni za usklajevanje. Velika sorazmerna količina davčne skladnosti za majhna podjetja je velika ovira in zato moramo narediti vse, kar je v naši moči, da zahtevamo čezmejno davčno olajšavo, preprostejše carinske postopke, sistem "vse na enem mestu" za DDV, pilotne projekte obdavčenja po pravilih matične države in tako naprej. Podpiramo vse, kar je Komisija naredila v tej smeri.
Nazadnje, industrija potrebuje dobro upravljan in preprost sistem davčne uprave. Rešiti moramo težave s transfernimi cenami, izravnavami izgub po celotni EU in izogibanjem dvojni obdavčitvi, ter znižati naše stroške usklajevanja. Pozdravljamo predlog o skupni konsolidirani davčni osnovi za pravne osebe in dejstvo, da je Komisija pri tem neomajna ter nam je pripravila ta predlog, ker je davčna olajšava za izgube le začasna. Konec koncev potrebujemo konsolidirano davčno osnovo za pravne osebe.
v imenu skupine PSE. - (EL) Gospod predsednik, komisar, gospa Wagenknecht je imela pobudo za sestavo poročila, ki je dokaz političnega poguma, ki je potreben za izpostavljanje prerazporeditvene in socialne razsežnosti davčne politike. Ta dokument je eden od pomembnejših dokazov, ki kažejo na to, da se razprava o davčni politiki lahko razširi po vsej Evropi.
Zaveza k izpolnjevanju lizbonskih ciljev, pravila pakta stabilnosti in rasti, obvezno upravljanje in prerazporeditev davčnih prihodkov, da ustrezajo ciljem kohezije in zaposlovanja, in vzpostavitev notranjega trga so zadostni dokazi političnega cilja. Davčne politike držav članic ne morejo več temeljiti izključno in le na nacionalnih merilih: dialog v zvezi z obdavčevanjem postaja nujen za spodbujanje večje davčne uskladitve po Evropi.
Ob takem dialogu, ki je omogočil tehtno sodelovanje med poročevalci v senci vseh političnih skupin, smo se osredotočili na naslednje temeljne točke. Prvič, kar zadeva davčno konkurenco, ne verjamemo, da bi moral biti predmet omejitev načela davčne konkurence, saj bi bilo to enako zavračanju politik določenih držav članic. Zaradi pomanjkanja skupnih pravil glede vprašanj davčne politike davčna konkurenca s svojimi ponudbami in protiponudbami nizkih davčnih stopenj ustvarja težave. Kot velja tudi za druge sektorje notranjega trga, lahko davčna konkurenca zagotovi konkurenčnost in izboljša storilnost nacionalnih gospodarstev, pa tudi gospodarstva cele Evrope, ob pogoju, da veljajo pravila za omejevanje rasti škodljive konkurence.
Druga točka, na katero smo se osredotočili, je povezava med neposrednimi in posrednimi davki. Nedavno se je v državah članicah začel kazati trend višanja posrednih davkov, v večini primerov z namenom, da bi pokrili davčni primanjkljaj. Vendar je to breme za potrošnike, trg pa ostaja nenadzorovan.
Rezultati neformalnega vrha predsednikov držav in vlad (Lizbona, 18.-19. oktober 2007) (razprava)
Naslednja točka so izjave Sveta in Komisije o rezultatih neformalnega vrha predsednikov držav in vlad v Lizboni. Toplo pozdravljam predsednika Sveta EU in predsednika vlade Portugalske Joséja Sócratesa. Zelo toplo dobrodošlico to jutro izrekam Evropskemu parlamentu.
Seveda enako toplo pozdravljam tudi predsednika Evropske komisije Joséja Manuela Durãa Barrosa in se mu zahvaljujem za njegovo delo v zvezi z evropskim vrhom.
Gospe in gospodje, preden začnemo z razpravo, bi se rad, pri čemer sploh nočem prehitevati, iskreno zahvalil portugalskemu predsedstvu za ogromno vloženega dela in uspeh, dosežen v četrtek ponoči okoli 1.00, ko je odobrilo Pogodbo o Evropski uniji in Pogodbo o delovanju Evropske unije.
To je odličen rezultat za Evropsko unijo in odličen rezultat za vse nas. V imenu Evropskega parlamenta bi rad dodal, da brez Evropskega parlamenta danes ne bi bili, kjer smo. To je tudi odličen rezultat za vse nas, ker je Pogodba bila in je glavna prednostna naloga Evropskega parlamenta, če si želimo uspeha v zvezi s to Pogodbo.
S temi čestitkami portugalskemu predsedstvu in tudi Komisiji - tu vidim komisarja Wallströma, ki je poleg predsednika Komisije tudi sam veliko prispeval - sem zelo vesel, da lahko besedo predam predsedniku Sveta EU Joséju Sócratesu. Dobrodošli v Evropskem parlamentu.
Gospod predsednik, predsednik Komisije, gospe in gospodje, dovolite mi, da prve današnje besede posvetim spominu na mojega prijatelja. Spominu na poslanca Evropskega parlamenta Fausta Correio, ki je umrl pred nekaj dnevi. Umrl je mlad. Njegova smrt seveda predstavlja veliko izgubo ne le za Evropski parlament, temveč tudi za portugalsko socialistično stranko.
Fausto Correia je bil moški dobrih političnih in človeških kvalitet. Vsi ste ga imeli priložnost spoznati. Bil je inteligenten politik, odprt in vedno predan plemenitim evropskim idejam. Tu pa bi rad poudaril zlasti njegove človeške kvalitete, saj je bil velikodušen, tovariški in strpen. Prav zares so naše človeške kvalitete tiste, ki dajejo smisel našemu političnemu življenju.
Njegova smrt mi predstavlja osebno izgubo, izgubo starega prijatelja, s katerim sem delil veliko trenutkov v življenju in ki ga bom močno pogrešal.
Gospe in gospodje, ko sem predstavil program portugalskega predsedstva na plenarnem zasedanju pred tremi meseci, sem jasno povedal, kaj je naš glavni izziv in prednostna naloga portugalskega predsedstva: sestaviti in doseči sporazum v zvezi z novo Pogodbo, da bi s tem končali šest let trajajoč brezizhoden položaj v institucionalnih razpravah, v katerega je bila zatopljena Evropska unija.
Danes lahko torej z velikim zadovoljstvom nagovorim Parlament ter predstavim sporazum, dosežen na medvladni konferenci 18. oktobra. Ta sporazum je bil podlaga za novo lizbonsko pogodbo. Pogodbo bomo podpisali 13. decembra v mestu, po katerem bo poimenovana.
Portugalsko predsedstvo je začelo z nalogo spreminjanja mandata, ki smo ga podedovali od nemškega predsedstva, ki je bilo, kot sem že rekel, jasno in natančno brez primere, da bi ta mandat spremenili v novo Pogodbo. To je bila naša misija.
Sporazum, ki smo ga dosegli, potrjuje, da sta bila metoda in urnik, ki smo ju določili na začetku našega predsedstva, pravilna. Treba je bilo, kot sem tu že povedal na začetku predsedovanja, čim bolj izkoristiti junijsko zasedanje Evropskega sveta, da bi Pogodbo skušali dokončati ne decembra, kar so zagovarjali nekateri, temveč oktobra na neformalnem zasedanju, in imeli smo prav.
Resnica je, da smo imeli najhitrejšo medvladno konferenco v zgodovini Evropske unije v zvezi z revizijo pogodbe. Začeli smo 23. julija, končali pa 18. oktobra.
Ko bo spisana zgodovina te pogodbe, bomo bolje razumeli pomembnost te politične odločitve, da nismo odložili do konca leta naloge, ki smo jo lahko dokončali že prej. Evropa je potrebovala hiter sporazum in dobila je to. Evropa je potrebovala znak zaupanja in dobila je to. Evropa se je morala obrniti proti prihodnosti in storila je to.
Delali smo hitro z vsemi državami članicami, ki so brez izjeme pokazale konstruktivnega duha in voljo za premagovanje ostajajočih težav. To nam je omogočilo predstavitev celotnega besedila Pogodbe 3. oktobra in nas prineslo veliko bližje našemu cilju.
Vprašanja, ki so ostala za lizbonski vrh, so bila omejena, čeprav očitno politično občutljiva. V tem okviru je bila naša strategija, da skušamo doseči sporazum že prvi dan vrha. To se nam je zdelo ne le možno, ampak tudi močno zaželeno, saj bi to poslalo močan znak Evropi. Znak, da je EU sposobna hitrega sprejemanja odločitev, celo takih, za katere vsi priznavajo, da so težke. Še več, bilo je zelo pomembno, da smo bili sposobni rešiti ta institucionalna vprašanja na prvi dan neformalnega zasedanja, drugi dan, takoj po tej odločitvi, pa razpravljati o globalizaciji in kako bi se morala Evropa spopasti s svetovnimi vprašanji.
V Lizboni je bilo zato možno doseči sporazum o naslednjih vprašanjih, kar nam je omogočilo, da smo dokončali sporazum o Pogodbi:
najprej glede klavzule iz Ioannine, v sporazumu pa je bila rešitev dosežena na dveh ravneh:
izjava v zvezi s sistemom odločanja v Svetu s kvalificirano večino, ki pojasnjuje dejanski varnostni mehanizem iz Ioannine;
poleg tega pa protokol, ki določa, kako se lahko mehanizem za soglasje v Evropskem svetu spremeni ali prekliče. Kot sem že imel priložnost povedati prej, je vprašanje Ioannine, kot sem ga videl v sporazumu na zadnjem zasedanju, zahtevalo, da klavzula postane zakonsko obvezna, vendar ne v Pogodbi. Rešitev, ki smo jo sprejeli, izjava in protokol, ki zagotavljata, da se odločitev o Ioannini lahko spremeni le s soglasjem, se nam je zdela rešitev, ki je najbližje duhu zadnjega sporazuma.
Določili smo zagotovila v zvezi s kompromisom iz Ioannine brez spodkopavanja integritete postopka odločanja s kvalificirano večino.
Obstajala je tudi potreba po razrešitvi političnega vprašanja v zvezi s številom generalnih pravobranilcev na Sodišču Evropskih skupnosti. V izjavi smo se sporazumeli, da bo Svet odobril katero koli zahtevo Sodišča Evropskih skupnosti, da se število generalnih pravobranilcev poveča za tri (enajst namesto osmih). V tem primeru bo Poljska imela stalnega generalnega pravobranilca in ne bo več sodelovala v sistemu rotacije, obstoječi sistem rotacije pa bo vključeval rotacijo petih generalnih pravobranilcev namesto trenutnih treh.
Kar zadeva določitev visokega predstavnika Unije za zunanje zadeve in varnostno politiko, smo se strinjali o izjavi, da bi moral Evropski parlament sodelovati v postopku imenovanja celo v prvi fazi, od januarja leta 2009, prek primernih stikov.
Konferenca je odobrila tudi izjavo, ki pojasnjuje določitev pristojnosti med Unijo in državami članicami, kot je našteto v pogodbah.
Končno pa še vprašanje sestave Evropskega parlamenta. Kot veste, je bil člen 9a Pogodbe o Evropski uniji popravljen in se zdaj glasi, da število poslancev Evropskega parlamenta ne bo preseglo 750, t. j. s predsednikom vred 751, s čimer je ohranjena padajoča sorazmernost.
prva zagotavlja, da bo dodatni sedež v Evropskem parlamentu dodeljen Italiji;
druga zagotavlja, da se bo Evropski svet politično strinjal glede sestave Evropskega parlamenta na podlagi predloga samega Parlamenta.
Svet je torej sprejel kriterije, ki jih je predlagal Parlament, in nadaljeval s tem, kar je imel za sprejemljivo prilagoditev z namenom, da bi se prilagodil trenutnemu okviru v obdobju 2009-2014.
Gospe in gospodje, s strinjanjem političnih skupin in v skladu z našim Poslovnikom predlagam naslednje predloge v dnevnem redu za sedanje delno zasedanje.
Prvič, predlagam, da glasovanje o vloženih predlogih resolucij za zaključek razprave o vrhu EU-Rusija prestavimo na naslednje delno zasedanje v Bruslju.
v imenu skupine ALDE. - Gospod predsednik, izpostavljam vprašanje o pravilnosti postopka na podlagi člena 166 in z upoštevanjem členov 45, 77, 89, 113 in 155. Včeraj smo sklenili, da bomo na vrhu EU-Rusija ta eden imeli resolucijo in v moji skupini menimo, da se moramo tega držati. Zavedam se, da se temu sklepu poskuša nasprotovati, vendar upam, da bo Parlament ustrezno odpravil takšen omejen pristop k politiki.
v imenu skupine PSE. - (DE) Gospod predsednik, to zadeva tudi kolege poslance. O tej vlogi nismo bili obveščeni. Včeraj smo imeli težave z obveščanjem. Niti skupina Evropske ljudske stranke (Krščanski demokrati) in Evropskih demokratov niti moja skupina nismo bili obveščeni o tej zahtevi. To je tudi razlog, da smo se počutili precej prezrte, zato smo se vzdržali glasovanja. Oba, tj. moj kolega poslanec gospod Daul in jaz sam, sva danes zjutraj predložila predlog, da se to resolucijo obravnava previdno. Ugotavljamo, da obstaja želja po resoluciji in jo sprejemamo pod pogojem, da se jo obravnava previdno. Po vrhu nam bodo na voljo tudi vse razpoložljive informacije, zato tudi odložitev predloga na čas po vrhu.
Gospod predsednik, ne vem, kako močna je komunikacija v velikih skupinah. Vedno smo poudarjali, da želimo resolucijo, o tem so bili obveščeni tudi generalni sekretariati. Povedali smo, da se bodo izjave proti temu predlogu podajale ob glasovanju v ponedeljek, kot je naša pravica. To smo vedno poudarjali in če vam to ni bilo posredovano, to ni naš problem, ampak vaš.
V zvezi z vsebino: v Rusiji je bila na primer v zadnjih tednih sprejeta nova zakonodaja proti ekstremistom, ki jasno omejuje svobodo tiska in mnenja Zato želimo, da se resolucija sprejme pred vrhom in se prek nje EU omogoči pojasnitev našega stališča o razmerah v Rusiji. Po vrhu bomo oblikovali resolucijo o rezultatih, vendar mora ta parlament, ki želi biti političen, pred vrhom z večino sprejeti politično svobodo izražanja, da Rusiji pokaže stališče Evropskega parlamenta do svobode in demokracije.
(DE) Gospod predsednik, s tem se lahko vsi strinjamo. Gospod Cohn-Bendit je izrazil naše skupno mnenje. Vendar imamo v tem parlamentu Poslovnik ne le zato, ker bi si želeli mučiti ljudi, ampak zato, ker imajo velike skupine z več kot 200 člani tudi težave, čeprav jih imate verjetno tudi v vaši manjši skupini, le v manjši meri, gospod Cohn-Bendit, moramo pa imeti možnost posvetovanja drug z drugim. Če združim poslance iz skupine Evropske ljudske stranke (Krščanskih demokratov) in Evropskih demokratov ter poslance iz moje skupine, si več kot 450 poslancev v tem parlamentu želi nekaj časa za posvetovanje.
Zato predlagam naslednje: kar je povedal gospod Cohn-Bendit glede sporočanja ruski strani, da se nam zdi ta zakon nepravičen in ga je treba razveljaviti, Komisija in Svet pa lahko v zvezi s tem nadaljujeta. To je zagotovo volja celotnega Evropskega parlamenta, kar je bilo jasno izraženo tudi v tej razpravi.
Vendar je treba o resoluciji, ki vključuje 60-70 točk prav tako vsaj v določeni meri razpravljati, saj bo le tako delovala. Zato pozivamo k razpravi, osnutku resolucije in nato glasovanju na naslednjem zasedanju. To je dejansko pravičen kompromis. Prosim, da ga odobrite.
Gospe in gospodje, glede na naš Pravilnik je točka, ki jo je izpostavil gospod Watson pravilna in dobro osnovana v Pravilniku. Vendar je jasno, da glede tega vprašanja obstajajo različna mnenja.
V skladu s Pravilnikom bomo to vprašanje rešili na edini možen način, tj. na podlagi dejstva, da je Parlament suveren. Zato bomo imeli dve glasovanji: prvo glasovanje bo glasovanje o tem, ali želimo o tej zadevi glasovati. Če bo rezultat tega glasovanja negativen, dnevnega reda ne bomo spreminjali, torej ne bo predlogov v zvezi s tem. Če se boste odločili za glasovanje, bomo nato glasovali o točki, ali se glasovanje o predlogih resolucij preloži.
Zdaj bomo glasovali o vprašanju, ali Parlament želi glasovati o tej zadevi.
Zdaj bomo glasovali o predlogu, ki sem ga predstavil, tj. o preložitvi glasovanja o predlogih resolucij o vrhu EU-Rusija na naslednje delno zasedanje v Bruslju. Tisti, ki boste glasovali za, boste glasovali za preložitev tega glasovanja na naslednjo delno zasedanje in tisti, ki boste glasovali proti, boste glasovali za to, da se dnevni red ohrani v sedanji obliki.
Zdaj predlagam, da se naslednji dve poročili, ki sta zdaj vključeni v torkovo razpravo med 15.00 in 16.00 neposredno vključi v glasovanja v četrtek ob 12.00:
poročilo gospe Margie Sudre v imenu odbora za ribištvo o spremembi predloga uredbe Sveta o sklenitvi Sporazuma o partnerstvu v ribiškem sektorju med Evropsko skupnostjo in Republiko Madagaskar - C6-0064/2007 - in
poročilo gospoda Emanuela Jardima Fernandesa v imenu odbora za ribištvo o spremembi predloga uredbe Sveta o sklenitvi Sporazuma o partnerstvu v ribiškem sektorju med Evropsko skupnostjo in Republiko Mozambik - C6-0284/2007 -.
Če ni več pripomb, bomo ti glasovanji vključili neposredno v glasovanje v torek ob 12.00.
Gospod predsednik, izpostavljam vprašanje o pravilnosti postopka na enaki pravni podlagi kot gospod Watson. Želim le poudariti, da smo imeli zelo pomembno razpravo o večji demokraciji v EU. Takšna taktika, ki je bila očitno uspešna kaže, da je potrebno demokracijo še naprej širiti, tudi v tem parlamentu. Kot član velike skupine, skupine PPE-DE, katere izredno ponosen član sem, lahko rečem, da se za neizvedeno resolucijo krivi ostale skupine. Poleg tega sem ugotovil, da sta se o tem sporazumeli dve veliki skupini. Jasno je, da na takšen način ne moremo nadaljevati.
Strinjam se s tem sklepom. Moj praktični nasvet za vas, gospod predsednik, bi bil, da zagotovite, da bosta predsedujoči Svetu in predsednik Komisije predstavila predsedniku Putinu celotni dobesedni zapis razprave o vrhu EU-Rusija na tem vrhu in ne pozneje.
(FR) Gospod predsednik, v zvezi z vključitvijo poročil o ribištvu ne vem, ali je bila to napaka tolmača, vendar ste rekli, da bomo o poročilih razpravljali in da sta na dnevnem redu zasedanja v četrtek. Poročili bomo obravnavali brez razprave. Zato menim, da je prišlo do napake v tolmačenju.
Gospe in gospodje, predlagamo, da se poročili neposredno vključita v čas glasovanja v četrtek ob 12.00. Zdaj sta vključeni v razpravo v torek med 15.00 in 16.00. Zato predlagamo, da se brez razprave vključita v glasovanje v torek ob 12.00.
Gospod predsednik, izpostavljam vprašanje o pravilnosti postopka na podlagi člena 166 s sklicem na člen 37(1) našega Poslovnika.
Člen 37(1) zadeva dostop do dokumentov in zagotavljanje informacij Parlamentu. Pred tem glasovanjem o pesticidih nas je bilo veliko, če ne vsi, zasutih z elektronsko pošto, prek katere so nas pozivali h glasovanju za predloge sprememb, ki jih Komisija zagotovo ne bi podprla. To elektronsko pošto pošilja organizacija Pesticide Watch, katere sestavne organizacije z velikimi vsotami financira Evropska komisija, pri čemer so ta sredstva dejansko del 11,7 milijonov EUR, ki so bili porabljeni v zadnjih dveh letih pod proračunsko postavko v zvezi z akcijskim programom Komisije za spodbujanje nevladnih organizacij, ki so zlasti dejavne na področju varstva okolja in programa Life+.
V skladu s členom 37(1) pozivam k razjasnitvi izmenjav med Komisijo in temi nevladnimi organizacijami, ki pritiskajo na nas glede vseh teh zadev. Zaradi tega plačanega lobiranja se je vsekakor povečalo število elektronskih sporočil, ki so jih prejeli poslanci, vendar je zagotovo nesprejemljivo, da eden od generalnih direktoratov Komisije porablja velike vsote davkoplačevalskega denarja in zlorablja vlogo nevladnih organizacij, da bi spremenil mnenja parlamentarcev in vodilnega generalnega direktorata Komisije o tej zadevi.
Gospod predsednik, glede vprašanja o pravilnosti postopka, to je popolna polomija in moramo preiti na elektronsko glasovanje v celoti. To je smešno.
Gospod Booth, to ni polomija. Pojavljajo se napake, ki so statistično popolnoma normalne pri tako dolgotrajnem glasovanju. Smešni pa so taki posegi, kot je bil ravnokar vaš.
Gospod predsednik, glede vprašanja pravilnosti postopka, nočem podaljševati zadev in sami ste preveč vljudni, da bi to izpostavili, vendar obstaja pravilo, ki predsedniku omogoča glasovati, kadar se mu predloži tako veliko glasovanj, osem strani tridesetih ločenih glasovanj, da Parlamentu naloži vrnitev poročila odboru, kjer ga pregledajo in ponovno predložijo. Menim, da bi morali to pravilo večkrat uporabiti.
v imenu skupine PSE. - (DE) Gospod predsednik, opravili ste zelo dobro delo in si zaslužite dobro kosilo, kot tudi vsi mi. Glasovanje bi morali preložiti na jutri.
v imenu skupine PPE-DE. - (FR) Gospod predsednik, zdaj je ura 14.00, zato bi morali prekiniti glasovanje. Zelo mi je žal, da lahko tako poročilo doseže plenarno obravnavo. Predlagam, da se ga naslednjič v odboru bolj natančno pripravi in da se v prihodnosti, v načrtu za reformo Parlamenta, ta pravila ponovno pregleda. Tako ne moremo nadaljevati.
(FR) Gospod predsednik, menim, da ima kolega poslanec prav, vendar bi moral priznati, da je njegova skupina tista, ki ni spoštovala dela v odboru in je danes predložila vse predloge sprememb.
(IT) Gospod predsednik, gospe in gospodje, po besedah gospoda Cohn-Bendita se je odbor odločil z veliko večino, vendar je Parlament temu sklepu nasprotoval v meri, ki meji na obstrukcionizem. To je resnica. Zato to ni postopkovno vprašanje, ampak vprašanje političnega odnosa.
Gospe in gospodje, priča smo kombinaciji dveh nesrečnih okoliščin. Prvič, imeli smo zelo dolgo predhodno razpravo, ki je zadržala čas glasovanja in drugič, danes smo doživeli enega od najdaljših glasovanj tega zasedanja.
Zato bomo na tej stopnji glasovanje prekinili, zahvaljujem se vam za vaše sodelovanje.
v pisni obliki. - (PT) To konvencijo so podpisale Skupnost in njene države članice na dan 26. februar 1991 in jo je odobrila Skupnost na dan 27. junij 1997, pri čemer je njen cilj določiti dolžnosti pogodbenic za ocenjevanje okoljskega vpliva nekaterih dejavnosti na začetni stopnji načrtovanja ter državam določiti splošno dolžnost v zvezi s sporočanjem in posvetovanjem o vseh velikih projektih, ki imajo lahko pomemben negativen čezmejni okoljski vpliv.
Parlament je odobril nekatere predloge sprememb, in sicer v členu 1(x) Konvencije razširi opredelitev "javnost" za pojasnitev, da javnost, ki lahko sodeluje v postopkih iz Konvencije, vključuje civilno družbo in predvsem nevladne organizacije, ter omogoča državam izven regije UN/ECE, da pristopijo h Konvenciji po odobritvi na sestanku pogodbenic, kar zasluži našo podporo.
Ostali predlogi sprememb se nam ne zdijo tako pomembni. Načeloma menim, da ne povzročajo nobenih težav.
Zato se strinjamo s poročevalcem in smo glasovali za sprejetje poročila.
Zakonodajni predpisi, ki urejajo varnost okolja, so kompromis med potrebo po varovanju in zahtevami velikih podjetij po njegovem čim večjem izkoriščanju ne glede na posledice. Preobremenjenost z dobičkom omogoča prednostno obravnavanje multinacionalk EU. Naslednje točke so primeri za to:
i. kjotski protokol, pri katerem je odločilno trgovanje z onesnaževali;
ii. celoten zakonodajni okvir, ki omogoča uporabo in širjenje gensko spremenjenih organizmov;
iii. zakonodaja o nadziranju uporabe kemičnih snovi v potrošniških izdelkih v dopustnih ravneh. Ta zakonodaja se je oblikovala 40 let, seveda dopušča veliko izjem, od leta 1967 (Direktiva 67/458/ΕGS) do leta 2007, ko je začela veljati uredba REACH;
iv. še vedno zelo pomanjkljiv zakonodajni okvir za integrirano upravljanje radioaktivnih odpadkov;
Kljub temu se multinacionalkam dopušča proti-okoljsko delovanje. Kazni so edina uporabljena sankcija, pri čemer predstavljajo zelo majhen del dodatnih prihodkov, ki jih prejmejo na račun uničevanja okolja. To dokazuje pravilnost stare modrosti, da ima tisti, ki plača, tudi glavno besedo.
Menimo, da sta to resni opustitvi. Potrebujemo kratko, ampak pomembno in uporabno obravnavanje teh vprašanj.
v pisni obliki. - (PT) Konvencija o zaščiti finančnih interesov Evropskih skupnosti in njeni protokoli so na seznamu konvencij in protokolov na področju pravosodja in notranjih zadev, vključenem v Prilogo I Akta o pristopu.
Ta konvencija in njeni protokoli so bili sprejeti leta 1996 z namenom oblikovati skupno osnovo za kazenskopravno varstvo finančnih interesov Evropskih skupnosti in so začeli veljati leta 2002 po ratifikaciji takratnih 15 držav članic.
Za preprečitev izgube časa in prizadevanja pri napornih pogajanjih, sklenitvah in ratifikaciji (27 držav članic) posebnih pridružitvenih protokolov k tem konvencijam je Akt o pristopu Romunije in Bolgarije uvedel poenostavljen sistem pristopa h konvencijam in protokolom, ki so jih sklenile države članice na podlagi člena 34 Pogodbe o Evropski uniji ali člena 293 Pogodbe ES.
Zato podpiram ta predlog odločbe Sveta, ki poenostavlja določitev datuma za začetek veljavnosti te konvencije v zvezi z Romunijo in Bolgarijo.
avtorica. - (LT) Govorila bom o paketu dveh besedil, in sicer o predlogu Komisije o razvoju infrastrukture za schengenski informacijski sistem ter njegovem izvajanju in upravljanju. Glasovala sem za obe resoluciji in menim, da sta zelo pomembni zakonodajni besedili EU.
Žal se začetek delovanja SIS II nenehoma odlaga. Za časovnim načrtom precej zaostajamo, zato je bistveno, da najdemo način, ki nam bo omogočil uporabo omrežja SIS 1+ po 13. novembru 2008, tj. podaljšati moramo uporabo storitev, ki jih zagotavlja omrežje SISNET in pripraviti nadomestne rešitve z omrežjem s-TESTA.
Zdaj je jasno, da bo treba človeške in finančne vire, določene za izvajanje SIS II, razdeliti med tri projekte, ki se bodo razvijali hkrati: SIS II, SISone4all ter postavitev, delovanje in upravljanje komunikacijske infrastrukture. To bo negativno vplivalo na izvajanje SIS II.
Zato bo sklep o financiranju SIS 1+ in posledično SISone4all zelo pomemben: ali ga bodo financirale vse udeležene strani ali bo na primer SISNET sredstva pridobil iz proračuna EU? Pravilna razporeditev sredstev EU in držav članic bo zelo pomembna. Vendar je v zvezi s pomembnostjo tega projekta za varnost v EU očitno, da je SIS II prednostna naloga. Dodeliti moramo sredstva za varnost EU in razvoj komunikacijske infrastrukture.
v pisni obliki. - (RO) Le eno leto po njegovi ustanovitvi leta 2006 se že pojavljajo zahteve za sredstva iz Evropskega sklada za prilagoditev globalizaciji. Strinjam se z glasovanjem za sklep o uporabi sredstev sklada, ki predstavlja prvi poskus podpore našim evropskim državljanom, ki se soočajo z izzivi globalizacije.
Globalizacija je pojav, ki nam nudi številne priložnosti in možnosti, vendar hkrati ustvarja težave v zvezi s prilagajanjem na njegove posledice. Zato je za Evropsko unijo zelo pomembno, da se lahko odzove ne le na take izzive, ampak tudi, da k njim pristopi učinkovito s hitro uporabo potrebnih finančnih instrumentov. Varnost evropskih državljanov in zaupanje v prihodnost sta temelja naših ukrepov in pobud.
Zadovoljna sem z usmeritvijo teh sredstev na področje dela in varnosti pri delu, vendar poudarjam pomembnost izobraževanja na tem področju in potrebe po upoštevanju tega področja tudi v prihodnjih uporabah sredstev. Končno upam, da bo imela v prihodnosti, če bo potrebno, vsaka država članica koristi od uporabe sredstev iz evropskega sklada za prilagoditev globalizaciji, saj manj pozitivni ukrepi vplivajo na vse nas, vključno z novimi državami članicami. To je edini način za vzpostavitev pravega trajnostnega razvoja na območju EU v celoti.
v pisni obliki. - Glasoval sem za to prvo uporabo sredstev iz Evropskega sklada za prilagoditev globalizaciji. Ta sklad je bil ustanovljen po uspešni kampanji skupine PSE z namenom, da bi ublažil vpliv globalizacije na evropske delavce.
Zdaj se iz tega sklada pomoč nudi približno 900 odpuščenim delavcem iz avtomobilskega sektorja v Franciji.
v pisni obliki. - (PT) Francija je marca 2007 vložila vlogo za uporabo sredstev iz Evropskega sklada za prilagoditev globalizaciji v zvezi z odpustitvijo 1 345 delavcev iz podjetja Renault SA in 1 057 delavcev iz podjetja Peugeot SA ter njihovimi dobavitelji.
Zaradi omejitev v proračunu tega sklada (500 milijonov EUR na leto), njegovih omejevalnih meril za izpolnjevanje pogojev in števila delavcev, ki so bili prizadeti, je Skupnost podelila 3 816 280 EUR sredstev. Tako ugotovimo, da to pomeni 1 902 EUR za vsakega odpuščenega delavca v podjetju Renault in 1 190 EUR za vsakega odpuščenega delavca v podjetju Peugeot.
Evropska komisija je ocenila, da bi ta sredstva lahko koristilo med 35 000 in 50 000 delavcev, vendar podatki EU kažejo, da število delavcev, odpuščenih zaradi prestrukturiranja, dejansko presega pol milijona. Razmere so še resnejše, ker je bilo večino teh delavcev odpuščenih zaradi prestrukturiranja znotraj EU in zato ne izpolnjujejo meril za izpolnjevanje pogojev sklada.
Predlog splošnega proračuna: Oddelek III - Predlog splošnega proračuna 2008: Oddelki I, II, IV, V, VI, VII, VIII in IX (razprava)
poročilu gospoda Virrankoskega v imenu odbora za proračun o predlogu splošnega proračuna Evropske unije za finančno leto 2008, oddelek III - Komisija
poročilu gospoda Itäläja v imenu odbora za proračun o predlogu splošnega proračuna Evropske unije za finančno leto 2008, oddelki I, II, IV, V, VI, VII in IX
Preden dobi besedo gospa komisarka Grybauskaitë, bi izrazil presenečenost, da drugi komisarji, ki smo jih prosili za udeležbo, niso prisotni. Razlogi so različni: morda so bila naša vabila poslana nekoliko prepozno. Preveril bom, ali je to razlog.
Vendar bi opomnil Komisijo, da mora biti v skladu z medinstitucionalnim sporazumom prisotna med tednom, ko zaseda Evropski parlament. Zadevo bom preveril, pri čemer pričakujem, da bo Komisija in mi kot Parlament dejansko spoštovali svoje obveze v skladu z medinstitucionalnim sporazumom.
Zato bi prosil prisotno komisarko gospo Grybauskaitë, da to sporoči Komisiji. Sicer sem to že nenačrtovano povedal na konferenci predsednikov. Kakorkoli že, zdaj ne želim enostransko obtoževati, vendar bom zadevo preveril.
Gospod predsednik, najprej se zahvaljujem predsedniku odbora za proračun, članom in koordinatorjem odbora, ker so omogočili, da smo v zelo pozitivnem vzdušju dosegli odličen kompromis. Prav tako je bil pri pripravi proračuna zelo odprt in pripravljen sodelovati generalni sekretar Parlamenta. To je dober začetek za prihodnje sodelovanje med upravo in odborom za proračun.
Najprej bi povedal, da se ta sistem dveh organizacij, tj predsedstva in odbora za proračun, ki odločata o proračunu, v prihodnosti ne more ohraniti. Pristop, da predsedstvo razvija različne nove zamisli in nove projekte, ni ustrezen. Odbor za proračun je samo element, ki potrjuje sredstva ali jih zavrne. Primer tega so pomembna nova povečanja, ki jih je predlagal predsednik skupine, ki bi presegla znamenito 20-odstotno zgornjo mejo, ki smo jo sprejeli skupaj. Upam, da bodo v zvezi s tem ljudje upoštevali smernice predsednika odbora, ker on ve, kakšen je ustrezen potek tega procesa, da se dosežejo dejanski in primerni rezultati. O teh zadevah se ne more odločati na dveh mestih. Veliko boljše je, če se o njih odloča samo na enem.
Ko se je pripravljal proračun Parlamenta, sta uprava in predsedstvo s predlogom, da mora osnovno načelo ostati 20 % pod zgornjo mejo, dala pravo pobudo. Nato je predsednik skupine dopolnil pravila politike. Ena novost je, da mora vsak pomočnik poslanca prejeti tisoč evrov na mesec več, kar bi skupno zneslo okoli 10 000 000 EUR, pri čemer so bila še različna druga povečanja, čeprav smo bili v položaju, v katerem je bilo treba dodatne stroške do neke mere znižati. To dejansko ni nikoli preprosto, vendar je treba povedati, da realno nismo ničesar prihranili ali znižali, ampak smo v zvezi z novimi povečanji poskušali upoštevali proračunsko disciplino, da ne bi proračuna preveč povečali.
Dejansko je to pomembno, ker razpolagamo z denarjem davkoplačevalcev. Premisliti moramo, v katerih projektih bomo sodelovali in kateri od njih so sprejemljivi z vidika davkoplačevalcev. Predvsem se moramo osredotočiti na bistveno delo, za opravljanje katerega smo bili izvoljeni. To je zakonodajno telo, zato ne smemo izvajati projektov, ki ne spadajo na področje dejanskih zakonodajnih dejavnosti.
Vendar povem, da sem zadovoljen s skupnim kompromisom, ki Parlamentu omogoča povečanje sredstev za malo manj kot 4 %. To je sprejemljivo, pri čemer v vsakem primeru vključuje veliko projektov, ki jih podpirajo drugi poslanci tukaj.
Omenil bom nekaj teh projektov. Najprej, politika informiranja, ki je zelo pomembna. Zanjo je bilo k rezervi dodanih dodatnih devet milijonov evrov, namenjenih za novo spletno televizijo, ko bo prototip odobren. Zamisel o spletni televiziji kot tehničnem informacijskem programu je izjemna, vendar se je ne sme uveljavljati na način, ki je zdaj predlagan. Politične skupine in poslanci ne bi smeli sodelovati pri spremljanju zadevnega organa ali s tem povezanim vsakodnevnim delom. Uprava nima enake vrste politične iskrenosti, kot jo imajo politične skupine in poslanci in kot jo pričakujejo ljudje.
Težko sprejemam zamisel, ki jo je predlagala levica, da mora biti politika odpravljena iz informativne politike ter da lahko informacije o Parlamentu prihajajo samo prek njegove uprave in ne od poslancev ali političnih skupin. Nepredstavljivo je dopustiti, da informacijska politika prihaja samo prek uprave, ter nas, ki smo bili na to mesto demokratično izvoljeni, izključi iz informacijskega mehanizma.
Druga zamisel, ki se je sprejela na plenarnem zasedanju pred prazniki, povezana s to temo, zadeva lokalne medije. Predlagano je bilo, da morajo poslanci dobiti malo več denarja, da povabijo predstavnike lokalnih medijev na opazovanje dogajanja v Parlamentu in intervjuje s poslanci. Odbor za proračun je glasoval proti temu. Tega očitnega sovraštva do malih lokalnih medijev, ki prihaja od levice, ne razumem, saj se lahko s tem najbolj približamo običajnim ljudem. Vendar smo zdaj v odboru za proračun z večino glasovali proti temu denarju, zato poslanci ne moremo več porabiti denarja za povabilo lokalnih medijev v Parlament.
Tretjič, omenil bi informacijske urade. Vsaka država članica ima informacijski urad, kar je dobro, vendar zakaj se kupujejo najdražje stavbe na najdražjih območjih. Zakaj ne bi kupili malo cenejše stavbe malo vstran iz mesta ter porabili zadevna sredstva za človeške vire? Potrebujemo več ljudi, ki bodo obiskali delovna mesta, izobraževalne ustanove in šole, da ljudem predstavijo, kaj Parlament počne ter zakaj. Najboljši način, da vplivamo na ljudi, je srečanje z ljudmi in ne kupovanje dragih stavb. Ta denar bi lahko boljše porabili.
V zvezi s politiko glede stavb na splošno upam, da lahko vse organizacije skupno ustanovijo splošno organizacijo za določanje, kdaj in kje graditi ter kdaj in kje kupovati nepremičnine, zato da ne sprejemamo odločitev brez vednosti, kaj počnejo drugi ter umetno dvigamo cene nepremičnin.
Samo omenil bi še pripombe o resoluciji v zvezi s predlogom za zmanjšanje števila sej v Strasbourgu. To je morda bolj notranja razprava, vendar se mora nadaljevati, dokler se zadeve ne uredijo. Prav tako moramo postaviti zgled v zvezi z zmanjšanjem emisij. Ne smemo zapraviti 200 milijonov davkoplačevalskega denarja na leto. Javnosti moramo pokazati, da se je EU razširila in spremenila, zato se moramo tudi mi spremeniti. Zasledil nisem niti ene dobre razlage, zakaj se mora ta nadležnost nadaljevati. Zato upam, da bomo o tej temi glasovali, da se Parlament lahko pogodi s Svetom in se izvede ta zelo potrebna sprememba.
Ponovno se zahvaljujem koordinatorjem in članom odbora za proračun za kompromis, pri čemer upam, da se ga bo v četrtek na glasovanju upoštevalo ter da se bodo zadevni zneski ohranili takšni, kot smo jih skupaj sprejeli.
Gospod predsednik, gospa komisarka, proračun Evropske unije za leto 2008 je drugi v tem programskem obdobju. Ko se je sprejel sedanji finančni okvir, se je posebna pozornost namenila okrepitvi konkurenčnosti in kohezije za rast in zaposlovanje.
Predhodni predlog proračuna Komisije je bil 129,2 milijard EUR za odobritve za prevzem obveznosti in 121 milijard EUR za odobritve plačil. Svet je v svojem predlogu proračuna odobritve za sprejem obveznosti zmanjšal na 128,4 milijard EUR in odobritve plačil na 119,4 milijarde EUR, to je za 10,3 milijard EUR pod že zelo zoženim finančnim okvirom.
Predlog proračuna Sveta je prav tako izpostavil druga vprašanja. Pod postavko 1 (trajnostna rast in zaposlovanje) so bile odobritve plačil zmanjšane za celotnih 1 046 milijonov EUR, čeprav je bila to brezpogojna prednostna naloga proračunske politike.
To jesen je Parlament prav tako prejel pismo Komisije o predlogu spremembe, ki predlaga dodatnih 262 milijonov EUR za zunanje ukrepe. Poleg tega je Komisija predlagala tudi pregled finančnega okvira, zato da se ustrezna sredstva lahko namenijo za globalni sistem za določanje položaja Galileo in Evropski inštitut za inovacije in tehnologijo za obdobje 2008-2013. Predlog je bil v skladu z resolucijo Parlamenta, sprejeto 20. junija, in prvo obravnavo zakonodaje Evropskega inštituta za tehnologijo.
Na podlagi teh meril je odbor za proračun predložil svoj predlog, o katerem se zdaj razpravlja. Njegovi ključni elementi so naslednji:
Brezpogojna prednostna naloga proračuna je postavka 1 (trajnostna rast in zaposlovanje). Odobritve za prevzem obveznosti so se povečale zlasti za raziskovanje in izobraževanje v skladu z lizbonsko pogodbo ter vseevropska omrežja.
Postavka 1 prav tako zadeva financiranje navigacijskega sistema Galileo. Ko se je pripravljal večletni finančni okvir, je Parlament opozoril, da je za sistem Galileo namenjenih premalo sredstev. Zdaj primanjkljaj znaša 2,4 milijard evrov, ker zasebna industrija v projektu ni pripravljena sodelovati, kot se je zgodilo v Združenih državah Amerike. Ker je projekt za Evropo politično in finančno pomemben, je Parlament vztrajal, da ga je treba nadaljevati, pri čemer ga je treba financirati iz proračuna EU. V zvezi s tem se mora sprejeti odločitev med tem proračunskim postopkom. Zato predlog proračuna v proračunskih odobritvah ni vključeval sistema Galileo in povezanih odobritev za Evropski inštitut za tehnologijo v obliki predloga za "spreminjanje satelitov". Pogoj za njegovo sprejetje je, da je sprejet predlog Komisije za spremembo večletnega finančnega okvira. Če se to ne zgodi, projekt Galileo ne bo uspel, pri čemer bo tudi financiranje Evropskega inštituta za tehnologijo v težavah. S financiranjem projekta Galileo je nesmiselno nadaljevati, če Svet ne želi resnično vztrajati do konca.
Odobritve sredstev za strukturni in kohezijski sklad pod postavko 1b so se znatno okrepile, saj so neporavnane obveznosti v skladih (RAL) zaskrbljujoče visoke, in sicer več kot 95 milijard EUR.
Poleti sta Parlament in Svet sprejela skupno deklaracijo v zvezi s počasnostjo Komisije pri odobravanju funkcionalnih programov. Zdaj je 63 % programov sklada za regionalni razvoj in kohezijskega sklada neodobrenih, kot tudi 83 % programov evropskega socialnega sklada in 75 % programov za razvoj podeželja, čeprav se prvo leto programov že izteka.
Danes smo želeli, in mislim, da nekateri kolegi poslanci to že vedo, izvesti majhen poskus, s katerim bi čas za vprašanja naredili nekoliko prijaznejši in interaktivnejši. Zato vabim vse poslance tega parlamenta, da pridejo bliže in se usedejo v prvo vrsto, tako da bomo bolj prijateljski med seboj in s Komisijo. Prosim, pridite v prve vrste, namesto da sedite čisto zadaj.
Vidim, da ste nekateri še vedno malce sramežljivi. Dajte no, prav zabavno bo narediti poskus.
Kakšne ukrepe predlaga Komisija v zvezi s številom primerov ugrabitve otrok in njihovega izginotja, da bi v državah članicah uskladila sredstva za preprečevanje in kaznovanje takšnega ravnanja v celotni Evropski uniji?
podpredsednik Komisije. - Komisija se v celoti strinja s pomembnostjo boja proti izginotjem in ugrabitvam mladoletnikov. Doseči večje otrokove pravice je, kot vsi dobro veste, ena mojih osebnih prednostnih nalog.
Prvi ukrep, ki ga je Evropska komisija leta 2001 izvedla v zvezi s tem je bil, da je podprla ustanovitev evropske mreže organizacij, evropske zveze za pogrešane in spolno zlorabljene otroke, ki se zdaj imenuje Pogrešani otroci Evrope (Missing Children Europe). Danes imamo 21 organizacij v 15 državah članicah.
Nato je bilo s finančno podporo našega programa Skupnosti, programa Daphne, med leti 2001 in 2005 s pomočjo evropske agencije za pomoč otrokom Child Focus ustanovljenih ali prenovljenih več centrov.
Več držav članic je v zadnjih 10 letih vzpostavilo klicne linije za pomoč v stiski, da bi pospešile iskanja in podprle družine pogrešanih otrok.
Primeri pogrešanih in ugrabljenih otrok lahko hitro dobijo čezmejne razsežnosti. Zato predlagamo enotno telefonsko številko za nujne klice v zvezi s pogrešanimi otroki. Glede tega se bo izvedla Odločba Komisije z dne 15. februarja 2007 o rezervaciji nacionalnega območja oštevilčenja, ki se začenja s 116, za usklajene številke za usklajene storitve družbene vrednosti. To je pomembna odločitev vsake države članice, zlasti v zvezi s številko 116000 vročih telefonov za pogrešane otroke.
Kot veste, so za pravilno uporabo storitev v zvezi s številko 116 še vedno odgovorne države članice. Na žalost moram povedati, da se tri države članice na to še niso odzvale. Pravne ukrepe je sprejelo 17 držav članic. V 12 državah članicah so bili razpisi za kandidate za upravljanje s številkami vročih telefonov, samo 4 od njih pa so do zdaj izbrale ponudnika storitev: Belgija, Danska, Grčija in Portugalska. Zato nikakor nisem zadovoljen z izvajanjem sklepa, sprejetega februarja 2007.
Poleg teh telefonskih številk za klic v sili je potreben mehanizem pomoči pri iskanju pogrešanih otrok. Več takšnih sistemov že obstaja in lahko spodbudijo ukrepe v celotni EU. Saj poznate ameriški sistem "Amber Alert", francoski "Alerte enlèvement" in grški sistem "Amber Alert Hellas", ki že delujejo. Države članice podpiramo pri izvajanju podobnih mehanizmov na nacionalni ravni. Če vse države uvedejo takšne mehanizme in uporabijo sisteme medsebojnega povezovanja, bo s tem omogočeno reševanje čezmejnih primerov, ki bo tudi lažje. Zato smo osnovali smernice, ki opisujejo našo zamisel o opozorilnem mehanizmu za otroke v celotni Evropi. O tem vprašanju se je prvič razpravljalo na neuradnem zasedanju sveta za pravosodje in notranje zadeve 1. oktobra 2007.
Nazadnje izražamo podporo oblikovanju mednarodne podatkovne baze primerov otroške zlorabe, ki bo novo orodje za pomoč pri prepoznavi žrtev in storilcev. Študija izvedljivosti in stopnja izvajanja se financirata iz programa AGIS, in to bazo podatkov, ki jo uporablja Interpol, od septembra 2005 financirajo vlade G8 in zasebna podjetja. Do zdaj je ta baza omogočala izsleditev in aretacijo več storilcev v Evropi in drugje, nazadnje zelo znanega pedofila na Tajskem, pri čemer so bile žrtve rešene.
- (ES) Gospa predsednica, zahvaljujem se vam, da ste nam omogočili srečanje s komisarjem, ki sem mu zastavil že veliko vprašanj o podobnih zadevah.
Vprašanje pogrešanih otrok je boleče vprašanje. Na primer samo na mojih otokih, Kanarskih otokih, so v zadnjih letih brez sledu izginili trije otroci, kar pomeni, da se niso pojavili niti v pedofilskih mrežah. Izginili so popolnoma, zato se sprašujemo, ali te otroke uporabljajo za določene namene, kot na primer za trgovanje z organi, ter ali v Evropski uniji delujejo mafijske organizacije z možnimi mednarodnimi zvezami.
Zato menim, da je treba v zvezi s tem vprašanjem sprejeti pobudo, ki je bolj ambiciozna od tistih, ki jih je Komisija sprejela do zdaj. Vem, da je bil Komisar vedno ambiciozen, vendar ga pozivam, da je ambiciozen tudi na tem področju, saj je to boleče vprašanje za starše in družbo na splošno, ker so otroci najdragocenejše, kar imamo.
podpredsednik Komisije. - (IT) Gospod predsednik, gospod Medina, v celoti se strinjam z vašimi željami, pri čemer naj povem, da sem razočaran nad državami članicami, ker tudi ko sprejmemo pobude, teh pobud ne izvajajo.
Vse države članice bi morale do konca septembra uvesti enotno telefonsko številko za nujne klice v Evropi. Zdaj je konec oktobra, pri čemer sistem deluje samo v štirih državah članicah, medtem ko jih je preostalih 17 pobude sprejelo, vendar zaostajajo z izvajanjem.
Nadalje predlagamo tesno sodelovanje za spremljanje tako imenovanega "spolnega turizma". Na žalost veliko evropskih državljanov potuje na druge konce sveta, da bi spolno zlorabljali otroke, pri čemer se strinjam, da je treba na tem področju okrepiti mednarodno sodelovanje. Strinjam se z vami in na žalost imamo dokaze, da so pogrešani otroci pogosto žrtve trgovine z organi. Žal to velja za mojo regijo ter za druge sosednje regije Evropske unije, kot so Balkan, Vzhodna Evropa in črnomorska regija.
Žal je trgovina z organi realnost, da sploh ne omenjam odkritja trgovine z organi odraslih in otrok iz daljnega Vzhoda in jugovzhodne Azije. Čeprav pristojnosti na tem področju nacionalne vlade do zdaj niso želele prenesti na EU, bo delno zaradi sprejetja sporazuma o novi institucionalni pogodbi to področje morda kmalu učinkoviteje vodila Evropska unija.
(EL) Gospa predsednica, komisarja sprašujem, ali zagotovo drži, da so v vseh državah članicah rojstva otrok objavljena. Ali se beleži število otrok, ki prečkajo meje EU, da se lahko ugotovi njihovo morebitno izginotje ali uporaba njihovih organov?
podpredsednik Komisije. - (FR) Prav imate. Ugotovili smo, da v nekaterih primerih otroci na mejnih prehodih niso bili registrirani, zato menim, da je identifikacija zelo pomembna.
Z identifikacijo pomagamo matičnim državam v EU, čeprav bolj pogosto sosednjim ali partnerskim državam, ki včasih nimajo vzpostavljenega ustreznega nadzora nad registrom ter v katerih otroci sploh niso registrirani, zaradi česar sem zlasti zaskrbljen.
Zato smo se odločili, da delno s sredstvi iz evropskih programov financiranja podpremo strateške projekte, katerih namen je okrepiti zmogljivosti civilnih registrov partnerskih in sosednjih držav.
(DE) Gospa predsednica, gospod komisar, v okviru svojih primerov ste izrecno omenili, da so štiri države članice vzpostavile telefonsko številko za klic v sili. Poznamo tudi druge primere, kot takrat na območju, ki ga je prizadel cunami, kamor so pedofili prišli zlorabljat otroke, vendar so bili njihovi podatki zaščiteni z zakonom o varstvu podatkov, zato sorodniki in organi niso vedeli, kdo je bil dejansko žrtev. Ali ni čas, da presežemo diplomatsko zadržanost in navedemo te države članice? Treba bi jih bilo poimenovati in izpostaviti ter jih s tem spodbuditi k ustreznemu ukrepanju.
podpredsednik Komisije. - Kot sem že povedal, nikakor nisem zadovoljen z ravnijo izvajanja in do zdaj so le štiri države članice izvedle ta sklep. Izvesti ga morajo vse države članice. Dejstvo, da do zdaj le štiri države članice izvajajo ta sklep, ki je bil soglasno sprejet februarja 2007, pomeni, da moramo v zvezi s tem storiti veliko več.
ustnem vprašanju - B6-0321/2007) Komisiji v zvezi z zviševanjem cen živil in zaščito potrošnikov, ki so ga v imenu skupine PPE-DE predložili Joseph Daul, Lutz Goepel in Neil Parish;
ustnem vprašanju - B6-0377/2007) Komisiji v zvezi z zviševanjem cen živil in zaščito potrošnikov, ki ga je v imenu skupine PSE predložil Luis Manuel Capoulas Santos;
ustnem vprašanju - B6-0378/2007) Komisiji v zvezi z zviševanjem cen živil in zaščito potrošnikov, ki so ga v imenu skupine UEN predložili Sergio Berlato, Janusz Wojciechowski, Gintaras Didžiokas in Liam Aylward.
avtor. - Gospod predsednik, nocoj govorim z velikim veseljem, ker smo sedaj v položaju, v katerem je glavna varnost preskrbe s hrano. V Evropi smo bili v položaju, v katerem je 25 let bilo dovolj hrane. Pravzaprav smo v zvezi s kmetijstvom, s skupno kmetijsko politiko, sprejemali veliko odločitev, da bi omejili proizvodnjo in tako ohranili cene ter zmanjšali uporabo subvencij za izvoz ter izvažali izdelke na svetovne trge.
Zdaj smo v popolnoma drugačnem položaju, tj. cene žita so letos tri krat narasle, živinorejski sektor ima velike težave zaradi tega, ker so stroški za krmo narasli za morda 50 % ali 60 %, in to nas zelo skrbi. Gospod Daul, gospod Goepel in jaz smo oblikovali to ustno vprašanje - veseli nas, da je nocoj tukaj tudi komisarka Fischer Boel - saj menimo, da moramo sedaj izrabiti vsako priložnost, da v Evropski uniji pridobimo čim več krme.
Moramo se zavedati, da je nekaj krme pridobljene z gensko spremenjeno koruzo in gensko spremenjeno sojo, ki pa je v Evropski uniji trenutno ne moremo dobiti, saj ni dovoljena. Menim, da je treba poskrbeti za to, da to preučimo in da bomo imeli ureditev, s katero lahko take produkte odobrimo. Če so varni, bi jih morali uvesti in z njim hraniti našo perutnino in zlasti prašiče ter govedo, za meso in mleko, saj moramo ohraniti zelo konkurenčno industrijo.
Prav tako moramo preučiti položaj glede veleblagovnic, saj, kar ne smete pozabiti, nas skrbi, koliko denarja za svoje produkte dobi kmetovalec in koliko mora plačati potrošnik. Nedvomno vidimo, da je, na primer, 10 % hlebca kruha dejansko narejenega iz surovine navadne pšenice, vendar se cena hlebca vseeno zelo dviguje ker v veleblagovnicah trdijo, da morajo za to navadno pšenico plačati veliko. Zato moramo veleblagovnice prisiliti, da poskrbijo za to, da potrošniki plačujejo primerno ceno.
Prav je, da evropsko kmetijstvo postavljajo na zelo utrjen položaj, da se sooči s krasnim novim svetom, saj bomo potrebovali proizvodnjo hrane, potrebovali bomo kmetovalce in potrebovali bomo podeželje, vse to pa dobro deluje.
Vendar, kot pravim, moramo vzpostaviti ravnovesje med sektorjem žit in živinorejskim sektorjem in zaradi tega smo oblikovali to vprašanje. Z veseljem bomo prisluhnili komisarki Fischer Boel.
Gospod predsednik, gospa komisarka, lepo vas je videti znova tu v Parlamentu. Kot veste, smo bili pred nekaj meseci presenečeni nad spremenjenimi razmerami na trgu za nekatere kmetijske proizvode, kar se nam je še pred kratkim zdelo nemogoče; velik pritisk na dobavo, pri čemer smo posledice tega opazili vsi.
To je povzročilo resne težave v sektorju živinoreje in rast porabniških cen, kar je bilo pričakovati, pri čemer ne smemo pozabiti na opozorilo Organizacije ZN za prehrano in kmetijstvo v zvezi s posledicami za živila v veliko območjih sveta, ki bi jih lahko te razmere povzročile. Ne smemo pozabiti, da medtem ko v Evropi gospodinjstva za hrano namenijo 10-20 % svojega dohodka, v nekaterih družbah ta delež znaša 90 % ali več, pri čemer si lahko predstavljamo, kako bi zvišanje cen prizadelo to številno prebivalstvo, ki je že tako prikrajšano.
Zato moramo ukrepati takoj, pri čemer sem zadovoljen, da je Komisija ukrepala hitro ter sprejela nekaj blažilnih ukrepov, pri čemer je zmanjšala praho za leto 2008 na nič. Morali bi storiti več. Morda bi lahko sprejeli druge ukrepe, ki ne bi dodatno obremenili proračuna Skupnosti, pri čemer bi lahko nekaterim živinorejcem, ki se spopadajo z višjimi cenami in živalskimi boleznimi, kot je bolezen modrega jezika, vnaprej odobrili plačila, do katerih so upravičeni.
Vendar moramo predvsem oceniti in preučiti razmere, da lahko hitro določimo ukrepe, ki jih lahko sprejmemo takoj. Upamo, da bosta Komisar in Komisija upoštevala našo zaskrbljenost ter ustrezno ukrepala.
avtor. - (IT) Gospod predsednik, gospa komisarka, gospe in gospodje, povsod po Evropi smo priča splošnemu povečanju cen živil. Tržne raziskave, ki so bile izvedene, kažejo, da Evropejci hitro spreminjajo prehranjevalne navade, pri čemer so zaradi prekomernih cen prisiljeni spreminjati kakovost in vrsto proizvodov, ki jih kupujejo.
Po eni strani je za to povečanje krivo prekomerno število vmesnih faz proizvoda, in sicer od proizvajalca do potrošnika, po drugi pa so za to krive glavne verige veleblagovnic, ki nesorazmerno povečujejo cene. Vendar je ena stvar gotova: za to povečanje ne moremo in ne smemo kriviti naše kmete, ki so glavne žrtve teh skrb vzbujajočih razmer.
Gospod predsednik, gospa komisarka, menimo, da je najpomembneje zaščititi evropski kmetijski model, s čimer bi zaščitili nacionalne kmetijske trge pred mednarodnim nihanjem cen ter utemeljili zagovarjanje proizvodnih modelov in uporabe ozemelj, ki so značilni za evropsko kmetijstvo. Podpiramo nedavno odločitev Sveta v zvezi z ratifikacijo predloga o ničelni stopnji prahe za leto 2008.
Vendar to še ni ustrezno zagotovilo glede skrb vzbujajočih razmer v zvezi z zalogami žita in povečanjem cen žita na svetovnem trgu. Uporabiti je treba različne skupne ureditve trga in te mehanizme izkoristiti za uravnoteženje trga, kar bi vsaj na notranjem trgu prispevalo k zmanjšanju cen hrane. V nedavnem vprašanju smo Komisijo pozvali k predlogu takojšnjega povečanja mlečnih kvot za vsaj 2 % do 3 %, kar bi prispevalo k stabilizaciji cen tega osnovnega proizvoda.
V takšnih težkih gospodarskih razmerah so Evropska unija in države članice odgovorne, da pomagajo potrošnikom ohraniti njihovo kupno moč v zvezi s hrano in zaščitijo pravico naših kmetov do dohodka.
komisarka. - Gospod predsednik, spomnim se starega japonskega prekletstva v zvezi z življenjem v težkih razmerah in menim, da je to položaj, v katerem se nahajamo. Kot so nekateri govorniki že povedali, so se v zadnjih šestih do osmih mesecih cene surovin v kmetijskem sektorju zelo povečale, vendar moram povedati, da je raven tega povečanja nizka v primerjavi s preteklostjo. Menim, da je to pomemben podatek za vse nas. To povečanje cen se bo izražalo v porabniških cenah, vendar v manjši meri. Kot primer vzemimo cene osnovnih proizvodov v Nemčiji, kjer se le 4 % cene kruha v veleblagovnici ali v trgovini nanašajo na ceno pšenice.
Kot je bilo že povedano, so bili v zvezi s sektorjem mleka in mlečnih proizvodov predvideni že številni različni ukrepi. Mlečne kvote so se 1. aprila 2006 in 1. aprila 2007 povišale za 0,5 % v 11 državah članicah. Osem novih držav članic je 1. aprila 2007 prejelo to novo prestrukturirano rezervo, ki znaša med 2 % in 5 % njihove nacionalne stopnje kvote. Naslednje leto, tj. 1. aprila 2008, se bodo kvote, dodeljene 11 državam članicam, povečale še za dodatnega 0,5 %.
Poleg tega so se vsi trgi zelo zmanjšali in trenutno nadomestil za izvoz in pomoči za odprodajo sploh ni. Komisija bo proti koncu tega leta sprejela poročilo o možnostih na trgu v sektorju mleka in mlečnih proizvodov ter nam zagotovila osnovo za nadaljnje razprave o tem, ali je kvoto treba ponovno povečati. Poleg tega sem že imela priložnost jasno poudariti, da bo do 31. marca 2015 sistem mlečnih kvot odpravljen in da je za obdobje do leta 2015 potreben nežni pristanek v zvezi z odpravo sistema kvot. Ena od omenjenih možnosti je tudi čez čas povečati sistem kvot, o tem pa bomo imeli možnost razpravljati med zdravstvenim pregledom prihodnje leto.
Obstaja veliko različnih razlogov za povečanje cen v sektorju žita. Jasno je treba poudariti, da za prekomerno povečanje cen niso kriva biogoriva. V Evropi danes uporabljamo manj kot 2 % proizvodnje žita za etanol, vendar so razlogi za to drugačni, in sicer neugodni vremenski pogoji v Avstraliji, suša v južni Evropi, poplave v severnem delu Evrope, povečano povpraševanje iz Indije in Kitajske ter omejevanje izvozov iz Rusije in Ukrajine. Prav tako seveda obstaja še učinek snežne kepe s poudarkom na etanolu v Združenih državah, kar v določeni meri vpliva na povečanje cen koruze.
Kot je bilo že povedano, se ja Komisija na to odzvala; prahe se namreč v prihajajočem letu proizvodnje ne uporabljajo, ampak se to jesen in naslednjo pomlad prične sejanje. Nato se bo pri zdravstvenem pregledu razpravljalo o tem, ali se bodo prahe še naprej uporabljale za sejanje. Menimo, da bi prahe lahko prispevale med 10 do 15 milijonov ton, odvisno od podnebnih razmer. Kolegiju komisarjev bom tudi predložila predlog Svetu, da samo za tekoče tržno leto začasno opusti uvozne dajatve za žito. Menim, da nam bodo te pobude pomagale pri lajšanju pritiska na živinorejo in na porabniške cene.
V zvezi s sektorjem prašičjega mesa obstajajo različne težave. Mesa je preveč in tako so prihodki in odhodki v sektorju neuravnoteženi, zato se je upravni odbor prejšnji četrtek odločil, da uvede zasebno skladiščenje, ki bo, upam, rešilo težave v sektorju prašičjega mesa. Obstajajo tudi druge možnosti, vendar mislim, da je treba najti pravo ravnovesje, saj z zavlačevanjem ne bomo pridobili ničesar.
Menim, da smo se odzvali in da sem imela priložnost, da se Parlamentu zahvalim za hiter odziv, zaradi česar bomo tako lahko kmetijski sektor čim prej jasno obvestili v zvezi z uporabo prahe. Želela sem se vrniti na vprašanje v zvezi z gensko spremenjenimi organizmi, vendar se je čas iztekel.
v imenu skupine PPE-DE. - Gospod predsednik, z veseljem bi delila svoj čas za govor s komisarko, saj me zanima njeno mnenje o gensko spremenjenih organizmih, vendar bom tukaj do konca razprave.
Neprijetna resnica, ki je v tem parlamentu bila že večkrat izpostavljena, je, da se je obdobje sorazmerno poceni hrane končalo in da to, kar se je zgodilo, ni predvidela niti Komisija ali celo svet.
Strinjam se s gospo komisarko, ki je navedla nekaj razlogov za neuravnoteženost ponudbe in povpraševanja, in sicer vreme, podnebne spremembe, povpraševanje iz držav v razvoju ter svetovni učinek biogoriv, kar je priznala tudi gospa komisarka. Vendar si je treba zapomniti, kaj je povedal vaš predhodnik gospod Fischler v zvezi z reformo skupne kmetijske politike iz leta 2003, pri čemer se zavedam, da so bili pred mano v tem parlamentu že drugi. Kmetom je obljubil ugodnejše tržne cene. Morda zdaj vidimo učinke teh reform in dvomimo v njih zaradi učinka, ki ga imajo na porabniške cene.
Naslednja točka je poročilo gospoda Florenza v imenu odbora za okolje, javno zdravje in varnost hrane o zeleni knjigi "K Evropi brez tobačnega dima: politične možnosti na ravni EU".
poročevalec. - (DE) Gospod predsednik, gospod komisar, veseli me, da Evropska unija ponovno razpravlja o porabi tobaka. Zaradi porabe tobaka samo v moji državi umre 350 ljudi na leto, zato je treba to vprašanje obravnavati na evropski ravni. Zelo sem vesel, da se je odbor odločil začeti evropsko pobudo v zvezi z nadaljnjim spodbujanjem prepovedi kajenja v restavracijah, kavarnah, pubih in javnih stavbah. Menim, da je to pravilen pristop.
Razpravljati je treba o vprašanju, ali je treba oblikovati evropsko ali nacionalno zakonodajo, ki bi se potem morda določila v evropskem okviru. Tisti, ki še vedno menijo, da tega ne potrebujemo, morajo upoštevati, da smo v zvezi z okvirno direktivo o kakovosti zraka, ki smo je v tem parlamentu sprejeli pred nekaj tedni, razpravljali o tem, ali naj sprejmemo 20 ali 25 ppm drobnih delcev v zraku. Gospod komisar, povprečna količina drobnih delcev v lokalih znaša 540 gramov, pri čemer v bližnjem priljubljenem lokalu "Aviateur" po polnoči ta količina znaša 1 730 gramov, zato lahko sami vidite, kako velike so razlike in kako potrebna je ta razprava.
Še eno zelo pomembno vprašanje, glede katerega sem že več let zaskrbljen, so aditivi. Cigarete lahko vsebujejo do 600 aditivov, pri čemer je 70 do 80 od teh aditivov na rdečem seznamu. To so zelo strupene rakotvorne snovi, ki lahko povzročijo neplodnost in odvisnost med mladimi. Te snovi je treba zelo kritično in temeljito pregledati, pri čemer morajo stroške tega pregleda kriti proizvajalci. Obžalovanja vredno bi bilo, če bi za financiranje preskusov, ki jih je treba izvesti zaradi te industrije, gospod komisar Kyprianou moral porabiti zadnji cent. Komisija mora jasno opredeliti vprašanje kritja stroškov. Menim, da se bomo tako lahko znebili številnih patogenih sestavin cigaret. Kljub temu so cigarete še vedno nevarne.
Menim, da je zelo pomembno tudi vprašanje, ali bomo lahko dolgoročno spodbudili industrijo h kritju stroškov, ki nastanejo zaradi proizvodnje tobaka. Po mojem mnenju smo odgovornost proizvajalcev uvedli na številnih področjih: če z avtom zapeljete v jarek zaradi tovarniške napake, mora stroške kriti proizvajalec.
Gospod komisar, pozivam vas, da si čim bolj prizadevate za prerazporeditev stroškov na proizvajalce tobačnih izdelkov, kajti moja država nameni 50 milijard EUR za zdravljenje ljudi. Zakaj bi moral v to biti vključen nekdo, ki nikoli ni kadil? To je zelo nepravično in veselilo bi me, če bi socialno ozaveščeni ljudje v tem parlamentu temeljito obravnavali to vprašanje. Stroške je treba prenesti na tiste, ki so za te stroške odgovorni, tj. na proizvajalce. Seveda bodo proizvajalci te stroške potem prenesli naprej. To je običajno v socialnem tržnem gospodarstvu in tega se zavedam.
Vsako leto v Evropi zaradi kajenja umre na tisoče ljudi. Zato je treba uvesti ustrezna in stroga pravila.
komisar. - Gospod predsednik, najprej čestitam in se zahvaljujem poročevalcu gospodu Florenzu. Menim, da se tako kot drugi poslanci v tem parlamentu tudi on spomni, da sem se na svoji prvi razpravi v Evropskem parlamentu, kateri je takrat predsedoval, k nečemu zelo zavezal, in sicer k Evropi brez tobaka.
Menim, da se temu počasi in postopno približujemo. Gospodu Florenzu se zahvaljujem za njegovo delo ter predanost in zavezanost v zvezi s tem. Gospod predsednik, če mi dovolite, bi mu zaželel vse najboljše. Kolikor vem, je včeraj imel rojstni dan. Starosti sicer ne bom omenjal, saj ne želim ustvariti medinstitucionalne težave, vendar mu želim še veliko rojstnih dni.
Poudarjam, da na področju nekadilskega okolja v Evropski uniji vidimo trend in pomembno izboljšavo, če ga primerjamo z razmerami pred tremi leti, ko je ta prepoved bila uvedena le na Irskem in tudi v Italiji. Zdaj se je število držav, ki so sprejele te celovitejše prepovedi, povečalo, obstaja celo nekaj izjem, k čemur se bom posvetil čez nekaj trenutkov. Vendar menim, da za dosego tega potrebujemo skupno prizadevanje Komisije, držav članic in zlasti Evropskega parlamenta. Menim, da je bil prispevek Parlamenta k direktivi o tobaku bistven, pri čemer današnje poročilo predstavlja podporo politikam v zvezi z nekadilskim okoljem.
Prav tako me zelo veseli zelo pozitiven in konstruktiven pristop poročila k zeleni knjigi Komisije, zlasti v zvezi s podporo stališču Komisije, da lahko le popolna prepoved kajenja ustrezno zaščiti zdravje državljanov in delavcev. V zvezi s tem moramo biti iskreni. Celovita prepoved kajenja varuje pred pasivnim kajenjem, odvrača ljudi, zlasti mlade, od kajenja in spodbuja številne ljudi, ki želijo prenehati kaditi. Ta prepoved je pomemben dejavnik, saj ustvarja enake konkurenčne pogoje za različne upravljavce, zlasti v zabaviščni industriji, saj morajo izjeme za to, da bi bile učinkovite, zagotoviti ločene sobe ter podtlačne in ločene ventilacijske sisteme, kar ustvarja določene stroške, ki si jih vsi upravljavci ne morejo privoščiti. Ta prepoved ustvarja bolj enakovredne konkurenčne pogoje, pri čemer je izvajanje lažje, če ni izjem. Evropska unija in nekateri drugih pristojni organi, ki so te prepovedi uvedli pred nami, dokazujejo, da na gostinski sektor ni bilo negativnega učinka. Pravzaprav so se v številnih primerih dohodki povečali.
Zame je pomembno le to, da izpolnimo cilj. To poskušamo doseči. Postopek ni preveč pomemben, ne glede na to, ali gre za evropsko, nacionalno ali v nekaterih primerih regionalno zakonodajo; pomembno jele to, da izpolnimo cilj. Če bo končni cilj uvedba celovite prepovedi, sem pripravljen sprejeti postopno izvajanje ukrepov.
Kako daleč smo zdaj? To želim omeniti. Popolne prepovedi veljajo že na Irskem in v celotnem Združenem kraljestvu. Na Švedskem, v Italiji, na Malti, v Litvi, Estoniji in na Finskem so že uvedli precej temeljite prepovedi kajenja tudi z izjemami posebnih označenih sob, ki imajo ločene ventilacijske sisteme in o katerih sem že govoril. Francija je sledila temu dvostopenjskemu pristopu in bo tako naslednje leto v podobnem položaju. Enake omejitve, vendar z več izjemami, veljajo za gostinski sektor v Belgije, Španije in na Nizozemskem. Z izvajanjem smo pričeli tudi v Nemčiji in Avstriji, kjer že potekajo pobude za okrepitev obstoječih pravil o prepovedi kajenja.
Kot veste, imamo zeleno knjigo. V Svetu smo izvedli posvetovanje in razpravo, zato se bom na podlagi tega prizadevanja in prispevka Evropskega parlamenta odločil o nadaljnjih ukrepih na evropski ravni, ki jih je treba sprejeti. Prav tako nas veže mednarodna obveznost okvirne konvencije o nadzoru tobaka, vse to pa bo vplivalo na odločitev v zvezi z nadaljnjimi ukrepi.
Prehajam na drugo točko, ki je vključena v tem poročilu, in sicer na direktivo o tobačnih izdelkih, pri čemer menim, da je to zelo pomembno vprašanje. Pozneje v tem letu bomo pripravili drugo poročilo o izvajanju te direktive, v katerem bomo preučili izvajanje direktive in opredelili področja, na katerih bodo potrebni predlogi sprememb. V njem bomo tudi obravnavali današnje poročilo, ki bo obenem tudi podlaga za naše poročilo. Nekaj vprašanj iz današnjega poročila bo vključenih tudi v našem poročilu, na primer vprašanja glede predpisov o sestavinah tobačnih izdelkov, zahtev o označevanju tobačnih izdelkov ter odgovornosti izdelkov in proizvajalcev.
Izpostavljam dve točki. Prvo je vprašanje glede slikovnih opozoril. Kot veste, smo ustvarili zbirko podatkov z različnimi fotografijami in slikami, ki bi jih lahko uporabili kot slikovna opozorila, vendar moram priznati, da smo zelo razočarani, saj je zelo malo držav članic to dejansko izkoristilo. To resnično obžalujem. Iz zapiskov lahko povem, da jih je do zdaj uvedla le Belgija. Romunija jih bo uvedla prihodnje leto, nekoliko kasneje pa še Združeno kraljestvo. Finska in latvijska vlada sta se zavezali, da jih bosta uvedli v bližnji prihodnosti, kar je izid številnih pozivov in zahtev, da se v državah članicah uvedejo slikovna opozorila.
Veliko držav zunaj Evropske unije, kot sta Švica in Nova Zelandija, je z nami podpisalo licenčne pogodbe, da lahko uporabljajo naše slike predloge, zato menim, da so razmere v Evropski uniji zelo slabe, in zato zelo resno preučujemo, da bi dejansko spremenili zadevno direktivo in določili obvezno uporabo slikovnih opozoril. Prav tako se mi zdi zanimiv predlog Parlamenta, da bi bila slikovna opozorila na obeh straneh embalaže. To bomo preučili.
Prepoved oglaševanja tobačnih izdelkov zdaj velja povsod. Pri določenih državah članicah so se pojavile težave. Uspelo nam jih je rešiti, nekatere s pravnimi ukrepi, druge s prepričevanjem, vendar zdaj ta prepoved velja povsod. Določen vidik, ki ga želim izpostaviti, je pobuda, ki smo jo nedavno prevzeli, da bi prepričali države, ki niso članice EU, da preprečijo tobačni industriji sponzoriranje dirk formule ena.
Kot veste, nimamo zunanje pravne pristojnosti, vendar te dogodke prenašajo tudi v Evropi, kjer jih gledajo evropski državljani, pri čemer to vpliva na evropsko mladino ter ogroža evropsko zakonodajo in evropske politike na tem področju, zato sem vzpostavil stik z zadevnim zasebnim sektorjem ter državami, ki še vedno dovolijo tobačno sponzorstvo in gostovanje dirk formule ena, pri čemer so takšne države le tri. Upam, da bomo kmalu dosegli napredek, kljub temu pa bom ta vprašanja spremljal še naprej.
Ponovno se zahvaljujem poročevalcu in tudi poslancem Parlamenta, ki si zelo prizadevajo v zvezi s tem. Že od prvega dne trdim, da je zelo skrb vzbujajoče to, da v Evropski uniji z najvišjimi stopnjami izobrazbe in življenjskimi standardi ljudje še vedno umirajo za boleznimi, ki jih je mogoče preprečiti. Zaradi bolezni, povezanimi s tobakom, umre več kot 600 000 ljudi. Menim, da lahko v zvezi s tem spodbujamo spremembe življenjskega sloga.
v imenu skupine PPE-DE. - (NL) Gospod predsednik, gospe in gospodje, pred točno 20 leti sem kot pravna svetovalka v uradu belgijskega državnega sekretarja za zdravstvo imela priložnost pripraviti predpise, katerih izid je bila prva nacionalna uredba v zvezi s prepovedjo kajenja na javnih mestih v takratni Evropski skupnosti.
Gospe in gospodje, imam občutek, da z resolucijo, o kateri bomo jutri glasovali, postavljamo temelje na tem področju. Pobuda iz zelene knjige in odlično poročilo gospoda Florenza sta nam nedvomno nakazala, kako je treba ukrepati. Vsak, ki bo prebral to resolucijo, bo vedel, da Evropski parlament podpira politiko celovite prepovedi kajenja.
Zahteva se takojšnja prepoved škodljivih aditivov in učinkovito izvajanje odgovornosti proizvajalcev tobačnih izdelkov; ti primeri ukrepov govorijo zase. V zvezi s tem se zahteva tudi neomejena prepoved kajenja na javnih mestih, v javnih prevoznih sredstvih ter na zaprtih delovnih mestih, vključno s tistimi, kjer se strežeta hrana in pijača.
Vendar v zvezi s tem naša skupina meni, da je treba prevzeti odgovornost za odločitve, ki so bile nedavno sprejete v številnih državah članicah, v zvezi s pozivom k visoki ravni naložb v številnih sektorjih, ki še niso bile odpisane. Za te odločitve je treba prevzeti odgovornost, vendar je naš glavni dolgoročni cilj, za katerega si je treba zavestno in brez oklevanja prizadevati, neomejena prepoved kajenja, ki zajema tudi te sektorje.
V zvezi s tem vprašanjem imamo veliko podporo. Če so podatki Eurobarometra in drugih raziskav resnični, nas državljani v celoti podpirajo. Tistim, ki še vedno dvomijo v potrebo po ukrepih, poudarjam, da je od ponedeljka popoldne, odkar smo prispeli v Strasbourg, zaradi učinkov pasivnega kajenja umrlo že 480 ljudi.
Gospe in gospodje, proti temu je treba ukrepati. Tudi moja skupina si namerava čim bolj prizadevati v zvezi s tem in podpirati vse protikadilske kampanje.
v imenu skupine PSE. - Gospod predsednik, Mednarodna agencija za raziskave raka je pred nedavnim pregledala vse dostopne dokaze o pasivnem kajenju in raku. To je neodvisna skupina mednarodnih znanstvenikov iz 12 držav, ki jo je sklicala Svetovna zdravstvena organizacija. Ugotovili so, da je pasivno kajenje rakotvorno in da izpostavljenost nekadilcev cigaretnemu dimu drugih ljudi poveča tveganje pljučnega raka za 25 % do 30 %, kar je precej velika številka.
Ljudje imajo na delovnem mestu in v zaprtih javnih prostorih nedvomno pravico, da so zaščiteni pred dimom drugih ljudi. Ne pozabite, da je večina prebivalcev nekadilcev. Najboljši način za obravnavanje te težave je celovito pravilo o prepovedi kajenja na ravni držav članic, ki vključuje prepoved kajenja v vseh zaprtih javnih prostorih in na delovnih mestih.
Zato se ne strinjam s predlogom spremembe 3, v katerem gospod Florenz poziva k omejenim izjemam. Izjem mora biti čim manj.
Naslednja točka je priporočilo Gianluce Susta v imenu odbora za mednarodno trgovino o protokolu o spremembi sporazuma TRIPS (08934/2006 - C6-0359/2006 -
poročevalec. - (IT) Gospod predsednik, komisar, gospe in gospodje, najprej želim izkoristiti to priložnost za zahvalo sekretariatu skupine zavezništva liberalcev in demokratov za Evropo v Parlamentu za njihovo podporo. Prav tako se želim zahvaliti poročevalcem v senci in gospodu Van Heckeju, ki je bil moj predhodnik pri tej dokumentaciji, za odlično opravljeno delo in za uspešno ohranjanje enotnosti naše institucije do konca.
Menim, da je to največja moč Parlamenta v kampanji za spodbujanje dostopa do zdravil v državah v razvoju in v manj razvitih državah, kjer so najbolj nujna. Pravica do zdravja in dostop do zdravja po dostopnih cenah sta temeljni pravici, ki ju je treba zagotoviti vsem državljanom. Na žalost še predobro vemo, da ni vedno tako: prepogosto so cene, ki jih uveljavlja farmacevtska industrija, previsoke, zato imajo države, kjer so zdravila najbolj potrebna, težave.
Zato, kot sem že večkrat navedel v odboru za mednarodno trgovino in na plenarnem zasedanju, Parlament ne more slepo sprejeti protokola o spremembi sporazuma TRIPS, kot bi bilo sredstvo za rešitev vseh težav, in nato zadevo obravnavati kot zaključeno. Parlament si želi narediti več, vsaj v Evropski uniji, ker Evropska unija lahko in zmore več.
Tudi v smislu obžalovanja vrednih dogodkov tega poletja, kot je izmenjava pisem s Tajsko, čeprav je to delno že urejeno, Evropski parlament, ki je bil vedno velik zagovornik uporabe vseh prilagodljivosti, ki jih omogoča sporazum TRIPS, ne more odobriti ratifikacije protokola brez dejanskih in učinkovitih zagotovil Komisije in Sveta.
Menim, da je pošteno poudariti, da smo v teh mesecih tesnega sodelovanja s Komisijo in Svetom zagotovo dosegli pomemben cilj za Evropsko unijo, pri čemer smo predvsem tehnično dokumentacijo umestili na prvo mesto evropskega političnega programa.
Verjamem, da se lahko končni rezultat obravnava kot uspeh, ne le zaradi tega, ampak predvsem, ker smo uspeli napredovati na izjemno občutljivih področjih, kot je spodbujanje uporabe prilagodljivosti iz sporazuma TRIPS, da lahko pospešujemo dostop do nujnih zdravil po dostopnih cenah v okviru nacionalnih programov za javno zdravje.
Zlasti podpiram izrecno sklicevanje v izjavi Sveta, predloženi v ponedeljek, na člen 30 iz sporazuma TRIPS. Za mojo skupino to pomeni zagotovilo in zaupanje, da bodo lahko države članice uporabile ta instrument brez pritiska in da bo omogočen lažji dostop do zdravil v državah, kjer so zdravila najbolj potrebna.
Drugič: Prav tako me veselijo rezultati v okviru TRIPS plus, in sicer strožje določbe v primerjavi z določbami iz sporazuma TRIPS. Parlament, Svet in Komisija so se strinjali, da pri prihodnjih dvostranskih ali območnih sporazumih ne sme biti pogajanj z državami v razvoju glede določb, ki bi lahko negativno vplivale na zdravje in dostop do zdravil.
Kljub temu, ob priznavanju prizadevanj portugalskega predsedstva, sprašujem, ali je mogoče besedilo izjave še izboljšati, zlasti v delu, ki se sklicuje na revne države v razvoju. Ta izraz lahko povzroči zmedo, ker je zdaj običajno le sklicevanje na države v razvoju in na kategorijo manj razvitih držav. Vključitev nove kategorije bi zapletla razmere. Predvsem je pomembno poudariti, da morajo biti vse države v razvoju, tudi države kot so Brazilija, Indija itd., sposobne uporabiti sedanji sistem brez tveganja za vključitev slabšalnih določb v prihodnje.
Ne nazadnje je bistveno poudariti dosedanja prizadevanja v zvezi s prenosom raziskav in tehnološkega razvoja v južne države. Skupina ALDE je pripravljena soglašati, ker meni, da bi zavrnitev sprožila negativen znak državam, ki potrebujejo pomoč, pri čemer bi bilo to neodgovorno s strani Evropske unije, glede na to, da je ponoven začetek pogajanj s STO nerealen.
Vendar to ne spremeni dejstva, da bomo še vedno imeli pridržke zaradi učinkovitosti mehanizma, ki ga je preučevala in odobrila STO. Zato, pri čemer sem skoraj končal, želim potrditi, da se EU pri tem ne bo zaustavila. Parlament bo storil vse kar lahko, da zagotovi spoštovanje zagotovil iz zadnjih nekaj mesecev v praksi.
Zato pozivamo komisarja Mandelsona, ki je v svojem pismu potrdil, da se ni nameraval pogajati o določbah TRIPS plus, da iz osnutka sporazuma o gospodarskem partnerstvu s karibskimi državami črta zahtevo po spoštovanju in sprejetju obveznosti iz Pogodbe o sodelovanju na področju patentov, Pogodbe o patentnem pravu in določb o intelektualni lastnini iz direktive 2004/48/ES o uveljavljanju pravic intelektualne lastnine, ki so očitno podobne določbam TRIPS plus.
komisar. - Gospod predsednik, zelo sem zadovoljen, da smo našli za vse sprejemljivo rešitev glede pomembnega vprašanja o dostopu do zdravil za revne države v razvoju. Naša razprava je bila v zadnjih mesecih uspešna, pri čemer bi se Parlamentu zahvalil za intenzivnost in kakovost izmenjav. Komisija je bila vedno dovzetna za skrbi, ki jih je izrazil Parlament, in se z njimi večinoma tudi strinja. Zato je bila Komisija v ospredju razprave o TRIPS in dostopu do zdravil v STO.
V tej razpravi sem videl priložnost, da Komisija pojasni svoje stališče glede mnogih vprašanj. Strinjamo se, da je predlog spremembe sporazuma TRIPS le eden od mnogih delov rešitve problema v zvezi z dostopom do zdravil. Očitno je, da so potrebni tudi drugi ukrepi zlasti za izboljšanje zdravstvenih sistemov in infrastruktur predvsem v revnih državah v razvoju.
Nekateri poslanci so zaskrbljeni glede delovanja mehanizmov. Za take trditve je gotovo prezgodaj. V naši uredbi glede izvajanja odpovedi smo se skupaj s Parlamentom strinjali, da jo ocenimo tri leta od začetka veljavnosti, kar bomo tudi storili.
Podpiramo tudi delo medvladne delovne skupine in STO za raziskovanje drugih ukrepov za nadaljnje izboljševanje dostopa do zdravil.
Komisija je lahko ponovno potrdila svojo zavezanost deklaraciji iz Dohe o sporazumu TRIPS o javnem zdravju in podprla prilagodljivost, ki jo ta omogoča.
Podobno mi ta razprava dovoljuje, da odpravim vse nesporazume v zvezi z delom Komisije glede sporazumov o gospodarskem partnerstvu z državami AKP. Naj potrdim, da Komisija v navedenih sporazumih in drugih prihodnjih dvostranskih in regionalnih sporazumih z revnimi državami v razvoju ne zahteva in ne bo zahtevala ukrepov, ki bi lahko vplivali na dostop do zdravil ali ogrožali prilagodljivost iz sporazuma TRIPS, vključeno v deklaracijo iz Dohe o sporazumu TRIPS in javnem zdravju.
Zaradi te odkrite in neposredne razprave lahko Parlament zdaj odobri predlog Komisije. Evropska skupnost se bo nato pridružila ostalim članicam STO, ki so že sprejele sporazum TRIPS. To sprejetje bo ES omogočilo, da bo imela v STO še naprej vodilno vlogo glede vprašanja o dostopu do zdravil.
Ob koncu naj povem, da vztrajam pri tem, da dostop do zdravil ostane prednostna naloga Komisije in da sem v zvezi s tem pripravljen na nadaljnje konstruktivno delo s Parlamentom.
pripravljavec mnenja odbora za pravne zadeve. - (FR) Gospod predsednik, komisar, gospe in gospodje, žal mi je, da na nocojšnji razpravi ni predstavnikov Sveta, ker je to zaenkrat naš osnovni stik. Ozračje je optimistično, vsi se strinjamo in jutri bomo glasovali, menim, da z veliko večino, za ratifikacijo tega predloga spremembe k sporazumu TRIPS, ki naj bi zagotovil in bi moral zagotoviti boljši dostop do zdravil v državah, ki niso dovolj razvite in nimajo farmacevtske industrije, ki bi jim omogočila ta dostop.
Med dolgo razpravo o tem je bil Parlament malo bolj zaskrbljen od Komisije zaradi učinkovitosti tega sistema. Menim, pri čemer bi se zahvalil Svetu, ker je bolj poslušal Parlament kot Komisijo, da je to sprožilo izjavo v ponedeljek zjutraj, zaradi katere smo sprejeli, da nam naše soglasje omogoča ta manjši napredek. To je izboljšanje, vendar je to izboljšanje pomanjkljivosti, ki se je zavedamo, in v zvezi z učinkovitostjo o kateri imamo nekaj pomislekov. Te pomisleke je treba odpraviti tako prepričljivo, kot države članice in Svet uporabljajo priporočila.
Seveda sem vesel, zaradi tega, kar je pravkar povedal gospod Mandelson, ki je sam določil skupino strokovnjakov za oblikovanje drugih ukrepov in ocenitev teh ukrepov, pri čemer menim, da bomo o teh zadevah razpravljali še enkrat potem, ko bomo ugotovili, ali učinkovitost izpolnjuje naša pričakovanja. V vsakem primeru sem zadovoljen zaradi pozitivnega zaključka te nujne stopnje, čeprav ni dovolj učinkovit.
v imenu skupine PPE-DE. - (EL) Gospod predsednik, kot poročevalec Evropske ljudske stranke se zahvaljujem poročevalcu gospodu Sousi in drugim kolegom poslancem za produktivno sodelovanje, ker nam je omogočilo odpraviti določene razlike med političnimi skupinami in ohraniti enotno stališče v zvezi s tem pomembnim vprašanjem. Evropski parlament ni bil omejen na področja odgovornosti, kot določa Pogodba, torej ni bil omejen le na privolitev. V julijski resoluciji je bila dosežena politična zmaga, ki izraža enotno voljo, ki presega politike stranke.
Prizadevali smo si za zavezovanje Komisije in Sveta ter to dosegli. Zaveze v velikem obsegu sovpadajo z vidiki Evropskega parlamenta. Rečemo lahko, da je to bila vaja za institucionalno sodelovanje v smislu nove vloge Evropskega parlamenta, ki jo bo imel po sprejetju reformne pogodbe.
Sprejetje predloga spremembe v Uniji ima s tem podporo v pravih zavezah, ki zagotavljajo, da delo poteka uspešno. Zaveze prav tako zajemajo veliko več: Določajo smernice za celostni pristop k vprašanju javnega zdravja v državah v razvoju. Sprejetje predloga spremembe v Uniji k sporazumu TRIPS sproža pozitivno in spodbudno sporočilo državam v razvoju. Upamo, da bo prav tako vključevalo dejavno sodelovanje drugih članic STO.
Gospod predsednik, komisar, gospe in gospodje, julija sem med zadnjo razpravo o dostopu do zdravil sklenil svoje pripombe s pozivom Svetu in Komisiji, da se jasno in uradno zavežeta, da bosta zagotovila dejavno vključevanje Evrope pri iskanju novih rešitev in željo po vodilni vlogi v boju za dostop do zdravil po dostopnih cenah za vse. Z razpravo, v kateri ni bilo danih nobenih natančnih zavez, ne moremo biti zadovoljni, pri čemer danes opozarjam, da se po več mesecih izmenjav med tremi institucijami določeni predlogi, ki smo jih oblikovali in smo jih zares želeli, uresničujejo.
Najprej naj čestitam za opravljeno parlamentarno delo, ki je bilo opravljeno s stalno skrbjo za odgovornost in odprtost. Tri zaporedne preložitve glasovanja v Parlamentu je spodbudila zavezanost svetovnemu javnemu zdravju. To je pokazalo, da "solidarnost" še vedno nekaj pomeni v evropski politiki.
Naslednja točka je poročilo gospoda Maria Mantovanija v imenu odbora za zaposlovanje in socialne zadeve o predlogu Priporočila Evropskega parlamenta in Sveta o vzpostavitvi evropskega ogrodja kvalifikacij za vseživljenjsko učenje - C6-0294/2006 -
komisar. - Gospod predsednik, zahvaljujem se gospodu Mantovaniju, tudi v imenu Komisije, in odgovornim odborom za dejavno vključevanje in podporo med pogajanji o evropskem ogrodju kvalifikacij za vseživljenjsko učenje.
To priporočilo obravnava bistvo EU: mobilnost, sodelovanje med državami, spodbujanje blaginje in pomoč posameznim državljanom. Ker ste nas vi, v Evropskem parlamentu, in države članice prosili, da najdemo načine za pospeševanje mobilnosti in vseživljenjskega učenja, brez česar ne moremo doseči ciljev lizbonske pogodbe, smo predlagali evropsko ogrodje kvalifikacij. Evropsko ogrodje kvalifikacij se je razvijalo v okviru delovnega programa Izobraževanje in usposabljanje 2010, tj. razsežnosti izobraževanja v lizbonski strategiji.
Evropsko ogrodje kvalifikacij si prizadeva za odpravo ovir, s katerimi se srečujejo evropski delavci in učenci pri zamenjavi službe ali selitvi v drugo državo zaradi službe ali študija. Evropejci imajo pogosto težave pri uveljavljanju svojih kvalifikacij v drugih evropskih državah. Celo v svoji državi njihove poti izobraževanja ovira slabo povezovanje različnih delov nacionalnega izobraževalnega sistema.
Evropsko ogrodje kvalifikacij bo zadevalo različne nacionalne sisteme kvalifikacij držav in bo delovalo kot prevajalsko orodje. Tako bodo kvalifikacije iz drugih držav bolj pregledne in bodo posameznikom omogočile, da se v primeru želje po delu ali študiju preselijo v drugo državo.
Na nacionalni ravni bo ogrodje spodbudilo razvoj okvirov nacionalnih kvalifikacij, kar dejansko že poteka. Okviri kvalifikacij pospešujejo vseživljenjsko učenje tako, da ljudem omogočajo lažje prehajanje med različnimi vrstami ustanov za izobraževanje in usposabljanje, na primer iz poklicnega usposabljanja v visokošolsko izobraževanje.
Priznati moram, da je evropsko ogrodje kvalifikacij tehničen, celo zapleten instrument. Uporabljali ga bodo predvsem strokovnjaki in izobraževalni organi, vendar je namenjeno državljanom.
Danes razpravljamo o rezultatu skupnih prizadevanj Komisije, držav, socialnih partnerjev, združenj za izobraževanje in usposabljanje ter drugih zainteresiranih strani. Evropsko ogrodje kvalifikacij je bilo oblikovano predvsem na podlagi soglasja, zato smo si prizadevali v proces vključiti zainteresirane strani.
Evropsko ogrodje kvalifikacij predlaga, da države do leta 2010 prilagodijo svoje sisteme kvalifikacij in do leta 2012 zagotovijo, da se posamezne nacionalne kvalifikacije ujemajo z ustrezno stopnjo evropskega ogrodja kvalifikacij. Te datume sta predlagala Svet in Parlament.
Prav tako smo se z veseljem strinjali s predlogom Parlamenta, da se vključijo nova priporočila o zagotavljanju kakovosti, pri čemer menimo, da to krepi pomembnost teh načel.
Prav tako se strinjamo s predlogom Parlamenta, da se vključijo sklicevanja na kreditne sisteme, ki priznavajo hiter razvoj in izvajanje sestavnih delov sistemov kvalifikacij.
Menimo, da sta Parlament in Komisija resnično izboljšala besedilo. Pristop, ki so ga Parlament, Svet in Komisija sprejeli v pogajanjih, v Evropi odraža soglasje v zvezi z evropskim ogrodjem kvalifikacij.
Evropsko ogrodje kvalifikacij je pobuda, pri čemer večina držav priznava njegov potencial za mobilnost in potencial kot instrument za vseživljenjsko učenje.
Velika večina zdaj razvija nacionalne okvire kvalifikacij v povezavi z evropskim ogrodjem kvalifikacij, torej ima ta predlog že velik vpliv na sisteme evropskega izobraževanja in usposabljanja.
Upam, da boste ta predlog podprli na prvi obravnavi in ga bo lahko Svet uradno sprejel v prihodnjih tednih.
Gospod predsednik, komisar, gospe in gospodje, menim, da nocojšnji večer pomeni začetek velikega projekta, na katerega so Evropa, države članice, regije in mesta Evropske unije čakali že dolgo, pri čemer je to cilj za katerega so si več let prizadevale različne zainteresirane strani na področju izobraževanja, zaposlovanja, trgovine in gospodarstva ter hkrati nekaj, kar si želi vsa družba.
Jutri bomo s potrditvijo evropskega ogrodja kvalifikacij določili temelje za boljši jutri, pri čemer bomo prihodnjim generacijam omogočili skupno referenčno točko za kulturno, izobraževalno in poklicno sodelovanje, usposabljanje in seveda zaposlovanje.
V skladu z lizbonsko strategijo evropsko ogrodje kvalifikacij pomeni neposredno pot k izboljšanju povezav med šolami, univerzami in delovnimi mesti ter med formalnim, neformalnim in priložnostnim vseživljenjskim učenjem, kar zagotavlja preglednost pri priznavanju kvalifikacij in certifikatov, oboje na nacionalni in sektorski ravni, ter vedno v evropskem okviru. Ne nazadnje bo ogrodje okrepilo sodelovanje med državami članicami na občutljivem področju primerjave različnih sistemov.
To je ponavljajoča se tema, ki je v skladu z lizbonsko strategijo sprožila, da smo prevzeli ustrezno odgovornost za izbiro, ki bo zagotovo spodbujala rast, razvoj in konkurenčnost v Evropi, ki mora priznavati socialno kohezijo kot enega svojih ciljev.
To je dolgotrajen projekt, ki izhaja iz bolonjskega procesa, kot ustreznica sistemu za zbiranje in prenos kreditov, pred ponovno pojavitvijo v sistemu za poklicno usposabljanje na vrhu v Barceloni. Izboljšan je bil v Bergnu leta 2004 in ponovno v Svetu leta 2005, ki je ponovno poudaril potrebo po sprejetju sedanjega okvira. Zgodovinska pot, ki jasno ponazarja ambicijo evropskih nosilcev odločanja, da vzpostavijo nov instrument, ki ga mnogi obravnavajo kot revolucionarnega, vendar pomembnega za evropski proces združevanja za katerega si prizadevamo že toliko let.
Gospod predsednik, gospe in gospodje, prepričan sem, da ta okvir ne bo le spodbudil čezmejne mobilnosti, ampak bo deloval kot gonilna sila za notranjo mobilnost EU, če na splošno upoštevamo študente, delavce, raziskovalce in prostovoljce ter vse tiste, ki morajo po Evropi prosto gibati brez povzročanja preplaha ali pretiranih skrbi. Gotovo se spominjate zgodbe poljskega vodovodnega inštalaterja, ki je pretresla Francijo: to je bil eden od glavnih razlogov, da so Francozi na referendumu zavrnili evropsko ustavo.
Besedilo, ki je zdaj pred nami, je rezultat večmesečnega dela, tesnega sodelovanja s predstavniki Sveta pod portugalskim predsedstvom, ki je takoj prepoznalo pomen tega ambicioznega projekta.
Komisija, ki jo zastopa komisar Figeľ, je natančno spremljala celoten postopek, pri čemer smo zaradi duha partnerstva lahko izboljšali besedilo z vstavitvijo ključnih idej, ki so pomembne za odbor za zaposlovanje in socialne zadeve. Zato sem izjemno hvaležen svojim kolegom, poročevalcem v senci, torej liberalcem gospe Castex, gospodu Kusstatscherju, in tudi gospodoma Mannu in Kasoulidesu ter vsem, ki so prispevali k temu. Zaradi velikodušnega sodelovanja in predanosti smo lahko vključili naslednje ideje: socialno vključevanje, zahteve trga dela, osebni razvoj ob različnih vrstah usposabljanja, nediskriminacija z vključevanjem invalidov, enake možnosti, spoštovanje načela subsidiarnosti in vzpostavljanje koordinacijskih točk v državah članicah.
Prav tako smo zagotovili, da je priporočilo nezavezujoče, čeprav je po naravi še vedno zakonodajno. Očitno to ni bilo zaradi pomanjkljivosti, ampak bolj zaradi občutka odgovornosti in dejstva, da se spodbudi in pospeši uporaba tega instrumenta v tistih državah, ki potrebujejo več časa. Skratka ni dvoma, da je izboljšanje mogoče, seveda pa je v življenju mogoče izboljšati vse. Vendar sem prepričan, da imamo pred seboj besedilo z dušo in vestjo.
Sam verjamem, da je delo Evropskega parlamenta sprejemati zakonodajo v pravem interesu državljanov. To smo storili v tem primeru. Dokaz za to je odobritev besedila na prvi obravnavi, delno zahvaljujoč gospodu Gaľu iz odbora za kulturo in izobraževanje, odbora za pravice žensk in enakost spolov in odbora za industrijo, raziskave in energetiko, ki so pozitivno prispevali.
pripravljavka mnenja odbora za industrijo, raziskave in energetiko. - (ES) Gospod predsednik, komisar, začenjam s čestitkami poročevalcu, ker je objektivno obravnaval temo, ki zajema veliko več, kot si lahko predstavljamo.
Dejansko bodo Evropa in različne države EU v globaliziranem svetu opredeljene glede na kvalifikacije človeških virov. Če bi morali v enem stebru povzeti to, kar bo Evropi in vsem državam, ki jo sestavljajo, omogočilo konkurenčnost v svetu, so to kvalifikacije človeških virov, torej državljani Evrope.
Ob upoštevanju tega je bistveno, da se vseživljenjsko izobraževanje in usposabljanje prilagodi zahtevam trga dela in se nanje nenehno odziva. V nasprotnem primeru bo konkuriranje nemogoče.
Prav tako se bomo soočili z naslednjim protislovjem: ljudje se starajo, vendar so starejši ljudje vedno mlajši in bolj dejavni, čeprav nimajo dovolj virov za nadaljevanje svoje produktivnosti in razdajanje družbi ter iskanje izpolnitve na področju zaposlovanja.
Naslednja točka so izjave Sveta in Komisije o odnosih med Evropsko unijo in Turčijo.
predsedujoči Svetu. - (PT) Gospod predsednik, komisar, gospe in gospodje, predsedstvo se najprej zahvaljuje Evropskemu parlamentu, zlasti gospe Oomen-Ruijten za predlog resolucije o odnosih med Evropsko unijo in Turčijo.
Predsedstvo priznava in se strinja z dejavno vključitvijo Parlamenta v proces širitve, ki jo razume kot konstruktivni prispevek k splošni razpravi o širitvi ter zlasti o turškem pristopnem procesu. Vsaka razprava o tem nedvomno predstavlja koristno priložnost za večje poznavanje pristopnega procesa Turčije, v ta proces vključuje državljane držav članic in Turčije ter turško vlado podpira na njeni pristopni poti.
Zagotavljam vam, da posebno pozornost namenjamo vidikom Evropskega parlamenta. Čez nekaj dni bo Komisija predstavila svoje redno poročilo o napredku turškega pristopnega procesa. Svet bo to poročilo zelo skrbno pregledal in ocenil.
Medtem pa bi rad na kratko omenil nekaj točk v tej fazi pristopnih pogajanj s Turčijo. Menimo, da so nedavne volitve v Turčiji pokazale željo turškega prebivalstva po demokraciji, politični in gospodarski stabilnosti ter napredku.
Prav tako se strinjamo z načinom izvedbe volitev, visoko volilno udeležbo in izboljšano reprezentativnostjo novega turškega parlamenta. Predsedstvo si s Parlamentom deli poglede in skrbi glede turškega reformnega procesa. Menimo, da ima nova vlada večjo legitimnost in jasna pooblastila, ki bi ji morala omogočiti odločne ukrepe pri pospeševanju in širitvi reformnega procesa v Turčiji.
Nova vlada mora reformam in njihovemu izvajanju nujno zagotoviti nov zagon in se osredotočiti na ključna področja. V zvezi s tem je izredno pomembno izvajanje Partnerstva za pristop, zlasti njegovih kratkoročnih prednostnih nalog. Rad bi vas spomnil, da mora biti Partnerstvo za pristop pregledano v prihajajočih mesecih. V zvezi s tem poudarjam tudi potrebo po širšem posvetovanju in nacionalnem soglasju o novi turški ustavi.
Strinjamo se z vami o pomembnosti reform na ključnem področju temeljnih svoboščin in človekovih pravic. Nujen je dodaten viden napredek, zlasti glede svobode izražanja, verske svobode, kulturnih pravic in pravic žensk, ter tudi dodatna krepitev boja proti mučenju in trpinčenju. Večina teh vprašanj je v Partnerstvu za pristop zajetih v obliki kratkoročni prednostnih nalog, ki jih mora Turčija izpolniti.
Predvsem na področju svobode izražanja obžalujemo, da kljub splošni javni razpravi o tem vprašanju ni bil dosežen zadovoljiv napredek, skrbi pa nas tudi naraščajoč nacionalizem, ki vodi k samocenzuri. Še vedno smo trdno prepričani, da je treba odpraviti ali bistveno spremeniti člen 301 turškega kazenskega zakonika ter tudi druge nejasne člene, da bi zagotovili svobodo izražanja. Napredek na tem področju je izjemnega pomena za splošen napredek pristopnih pogajanj.
Glede verske svobode pa je nujno potreben viden napredek, zlasti po tragičnih dogodkih v začetku tega leta. Sprejetje zakonodaje, ki bo izčrpno naslovila vse težave, s katerimi se soočajo nemuslimanske skupnosti, kot so pravni status, registracija imetja in usposabljanje verskih delavcev, se že dolgo pričakuje za zagotavljanje verskega pluralizma v skladu z evropskimi standardi.
Zakon o verskih skupnostih bi bil lahko prvi pozitivni korak v zvezi s tem ter bo po sprejetju in izvajanju natančno ocenjen. Nedavna sodba vrhovnega sodišča o ekumenskem patriarhatu je prav tako razlog za skrb.
Strinjamo se z vami o civilno-vojaških odnosih. Nedavni razvoj dogodkov, zlasti pred in med volilno kampanjo, priča o potrebi po dodatnih ukrepih na tem področju, pri čemer turške oborožene sile ne bodo izvajale političnega vpliva.
Zagotoviti je treba civilni demokratični nadzor nad vojsko v skladu s prakso v državah članicah EU.
V zvezi z jugovzhodom strogo obsojamo nedavne teroristične napade v provinci Sirnak. Obsodili smo tudi druga teroristična dejanja v Turčiji in jih bomo še naprej obsojali. Teroristične dejavnosti ne morejo biti nikoli upravičene. V zvezi s tem ponovno izražamo našo solidarnost s prebivalci Turčije. Po drugi strani zaradi terorizma ne bi smeli pozabiti na nujno potrebo po ustreznem razvoju in izvajanju celovite strategije, ki bo zagotovila gospodarski, socialni in kulturni razvoj jugovzhoda. To je kompleksno območje, ki ga skrbno spremljamo kot del stalnega reformnega procesa.
Poleg izpolnjevanja københavnskih političnih meril se bo napredek Turčije v pripravah za pristop meril na podlagi zahtev, ki so jasno določene v pogajalskem okviru. V tem okviru se bo napredek, dosežen pri vprašanjih, ki so zajeta v deklaraciji z dne 21. septembra 2005, zlasti tistih pri tistih vprašanjih o celostnem in nediskriminatornem izvajanju dodatnega protokola sporazuma iz Ankare, spremljal in pregledoval, kar je Svet odobril decembra lani. Na žalost pri tem še ni bil dosežen napredek.
Poudarjam tudi, da je priznavanje vseh držav članic nujna sestavina v pristopnem procesu in da je zato pomembno, da Evropska unija čim prej normalizira odnose med Turčijo in vsemi državami članicami.
Delo, ki se zahteva za zagotavljanje skladnosti s standardi Unije in obveznosti članstva, je težko in zahteva stalna prizadevanja in odločnost. Turškemu pristopnemu procesu pripisujemo veliko pomembnost in zagotavljam vam, da bo portugalsko predsedstvo Svetu prav tako naredilo čim več, da bi omogočilo napredovanje teh pogajanj.
Izpolniti je treba dane obljube. Vzdrževanje reformnega procesa in izpolnjevanje obstoječih obveznosti bo zagotovilo, da bo turški pristopni proces koristil najprej in predvsem vsem turškim državljanom. Kljub temu je napredek pristopnega procesa odvisen predvsem od ravnanja Turčije.
komisar. - Gospod predsednik, na začetku čestitam gospe Oomen-Ruijten za dobro pripravljeno poročilo ter za predložitev osnutka, ki je strog in pravičen.
Turčijo je v začetku tega leta pretreslo zelo težavno obdobje z resno ustavno krizo in velikimi političnimi napetostmi. Kljub tem izzivom so se v državi izvedle parlamentarne in predsedniške volitve, ki so bile v celoti v skladu z demokratičnimi načeli in se jih je udeležilo zelo veliko državljanov.
Rezultat tega je bil, da je zmagala demokracija. Nov turški parlament dobro predstavlja politično raznolikost Turčije in, kot je navedel gospod Lobo Antunes, nova vlada zdaj lahko deluje ob podpori stabilne večine in širšega ljudstva. Tako je bila glede tega odprta nadaljnja pot. Zdaj je prišel čas za obnovitev novega gibala v reformnem procesu.
Zato Komisija podpira osnovni pristop, ki mu bo sledil osnutek resolucije, ki bo opredelil izzive in Turčijo spodbujal k obvladovanju teh političnih izzivov. To pomeni, da je treba podpreti zavezo nove turške vlade, da bo okrepila svoja reformna prizadevanja, ter jo spodbujati, da to zavezo čim prej spremeni v dejanja. To zadeva reformni proces in protokol iz Ankare.
Komisija se strinja z dejstvom, da je vlada ustavne reforme uvrstila na vrh seznama svojih prednostnih nalog, da bi okrepila demokracijo in razširila področje temeljnih svoboščin. Vseeno to ne sme povzročiti kakršnega koli odlašanja v zvezi z reformami, ki so zdaj nujne, kot je na primer revizija razvpitega člena 301 turškega kazenskega zakonika in drugih členov, ki obravnavajo svobodo izražanja, ali sprejetje zakona o verskih skupnostih za zagotovitev verske svobode.
Poleg tega si je treba prizadevati tudi za zagotovitev demokratičnosti v odnosih med civilno in vojaško sfero, za zaščito pravic žensk, otrok in sindikatov, za izboljšanje sodnega sistema ter za okrepitev boja proti korupciji.
Naj na kratko spregovorim še o nedavnih dogodkih in sedanjem stanju, glede katerega se zelo tesno usklajujemo s predsedstvom in gospodom Solano, hkrati pa ustrezno upoštevamo tudi stališča Parlamenta. Turčija se neprestano srečuje s čezmejnimi terorističnimi napadi kurdske delavske stranke (PKK), ki je na seznamu terorističnih organizacij EU. Evropska unija obsoja vse teroristične napade in razume potrebo Turčije, da zaščiti svoje državljane.
EU in Turčija si prizadevata za neodvisnost, suverenost, enotnost in ozemeljsko celovitost Iraka. Turčijo in Irak še naprej spodbujamo, da to težavo rešujeta s sodelovanjem med ustreznimi organi oblasti in s spoštovanjem mednarodnega prava. Nedavni dvostranski sporazum med Turčijo in Irakom o boju proti terorizmu zagotavlja temelj za to sodelovanje.
Turški organi oblasti se razumljivo trudijo, da bi v svoja prizadevanja vključili tudi Združene države ter iraške in iraško-kurdske organe oblasti, pri čemer je pred kratkim prišlo do nekaj napredka. Resolucijo, ki jo je Parlament sprejel prejšnji teden, je treba obravnavati kot del te splošne politične strategije.
Izkazalo se je, da je evropska perspektiva Turčije ključna spodbuda za reforme v državi. V skladu z našim temeljnim načelom pogojevanja iz politike širitve je napredek v pristopnih pogajanjih odvisen od izvajanja reform v praksi.
Vendar je za učinkovito uporabo tega načela, ki bi povzročila dejansko politično spodbudo za reforme, nujno, da Evropska unija izpolni svoje obveznosti. Dogovorov se je treba držati - pacta sunt servanda.
Naslednja točka so izjave Sveta in Komisije o vrhu EU-Rusija.
predsedujoči Svetu. - (PT) Gospod predsednik, komisar, gospe in gospodje, kot veste, bo 20. vrh EU-Rusija potekal v petek v portugalskem mestu Mafra. Ta dogodek je po našem mnenju odlična priložnost, da voditelji Rusije in Evropske unije ocenijo medsebojne odnose.
Menimo, da so odnosi med Evropsko unijo in Rusijo na splošno dobri in dejansko precej boljši, kot včasih poroča mednarodni tisk. Rusija je ključni partner EU in odnos z Rusijo jemljemo zelo resno. Na srečanju na vrhu se bomo ukvarjali z razmerami v EU in Rusiji. Poročali bomo o razvojih v Evropski uniji, zlasti o napredku pri pripravi nove reformne pogodbe, ki je bila pravkar sprejeta v Lizboni, in o paketu predlogov liberalizacije energetskih trgov, ki ga je predlagala Komisija in je bil sprejet 9. septembra.
Glede skupnih prostorov bomo pregledali dosežen napredek pri izvajanju časovnih načrtov. Ta postopek je še vedno v celoti pozitiven, čeprav je treba napredek na nekaterih področjih pospešiti. Ta cilj je v nekaterih pomembnih sektorjih pomagal doseči Stalni partnerski svet EU-Rusija. Stalni partnerski svet za področje kulture, ki bo zasedal dan pred srečanjem na vrhu, bo okrepil naše sodelovanje na področju kulture.
Prednostna naloga vrha je doseganje sporazuma o namestitvi sistema zgodnjega opozarjanja v energetskem sektorju, o čemer smo se načeloma dogovorili na zadnjem vrhu v Samari. Zaradi soodvisnosti Evropske unije in Rusije v energetskem smislu, je treba povečati zaupanje in okrepiti medsebojno sodelovanje. Zato bomo izpostavili cilje in načela, ki jih mora EU spoštovati v zvezi z našim energetskim partnerstvom, zlasti načela vzajemnosti, preglednosti, odprtosti ter ustvarjanja učinkovitega pravnega in regulativnega okvira. Po našem mnenju morajo biti načela pogodbe o energetski listini in besedilo o svetovni energetski varnosti, ki so ga predstavniki držav G8 sprejeli v Sankt Peterburgu, vključena v novi sporazum med EU in Rusijo, ki bo pravno zavezujoč in bo nadomestil sedanji sporazum o partnerskem sodelovanju med EU in Rusijo.
Na področju investicij se strinjamo s formalnim dialogom, ki je zastavljen v časovnem načrtu za skupni gospodarski prostor. Izredno pomembno je, da se ustvarijo pregledni, nediskriminatiorni in predvidljivi pogoji za podjetja iz EU, ki vlagajo v Rusiji, pri čemer se upošteva zakon o strateških naložbah, ki ga zdaj obravnava ruski parlament. Prav tako bomo Rusijo pozvali, naj se izogiba selektivni uporabi pristranske politike, na primer na področju okolja ali davkov, da bi s tem ovirala zdajšnje naložbe ali ustvarjala ovire za nove naložbe. Menimo, da je pristop Rusije k Svetovni trgovinski organizaciji (STO) prednostna naloga, zato nameravamo na vrhu sprožiti razprave o tej zadevi. Komisija bo morda o tem povedala še kaj.
Izpostaviti moram, da se bo srečanje na vrhu izkoristilo tudi za izvajanje pritiska, da bi se zagotovil napredek, če ne bomo našli zadovoljive rešitve ključnih vprašanj, na primer vprašanja izvoza lesa ali diskriminatornih železniških tarif.
Zavedamo se, da se bo to srečanje na vrhu odvijalo v času bližajočih se predsedniških in parlamentarnih volitev v Rusiji. V volilnem postopku bo zlasti pomembna svoboda izražanja skupaj s svobodo tiska in svobodo zbiranja, pri čemer bo to prava preizkušnja za demokratično legitimnost Rusije. Uradu za demokratične ustanove in človekove pravice (ODIHR) mora biti omogočen prost dostop za opazovanje parlamentarnih volitev. Kot članica Organizacije za varnost in sodelovanje v Evropi (OVSE) in Sveta Evrope ima Rusija posebno odgovornost, da varuje naše skupne vrednote. Obžalovanja vredno je, da so določena vprašanja zasenčila odnose med Evropsko unijo in Rusijo, pri čemer naša soodvisnost narašča, ne pada.
Rusija in EU morata sodelovati pri premagovanju medsebojnih razlik, saj ne obstaja druga možnost sodelovanja. Na žalost je začetek pogajanj o novem sporazumu med EU in Rusijo še vedno na mrtvi točki. Ruska prepoved uvoza mesa in zelenjave iz Poljske je še vedno velika ovira za začetek pogajanj. Komisija je nakazala svojo pripravljenost za nadaljevanje stikov s ciljem iskanja rešitve, ki bo sprejemljiva za obe strani. Na žalost so se razmere dodatno zapletle zaradi odločitve ruskih veterinarskih oblasti konec prejšnjega meseca, da prepove uvoz mesa iz 36 podjetij v EU.
Prekinitev dobave zalog nafte, ki so prek naftovoda Družba namenjene v Litvo, prav tako predstavlja težavno točko, ki preprečuje začetek pogajanj o novem sporazumu med EU in Rusijo. Več kot leto dni je minilo brez uradnih podatkov iz Rusije o puščanju na naftovodu ali o možnosti obnovitve zalog nafte. Zato je izredno pomembno, da najdemo zadovoljivo rešitev, ki bo ustvarila potrebno zaupanje za nadaljnji razvoj partnerstva med EU in Rusijo na področju energetike.
Kljub sedanjim oviram pri pogajanjih, o stanju razmer ne smemo pretiravati. Dejansko smo se leta 2006 strinjali z Rusijo, da bo sporazum o partnerstvu in sodelovanju še naprej veljal, pri čemer smo se izognili pravni praznini na področju odnosov z Rusijo.
Zagotovo bomo obravnavali najpomembnejša vprašanja, ki so zdaj na mednarodnem dnevnem redu, zlasti vprašanji Kosova in Iraka. Poudarili bomo tudi pomembnost uspešnega sodelovanja z Rusijo v našem skupnem okolju, tako da se bomo lahko ukvarjali s skupnimi vprašanji, ki nas zanimajo in skrbijo, zlasti z vprašanjem "zamrznjenih" sporov.
komisarka. - Gospod predsednik, Rusija ni le naša bližnja soseda, ampak tudi strateška partnerica. Jasno je, da trgovina in vlaganja cvetita, prav tako, kot je dejal naš predsednik, pa se povečuje medsebojna odvisnost. Vendar se tudi zavedamo, da je Rusija ključna partnerica pri obravnavanju regionalnih sporov in globalnih izzivov, ki so prav tako že bili omenjeni, ter da si je treba še veliko prizadevati za razvoj celotnega potenciala našega odnosa.
Prihajajoči vrh v petek je naslednja priložnost za oceno stanja našega odnosa. Čeprav več perečih vprašanj ne bo mogoče rešiti, bomo napredovali v zvezi z nekaterimi drugimi vprašanji in tako pripravili podlago za nadaljnja prizadevanja na tej stopnji prehoda.
Zavedamo se, da je to obdobje za Rusijo kritično, le nekaj mesecev pred ključnimi parlamentarnimi in predsedniškimi volitvami, ter da je Evropska unija večkrat izrazila zaskrbljenost zaradi izvajanja demokratičnih načel in obveznosti na področju človekovih pravic v Rusiji. Evropska unija tesno spremlja razvoj dogodkov, pri čemer bodo prihajajoče volitve pomemben preskus, in od Rusije pričakujemo, da bo sprejela razumno odločitev ter k spremljanju volitev povabila opazovalce OVSE.
Izkoristili bomo tudi priložnost, da izrazimo zaskrbljenost zaradi stanja človekovih pravic, na primer zaradi omejitev svobode medijev, napadov na novinarje, pritiska na nevladne organizacije in položaja na severnem Kavkazu.
Ko sem bila 11. in 12. oktobra v Kaliningradu, sem imela priložnost, da sem o prihajajočem vrhu razpravljala z glavnim svetovalcem predsednika, posebnim odposlancem gospodom Jastržembskim. Začela bom z nekaj dobrimi primeri, nato pa govorila o področjih, kjer ne bomo napredovali.
Mislim, da bo Rusija kmalu napovedala večji finančni prispevek za več programov čezmejnega sodelovanja, ki jih vodi EU. To bo zelo dobrodošlo, ker je sodelovanje prek naših razvijajočih se meja po širitvi leta 2004 pomemben element. Kaliningrad pa je zaradi svojega edinstvenega geografskega položaja seveda zelo poseben primer.
Kot smo vedno ugotavljali, to zahteva posebno ureditev za olajšanje čezmejnega sodelovanja in obmejnega prometa. Finančni prispevek Rusije bi bil prav tako zelo ustrezen ob upoštevanju zelo velikih prometnih zastojev na mejah med državami članicami in Rusijo v Kaliningradu ter na mejnih prehodih z drugimi državami članicami.
Kolone tovornjakov, ki so na evropski strani meje dolge do 50 kilometrov, nikakor niso sprejemljive. Izvajati moramo ukrepe, zato smo se z Rusijo sporazumeli o zmanjšanju ozkih grl. Komisija pravkar začenja z izvajanjem pilotnega projekta za izmenjavo carinskih informacij in financiranje posodobitve obmejne infrastrukture. Rusija pa mora poenostaviti svoje postopke na mejah. Načeloma je na to pripravljena, vendar to zahteva nekaj časa.
Naš predsednik je že govoril o energiji. Dodati želim le, da bi morali objaviti sporazum o mehanizmu zgodnjega opozarjanja za obvladovanje težav z oskrbo, preden dosežejo kritično točko. Predsednik je govoril o energetski kulturi in vlaganjih, zato o tem ne bom dodatno razpravljala. Povedati želim le, da se bo o naložbenih in poslovnih odnosih razpravljalo tudi na okrogli mizi industrialcev v Lizboni, ki se bo začela jutri, v četrtek, ter na kateri bosta sodelovala Günter Verheugen in Andris Piebalgs. Ugotovitve s te okrogle mize se bodo nato sporočile na vrhu v petek. Mislim, da to pomeni dober prispevek k dejanskemu razvoju poslovnega odnosa.
Rusija je ključni gospodarski akter in dodati želim, da bomo v zvezi z Svetovno trgovinsko organizacijo podprli prizadevanja Rusije. Kot veste, smo bili vedno naklonjeni pristopu Rusije k Svetovni trgovinski organizaciji. Mislimo tudi, da so zelo pomembni enaki konkurenčni pogoji, zato bomo spodbujali zaključitev procesa pristopa Rusije k Svetovni trgovinski organizaciji. Vrh bo ponovno spodbudil ta zapleten proces, ki je zdaj na kritični točki.
V okviru vrha bomo podpisali nov sporazum o jeklu, ki bo povečal količino jekla, ki ga lahko Rusija izvozi v Evropsko unijo. Pozitivne elemente sodelovanja med EU in Rusijo dokazuje tudi dejstvo, da se bo na vrhu podpisal memorandum o soglasju med Evropskim centrom za spremljanje drog in zasvojenosti z drogami ter rusko zvezno nadzorno službo za droge.
Manj pozitivno dejstvo je, da so možnosti za podpis sporazuma med Rusijo in EU o preletih Sibirije pred naslednjim vrhom v Mafri zelo majhne, čeprav se je Rusija maja v Samari k temu jasno zavezala. V zvezi s tem dolgotrajnim sporom želimo doseči napredek. Pozitiven ukrep Rusije bi nam omogočil, da bi nadaljevali s pripravami na vrh o letalstvu, ki naj bi potekal novembra v Moskvi in je namenjen opredelitvi velikega potenciala za sodelovanje v tem sektorju.
Kar zadeva mednarodna vprašanja, bo Kosovo zagotovo eno od najpomembnejših, zato moramo skupaj z Rusijo razmisliti o rešitvi tega položaja na podlagi stalnih prizadevanj trojke. Preprečiti moramo ponovne konflikte na Balkanu.
Razpravljali bomo tudi o drugih pomembnih mednarodnih vprašanjih, in sicer o Bližnjem vzhodu pred konferenco v Annapolisu, o Iranu po nedavnem obisku predsednika Putina v Teheranu in Afganistanu, o Burmi/Mjanmaru ter o položaju v zvezi z zamrznjenimi spori, zlasti v Gruziji in Moldaviji.
Z Rusijo želimo doseči konstruktivno sodelovanje, da bi poiskali rešitve za ta pereča vprašanja. Zato si moramo še naprej enako prizadevati, poleg tega pa ne smemo pozabiti na naše dolgoročne projekte.
v imenu skupine PPE-DE. - (ES) Gospod predsednik, kot so poudarili mediji, upamo, da bo jesen na Portugalskem toplejša od pomladi v Rusiji, kar zadeva vrh v Samari.
Kot je dejala komisarka, prepričan sem, da si moramo še naprej prizadevati za vzpostavitev strateške povezave z Rusijo, vendar bodo vremenske razmere bolj odvisne od temperatur Rusije kot od temperatur Evropske unije: nekoliko s tega vidika, o čemer je govorila komisarka, predvsem z vidika nove vloge, ki jo želi Rusija imeti na mednarodnem prizorišču, ter zlasti v zvezi z varnostjo oskrbe z energijo.
Gospod predsednik, mislim, da sledi poročilo gospe Wallis. V imenu svoje skupine Identiteta, tradicija in suverenost se sklicujem na člen 168 in vlagam predlog, da se to poročilo vrne odboru.
Gospod predsednik, ta predlog temelji na členu 168 poslovnika. Po branju poročila gospe Wallis je jasno, da sta poročevalka in morda odbor zmedena glede člena 9 in člena 10 protokola o privilegijih in imunitetah.
Poročilo navaja, da vedenje gospoda Gobba ni bilo v skladu s členom 9, vendar člen 9 zadeva besede in dejanja poslanca pri izvajanju njegovih nalog, predvsem v tem parlamentu. Torej bi bilo treba namesto člena 9 protokola preučiti člen 10, ki zadeva druga dejanja poslanca. Preučiti bi bilo treba ali dejanja gospoda Gobba, za katera moram povedati, da jih na politični ravni ne podpiram, spadajo na politično področje ali ne.
Jasno je, da ta dejanja spadajo na politično področje. Gospod Gobbo je storil več dejanj v imenu, kot sam pravi, Padske nižine. To so seveda politična dejanja in glede na tradicionalno sodno prakso o imuniteti bi se nedvomno poslancu vsake druge politične usmeritve podelila imuniteta, kot se je zgodilo v primeru nacionalnih poslancev italijanskega parlamenta, ki so storili enaka dejanja kot gospod Gobbo.
Tako lahko s sprejetjem sporočila gospe Wallis v sedanji obliki tvegamo uvedbo razlikovanja, vrsto diskriminacije med nacionalno imuniteto in evropsko imuniteto, kar je v nasprotju s protokolom, ki se nanaša izrecno na nacionalno imuniteto. Zato menim, da je treba to poročilo vrniti odboru.
(IT) Gospod predsednik, gospe in gospodje, tudi jaz se strinjam s predlogom, da se zadeva vrne odboru, čeprav so moji razlogi nekoliko drugačni.
Na podlagi členov 5, 6 in 7 poslovnika ter členov 9 in 10 protokola Parlament dejansko in nedvomno ni pristojen predložiti mnenja o dejanjih, ki naj bi jih domnevno storil gospod Gobbo, ker ob storitvi teh dejanj gospod Gian Paolo Gobbo ni bil poslanec Evropskega parlamenta.
Člen 9 protokola, ki varuje svobodo govora poslancev Evropskega parlamenta, se sklicuje na osebe, ki so bile poslanci tega parlamenta, ko so uporabile posamezne izraze ali storile dejanja, ki se jim lahko pripišejo. Ker gospod Gobbo ni bil poslanec Evropskega parlamenta, ko so se zgodila zadevna dejanja, menim, da bi bilo najustrezneje, da Parlament ne bi zavzel stališča, ker gospod Gobbo ni bil naš kolega.
poročevalka. - Gospod predsednik, kot avtorica tega poročila v imenu odbora za pravne zadeve lahko v Parlamentu potrdim, da je odbor o tem poročilu pred njegovo predložitvijo na plenarnem zasedanju veliko razpravljal. V odboru je govoril tudi gospod Gobbo in poročilo je podprla velika večina.
Žal mi je, da gospod Gollnisch ni sprožil vprašanj, o katerih je govoril prej, vendar sem popolnoma prepričana, da je odbor svoje stališče sprejel ob popolnem poznavanju vseh dejstev in vseh predpisov. Ne vidim nobenega razloga, zakaj bi morali poročilo vrniti temu odboru.
komisarka. - Gospod predsednik, predložiti želim izjavo v imenu Komisije. Komisija je v svojem predhodnem predlogu spremembe proračuna št. 6/2007 predlagala vzpostavitev nove proračunske postavke, in sicer "Zahtevki za odškodnino v zvezi s pravnimi postopki proti odločitvam Komisije na področju konkurence", ter uvrstitev s tem povezanih odhodkov v postavko 1a večletnega finančnega okvira, ker se nanaša na operativno dejavnost na področju politike konkurence.
Komisija bi iz te proračunske postavke financirala morebitne proračunske posledice zaradi odločb Sodišča Evropskih skupnosti ali Sodišča prve stopnje na področju konkurence. Potreba po tej proračunski postavki temelji na nedavnih sodbah Sodišča prve stopnje in na strukturi proračuna. Medtem ko se kazni na področju politike konkurence štejejo kot prihodki splošnega proračuna, je treba zaradi zneskov, ki jih je treba plačati, vzpostaviti proračunsko postavko na odhodkovni strani proračuna, ki je zdaj še ni.
Komisija bo upoštevala, da proračunski organ ne namerava podpreti vzpostavitve te proračunske postavke za leto 2007. Kljub tej odločitvi bo morala Komisija po potrebi izvršiti plačila, da bi izpolnila morebitne pravne obveznosti iz odločb Sodišča iz leta 2007, in sicer v okviru sedanjega proračuna ter ob upoštevanju ustreznih pravil.
Ne izključuje končne odločitve o vzpostavitvi namenske proračunske postavke in o uvrstitvi s tem povezanih odhodkov v večletni finančni okvir.
Gospod predsednik, dogovor s Svetom glede tega poročila je temeljil na izjavi Komisije, ki naj bi jo prebrali med včerajšnjo razpravo. Vendar se to ni zgodilo. Če bi se Svet odločil, da se priloži zapisniku ali se ji dodeli neke vrste pravni status in omogoči preglednost, bi to prispevalo k pospešitvi postopka v zvezi s tem vprašanjem.
predsedujoči Svetu. - Gospod predsednik, dostop do cenovno sprejemljivih farmacevtskih izdelkov v revnih državah v razvoju in najmanj razvitih državah je nujen za doseganje predlaganih razvojnih ciljev EU in lahko prispeva k zmanjšanju revščine, večji varnosti ljudi ter spodbujanju človekovih pravic in trajnostnega razvoja. Mislim, da se vsi strinjamo, kako pomembno je zagotavljati skladnost politik EU ter hkrati biti dosleden pri zunanjem ukrepanju EU, tj. trgovini in razvojni politiki.
Priznavamo, da mehanizem, vzpostavljen s sklepom Svetovne trgovinske organizacije, in protokol o spremembi sporazuma TRIPS pomenita le delno rešitev težave dostopa do zdravil in javnega zdravja ter da so enako nepogrešljivi tudi drugi ukrepi za izboljšanje zdravstvenega varstva in infrastrukture. Čeprav sprememba sporazuma TRIPS ni celovita rešitev, smo prepričani, da je pozitivno sprejetje tega protokola pomemben napredek.
V zvezi s tem je treba opozoriti, da lahko države članice Evropske unije na podlagi pravil Svetovne trgovinske organizacije v svojem nacionalnem patentnem pravu svobodno uporabljajo različne izjeme iz sporazuma TRIPS, vključno z izjemami iz člena 30 sporazuma.
Poleg tega so si za zagotovitev lažjega dostopa do zdravil v državah, ki imajo neustrezne proizvodne zmogljivosti v farmacevtskem sektorju ali pa jih sploh nimajo, Svet, Evropski parlament in Komisija odločno prizadevali za sprejetje Uredbe (ES) št. 816/2006 o prisilnih licencah za patente, ki so povezani s proizvodnjo farmacevtskih izdelkov za izvoz v države s težavami v javnem zdravju.
Naj dodam, da vsi podpiramo uporabo prilagodljivosti iz sporazuma TRIPS, ki jih priznavajo odstavki 4, 5 in 6 deklaracije iz Dohe, ter dodatnih prilagoditev za manj razvite države, ki so na voljo na podlagi člena 7 deklaracije iz Dohe, da bi se zagotovila osnovna zdravila po dostopnih cenah na podlagi njihovih domačih programov javnega zdravja.
Ob upoštevanju deklaracije iz Dohe v okviru pogajanj glede sporazumov o gospodarskem partnerstvu z državami AKP ter drugih prihodnjih dvostranskih in regionalnih sporazumov z revnimi državami v razvoju in najmanj razvitimi državami Evropska unija ne zahteva in tudi v prihodnosti ne bo zahtevala pogajanj o določbah v zvezi s farmacevtskimi izdelki, t.i. določbah TRIPS+, ki zadevajo javno zdravje in dostop do zdravil.
Strinjamo se tudi s pobudami, ki spodbujajo prenos tehnologije, raziskave, krepitev zmogljivosti, regionalne sisteme oskrbe in pomoč pri registraciji, da se olajša in poveča proizvodnja farmacevtskih izdelkov v državah v razvoju, z državami članicami pa si bomo prizadevali za ta cilj.
Kar zadeva ustrezne ukrepe in proračunske postopke, smo prepričani, da bo zavezanost Evropskega parlamenta, ki je izpostavil vprašanje dostopa do zdravil, prispevala k njihovi večji učinkovitosti.
(FR) Gospod predsednik, oprostite, vendar moram opozoriti na nekaj zelo pomembnega. Zaradi glasovanja o poročilu gospoda Corbetta se bodo lahko stvari zdaj ponovno uredile. Vse razprave na plenarnem zasedanju bodo prevedene v vse jezike. Zdaj potrebujemo učinkovito izvajanje, zato glede na jutrišnje glasovanje o proračunu predlagam, da pripravimo spremembe proračuna, da ...
Nove določbe bodo začele veljati prvi dan naslednjega delnega zasedanja, tj. 12. novembra.
Gospod predsednik, glede vprašanja o pravilnosti postopka opozarjam, da to sejo ponovno vodite tako hitro, da ni možno glasovati. Včeraj je predsednik Parlamenta izjavil, da je sprejemljivo, če se pojavi nekaj napak in je glasovanje nepravilno, ker naj bi se to statistično tako ali tako zgodilo. To ne velja v vašem primeru, ker glasovanje poteka tako hitro, da ni mogoče razbrati, kako ljudje sploh glasujejo. Prosim, da potek seje upočasnite.
Gospe in gospodje, naj vam pokažem, koliko dela nas danes še čaka. Če potek seje upočasnimo, si lahko predstavljate, da ne bomo nikoli končali.
24. Strategija Skupnosti za zmanjšanje emisij CO2 iz osebnih vozil in lahkih tovornih vozil (glasovanje)
(DE) Gospod predsednik, imam eno prošnjo. Pozivam, da se vrstni red glasovanja o predlogih sprememb spremeni v skladu s členom 155(2). Na podlagi seznama glasovanja je jasno, da je predlog spremembe 51 bolj oddaljen od izvirnega besedila kot predloga sprememb 42 in 52, zato pozivam, da najprej glasujemo o predlogu spremembe 51, potem pa o predlogih sprememb 42 in 52.
To ni v skladu s predlogi seje, vendar bom za kratko pojasnilo prosil gospoda Daviesa.
poročevalec. - Gospod predsednik, strinjam se s seznamom glasovanja, kot je bil predložen Parlamentu.
Glede na to je običajno, da se upošteva predlog poročevalca.
Gospod predsednik, predlagamo spremembo, v skladu s katero Parlament na tej stopnji "upošteva", da je Komisija posredovala sporočilo o davčnih olajšavah, in tega ne "pozdravlja", ker se zdaj v odboru za ekonomske in monetarne zadeve pripravlja poročilo o tej temi.
poročevalka. - (DE) Gospod predsednik, gospe in gospodje, resnično obžalujem, da Parlament ni bil dovolj pogumen, da bi odkrito in resno kritiziral gibanje v Evropski uniji na področju davčne politike, katerega cilj je povsem napačen, ki znatno koristi multinacionalnim korporacijam in bogatim, medtem ko je davčna obremenitev potrošnikov, delavcev in zlasti slabo plačanih delavcev vedno večja.
Menim, da je poročilo v takšni obliki nesprejemljivo. Umikam svoje ime s tega poročila in vse poslance v tem parlamentu, ki si v Evropski uniji želijo davčno politiko, ki ne izpolnjuje le interesov prvih deset tisoč ljudi, ampak je dejansko ugodna za večino državljanov Evrope, pozivam, naj glasujejo proti temu poročilu.
(v pisni obliki). - (CS) Upravičeno lahko domnevamo, da bo uredba Evropskega parlamenta in Sveta o vročanju sodnih in zunajsodnih listin v civilnih ali gospodarskih zadevah, glede katere je predloženo priporočilo za drugo obravnavo (skupno stališče Sveta), prispevala k večji pravni varnosti fizičnih in pravnih oseb v državah članicah. Znano je, da je vročitev navedenih listin resna zadeva, saj bistveno vpliva na sodni postopek ter civilna in gospodarska razmerja. Menim, da je priporočilo Evropskega parlamenta v skladu s prizadevanjem, da bi na ravni Skupnosti pripravili zelo kakovostno zakonodajo.
V zvezi s sporazumi med Evropsko skupnostjo in Nekdanjo jugoslovansko republiko Makedonijo o ponovnem sprejemu in poenostavitvi izdajanja vizumov za kratkoročno bivanje, ki jih mora potrditi Evropski parlament, menim, da je treba zaradi pomembnosti teh sporazumov in podobnih sporazumov z državami na zahodnem Balkanu glede splošne okrepitve pravne države in boja proti kriminalu vprašanja v zvezi z nezakonitim preseljevanjem reševati najprej z gospodarskimi in političnimi sredstvi. Opozarjam na še en pomemben dejavnik, naveden v zadevnih poročilih, in sicer da bodo Makedonija in druge države na zahodnem Balkanu zaradi sklenitve teh sporazumov znatno finančno obremenjene. Glede na gospodarske okoliščine v teh državah je bistveno, da zagotovi Skupnost ustrezno in učinkovito pomoč, zlasti finančno.
Spomnim se, da so na začetku 60. let prejšnjega stoletja veljale vzajemne vizumske obveznosti za prebivalce držav takratne Evropske skupnosti in držav nekdanje Socialistične federativne republike Jugoslavije. Kmalu zatem so bile te vizumske obveznosti ukinjene.
To je pomenilo, da so lahko takrat prebivalci sedmih držav, ki so bile še vedno vključene v Jugoslavijo, potovali po večini Evrope. Le za Slovenijo, ki je država članica EU, in Hrvaško, ki je država kandidatka, se to ni spremenilo. Prebivalci vseh drugih ozemelj, vključno z Makedonijo, ki je država kandidatka, so od leta 1992 odrezani od držav članic EU. Mlada generacija, ki je od takrat odrasla, skoraj ni mogla prestopiti svojih meja. Na veleposlaništvih držav EU na primer v makedonskem glavnem mestu Skopje so izobešeni veliki napisi, na katerih je navedeno zelo veliko strogih omejitev. Izpolnijo jih lahko le kriminalci, študenti, raziskovalci in novinarji pa ne.
Podpiram predlog, da se od leta 2008 izboljša dostop za te skupine in se vizumska taksa zmanjša na 35 EUR. V nasprotju z nekaterimi poslanci iz moje skupine menim, da te izboljšave ne bi smeli zavrniti zaradi uvedbe biometrične registracije. Žal mi je, da je določen pogoj glede politike o ponovnem sprejemu, kar ne zagotavlja ustrezno varnosti zadevnih beguncev.
v pisni obliki. - (PT) Uporaba solidarnostnega sklada za pomoč prebivalcem Nemčije in Francije (La Réunion), ki so jih januarja in februarja prizadele naravne nesreče, dokazuje, da ta sklad kljub zamudi ustrezno in pomembno pomaga državam članicam.
Ob upoštevanju zastoja, ki je v Svetu nastal pri odločitvi o predlogu Komisije glede izboljšave tega sklada, ponovno opozarjamo, da je treba zaščititi nadaljnjo upravičenost v primeru regionalnih nesreč. Evropski parlament je že potrdil, da "mora solidarnostni sklad Evropske unije še naprej omogočati sprejemanje ukrepov v primeru nesreč, ki ne dosegajo najnižje zahtevane stopnje, čeprav so velike, in da se lahko zagotovi pomoč v posebnih okoliščinah, kadar nesreča prizadene večino prebivalstva v določeni regiji ter ima resne in dolgoročne posledice za življenjske razmere tega prebivalstva".
Nujno je treba priznati tudi posebne značilnosti naravnih nesreč v Sredozemlju, kot so suše in požari, zlasti glede rokov in upravičenih ukrepov, ter možnost večjih stopenj finančne pomoči za "kohezijske" države in "konvergenčne" regije v primeru nesreče. Oceniti je treba tudi vzpostavitev sklada EU za nesreče v kmetijstvu.
v pisni obliki. - (FR) Gospa Castex je glasovala za poročilo gospoda Suste o spremembi sporazuma o trgovinskih vidikih pravic intelektualne lastnine (sporazum TRIPS).
Francoski poslanci iz skupine socialdemokratov v Evropskem parlamentu menijo, da je sklenjeni sporazum, na podlagi katerega bodo lahko države proizvajale generična zdravila in jih izvažale v revne države v razvoju, ki takšnih zdravil ne morejo proizvajati, pomemben napredek.
Za francoske poslance iz skupine socialdemokratov to poročilo pomembno prispeva k odpravi težave glede javnega zdravja, ki je nedvomno zelo zaskrbljujoča.
v pisni obliki. - Glasoval sem za protokol o spremembi sporazuma TRIPS in dostopu do zdravil, ker sem trdno prepričan, da mora EU imeti ključno vlogo pri pospeševanju javnega zdravja in dostopa do zdravil za vse ljudi v državah tretjega sveta. Ta protokol je ustrezna rešitev.
v pisni obliki. - (PT) Stroški, povezani z uvedbo standardov varstva "intelektualne lastnine" v farmacevtskem sektorju v "državah v razvoju", so znani že dolgo.
Že dolgo se govori o resnih in nesprejemljivih okoliščinah, ki so v teh državah nastale zaradi uporabe "pravic intelektualne lastnine" na področju zdravja, zlasti boja proti boleznim, kot so malarija, HIV/aids in tuberkuloza, ter se nanje opozarja.
Zato menimo, da je to poročilo izgubljena priložnost večine tega parlamenta, da bi v okviru svojih pristojnosti zavzeli humano stališče in se odkrito borili za politiko, s katero bi lahko pravice intelektualne lastnine v farmacevtskem sektorju odpravili.
Večina parlamenta, ki se skriva za zamislijo, da je sklenitev protokola zelo zahtevna, je Svetu izročila neizpolnjen ček, ker se lahko zaradi tako nejasnih priporočil sedanje stanje nadaljuje ter povzroča finančne in pravne ovire, zaradi katerih države z manj sredstvi ne bodo mogle izkoristiti znanstvenega in tehnološkega napredka na tem področju.
Odločno obsojamo dejstvo, da bo ta nečloveška politika ugodna zlasti za farmacevtske multinacionalke, ki bodo svoj ogromen dobiček ohranile na račun veliko življenj.
Gospa predsednica, v skladu z glasovanjem se je Parlament odločil, da bo svoje seje beležil z dobesednimi pisnimi in avdiovizualnimi zapisi sej. To ima seveda proračunske posledice, zato predsedstvo pozivam, da preuči ta položaj, sprejme potrebne spremembe proračuna ali predloži nov predlog, če želi, da odbor ponovno obravnava to vprašanje.
Glede na zelo veliko večino v tem parlamentu v zvezi s tem vprašanjem predvidevam, da je volja Parlamenta jasna, zato mislim, da bo treba izvesti prvo možnost.
v pisni obliki. - Zaradi vodenja evidence o vseh razpravah in njihove javne dostopnosti bi se lahko zmanjšal evroskepticizem. Vendar se bo zato EU pohvalila tudi z večjo preglednostjo, čeprav se demokracija dejansko skoraj ne bo okrepila, ker Evropski parlament ne more začeti zakonodajnega postopka in ga lahko Evropska komisija prezre. V EU začne zakonodajne postopke neizvoljena Komisija, pri čemer ni zagotovljena nikakršna preglednost.
Možnost enotedenskega roka za popravljanje govorov (predlog spremembe 4) je sicer dobronamerna, ker bi poslance Evropskega parlamenta zaščitila pred napakami, vendar zaradi enotedenskega zamika novice o EU morda ne bi bile več aktualne, poleg tega pa bi to oviralo svobodni tisk pri obveščanju javnosti. Zato sem glasoval proti temu poročilu.
v pisni obliki. - Zaradi vodenja evidence o vseh razpravah in njihove javne dostopnosti bi se lahko zmanjšal evroskepticizem. Vendar se bo zato EU pohvalila tudi z večjo preglednostjo, čeprav se demokracija dejansko skoraj ne bo okrepila, ker Evropski parlament ne more začeti zakonodajnega postopka in ga lahko Evropska komisija prezre. V EU začne zakonodajne postopke neizvoljena Komisija, pri čemer ni zagotovljena nikakršna preglednost.
Ne podpiram možnosti za popravljanje govorov (predlog spremembe 4); dobesedni zapis sej mora biti dejansko dobeseden. Tudi sam se zmotim kot vsi ostali. Zaradi enotedenskega zamika novice o EU morda ne bi bile več aktualne, poleg tega pa bi to oviralo svobodni tisk pri obveščanju javnosti. Morda bi bila sprejemljiva posebna opomba kot pojasnilo. Zato sem glasoval proti temu poročilu.
v pisni obliki. - (FR) Poročilo gospoda Corbetta vključuje priporočilo, da dobesednih zapisov sej v tem parlamentu ne bi več prevajali v vse uradne jezike in bi tako prihranili približno 10 milijonov EUR na leto. Razprave v posameznem jeziku bi bile dostopne le v obliki avdiovizualnih zapisov, ki bi bili na voljo v internetu, vsak poslanec pa bi lahko zahteval prevod posameznih izvlečkov.
Vendar širokopasovnega dostopa do interneta nimajo vsi v Evropi, predlagana pa je tudi omejitev, da bi lahko poslanci zahtevali prevod približno trideset strani na leto. Zato predlog gospoda Corbetta pomeni omejitev dostopa evropskih državljanov do dela izvoljenih predstavnikov, ki naj bi v Evropski uniji ščitili njihove interese. To je nesprejemljivo. Poleg tega je to nesprejemljivo, ker ta institucija hkrati porabi 100 milijonov EUR na leto za propagando. Da ne omenim Komisije, ki porabi več kot 200 milijonov EUR za bistvene dejavnosti, kot so obsežno oglaševanje pornografskih spletnih videoposnetkov, ki naj bi spodbujali evropsko kinematografijo.
Na srečo je pri večini kolegov zmagal razum ali morda neverjeten strah pred volivci, tako da je večjezičnost ohranjena.
v pisni obliki. - (SV) Odločno zavračamo predlog v poročilu, da bi se v dobesednem zapisu ustni prispevki pojavili le v izvirnem jeziku.
Evropski parlament poskuša zelo izpostaviti dejstvo, da govorniki nagovarjajo celotno Evropo kot predstavniki svojih evropskih skupin, hkrati pa nameravamo z zmanjšanjem obsega prevodov v različne jezike onemogočiti nadaljnji dostop do njihovih izjav in omejiti dostopnost.
Če želimo imeti EU, ki deluje demokratično, moramo biti pripravljeni plačati za to. Organizacija, ki radodarno nameni več kot 360 milijard SEK za protekcionistično kmetijsko politiko, mora biti sposobna plačati 90 milijonov SEK, da izkaže spoštovanje državljanom EU.
Naslednja točka je poročilo gospoda Kacina v imenu odbora za zunanje zadeve o odnosih med EU in Srbijo s predlogom priporočila Evropskega parlamenta Svetu o odnosih med Evropsko unijo in Srbijo.
Poročevalec. - Danes nastopam kot poročevalec pa hkrati kot liberalni demokrat, kot Slovenec, kot nekdanji Jugoslovan in kot Evropejec. Komaj 15 let nazaj je država, v kateri sem se rodil, v številnih krvavih vojnah, ki so trajale skoraj celo desetletje, razpadla.
Danes se mnoge države te regije, med njimi tudi Srbija, še vedno soočajo z uničujočimi posledicami konflikta. Tem krhkim in mladim demokracijam pomeni članstvo v Evropski uniji močno vzpodbudo za nadaljnjo demokratizacijo. Evropska unija, kateri si te države čim prej tako želijo pridružiti, temelji na skupnih vrednotah in standardih. Med najpomembnejšimi je vladavina prava.
V primeru balkanskih držav pa ne gre le za reforme pravosodnega sistema, ampak tudi za polno sodelovanje z mednarodnim sodiščem v Haagu.
Srbija do zdaj ni izpolnila svoje domače in mednarodne obveznosti ter aretirala štirih preostalih ubežnikov, obtoženih vojnih zločinov, vključno z Mladićem in Karadžićem, ki sta obtožena zaradi vodenja pokola približno 8 000 civilistov v Srebrenici. Že oseba, ki umori enega samega človeka, stori zločin, tisti, ki izvršijo genocid, pa predstavljajo mednarodno in politično grožnjo.
Pred pripravo tega poročila sem obiskal Srebrenico. Verjamem v srbsko samospoštovanje. Zato vztrajam, da mora srbska država dokazati svoje sodelovanje z Mednarodnim kazenskim sodiščem za vojne zločine na območju nekdanje Jugoslavije (ICTY). Maja je začela delovati nova proevropska vlada, ki je kot enega od svojih ključnih ciljev določila sodelovanje s tem sodiščem. To je napredek, s katerim se v celoti strinjam. Prav tako se strinjam z dejstvom, da je vlada ukrepala proti, aretirala in izročila dva od šestih najbolj iskanih ubežnikov, Tolimirja in Djordjevića.
Te aretacije dokazujejo, da je Srbija sposobna poiskati in aretirati tudi ostale ubežne vojne zločince. Kot je izjavila glavna tožilka gospa Del Ponte, glavna ovira ni sposobnost, ampak uresničevanje sposobnosti v obliki konkretnih rezultatov. Zato se EU v tem odločilnem trenutku ne more odpovedati svojemu pogojevanju.
V času, ko narašča napetost v zvezi s prihodnjim statusom Kosova, bi bilo napačno predvidevati, da bi popuščanje pri pogojevanju EU in dajanje koncesij Beogradu dolgoročno koristilo EU ali Srbiji. Popuščanje v zvezi z vojnimi zločinci sicer lahko ustreza današnji realpolitiki, vendar ne bo prispevalo k dolgoročnemu miru ali stabilnosti v regiji.
Pogosto slišimo, da je Srbija ključna za stabilnost v regiji, vendar politiki v Beogradu napačno predvidevajo, da bo to pomenilo prednostno obravnavanje Srbije. Srbija bi morala izkoristiti svoje mnoge prednosti in možnosti ter delovati kot vzgled za svoje sosede v regiji, namesto da te trpijo zaradi srbske trmoglavosti.
Res je, da EU ne bo celota, dokler ne bo njen del tudi Balkan, vendar si za to ne smemo prizadevati za vsako ceno, pri čemer zagotovo ne smemo ogrožati mednarodnega prava in zanemarjati temeljnih evropskih vrednot.
Srbski državljani imajo pravico, da izvejo resnico o nedavnih politikah vojne, izvedenih v njihovem imenu. Tudi iz tega razloga podpiram nedavno pobudo posebnega tožilca, da se ugotovijo politični motivi za umor predsednika vlade Djindjića. Tudi zato obžalujem popustljivost srbskega sodišča za vojne zločine pri izrekanju kazni za štiri člane enote Škorpijoni, ki so umorili šest muslimanov iz Srebrenice.
Srbija ima velik gospodarski in kulturni potencial ter veliko nadarjenih posameznikov na vseh družbenih področjih. Nova vlada je dokazala, da ima veliko dejavnih in ambicioznih ministrov. Nobenega dvoma ni, da je Srbija administrativno in institucionalno sposobna za strokovno obvladovanje prihodnjih pogajanj za članstvo v EU.
V zadnjih mesecih je bil dosežen napredek na več področjih, na primer zaključek tehničnih razprav v okviru pogajanj za sklenitev stabilizacijsko-pridružitvenega sporazuma, ratifikacija kjotskega protokola, srednjeevropski sporazum o prosti trgovini ter izvolitev varuha človekovih pravic, guvernerja srbske centralne banke, pooblaščenca za obveščanje javnosti in članov sveta državnega revizijskega organa.
Vendar žal v zvezi z imenovanjem sodnikov ustavnega sodišča ni bilo vidnega napredka. Poleg tega se nadaljuje javna črnitev udeležencev civilne družbe, ki kritizirajo vlado ali pozornost usmerjajo na občutljiva vprašanja, kot so vojni zločini. V tem smislu obsojam nedavne dogodke v Novem Sadu, kjer je neonacistična organizacija napadla miroljubno zborovanje posameznikov, ki so se zbrali na protifašističnih demonstracijah. Nujno je, da zadevni organi poiščejo storilce in temeljito raziščejo to kaznivo dejanje.
Hkrati priznavam, da strog vizumski režim EU, ki običajnim Srbom preprečuje srečevanje z njihovimi kolegi v Evropski uniji, ovira demokratični napredek Srbije ter prispeva h ksenofobiji in nacionalizmu.
Podpiram sporazume, ki so bili sklenjeni po pogajanjih. Čeprav so ti sporazumi pomemben prvi korak, mora biti končni cilj zagotoviti prosto potovanje za vse državljane v regiji. Ali ste vedeli, da ima le ena desetina Srbov potni list? Tudi preostalemu delu prebivalstva moramo zagotoviti konkretne koristi. Svet pozivam, da zagotovi, da bodo sporazumi začeli veljati na začetku naslednjega leta, ter pripravi konkreten načrt za liberalizacijo vizumskega sistema.
To priložnost želim izkoristiti, da se zahvalim svojim pomočnikom, kolegom poslancem, sekretariatu odbora za zunanje zadeve, političnim skupinam, Komisiji, srbski misiji pri EU in srbskemu uradu za evropske integracije.
Na koncu želim dodati osebno mnenje. Kot eden od redkih poslancev Evropskega parlamenta sem bil rojen na zahodnem Balkanu, zato sem zelo ponosen na svojo vlogo poročevalca. Moja država Slovenija članica EU ni postala zato, ker bi bilo to enostavno, ampak ker je bilo težko. Vendar smo uspeli, kot bodo uspeli tudi srbski politiki, intelektualci in poslovneži, ko se bodo za to odločili. Srbijo in srbske državljane pozivam, naj se prebudijo, začnejo pomagati samim sebi, svojim sosedom in celotni regiji ter se nam pridružijo. Storite to. Dovolj ste močni. Skupaj nam bo uspelo.
Parlamentu se zahvaljujem za popuščanje v zvezi z običajnim obsegom časa. Parlamentu se opravičujem v imenu gospoda poročevalca. Hvala.
predsedujoči Svetu. - (PT) Gospod predsednik, gospa komisarka, gospe in gospodje, Srbija leži na območju Evrope in vsi priznavamo, da se je v zadnjih letih soočala z velikimi izzivi, dejansko še več kot to, soočala se je z izredno težkimi izzivi zaradi njene pomembnosti za stabilnost in razvoj regije Zahodnega Balkana. Evropska unija je Srbiji pomagala pri premagovanju teh izzivov s spodbujanjem ter oprijemljivim in vidnim prikazovanjem koristi Evropske perspektive.
Tako smo srbskim državljanom in organom poskušali dokazati našo zavezanost, da Srbijo približamo Evropski uniji. S pomočjo proevropskim političnim in socialnim silam, ki so naklonjene potrebnim reformam za utrditev demokracije in razvoja v državi smo poskušali pokazati, da obstaja nadomestna možnost.
Stabilizacijsko-pridružitveni sporazum je bistven korak v približevanju Zahodnega Balkana Uniji. Prav tako predstavlja ključen instrument za razjasnitev Evropske perspektive. V tem smislu menimo, da je zelo pozitivno, da je Komisija zaključila pogajanja s Srbijo o sklepu stabilizacijsko-pridružitvenega sporazuma. Iskreno upamo, da bodo pogoji Komisije za podpis sporazuma v kratkem doseženi.
V Svetu obstaja trdna politična podpora za podpis stabilizacijsko-pridružitvenega sporazuma takoj, ko se izpolnijo zahtevani pogoji. Vendar mora Srbija v celoti sodelovati Mednarodnim kazenskim sodiščem, šele nato lahko Svet začne z izvajanjem sporazuma.
Možnost enostavnejšega potovanja za državljane Srbije v Evropsko unijo bi prav tako okrepila vezi med nami in nedvomno prispevala k procesu demokratizacije in proevropskem mišljenju srbske družbe.
Menimo, da so sporazumi o pridobivanju vizumov in ponovnem sprejetju oseb, ki so bili podpisani septembra in bodo začeli veljati z januarjem 2008, ključni.
Komisija se je s Srbijo sporazumela, da začne dialog o liberalizaciji vizumov po začetku veljavnosti teh sporazumov. Prav tako je EU Srbiji razjasnila, da njen proces vključevanja ni povezan z vprašanjem določitve prihodnjega statusa Kosova. Dejansko se vsaka država priključitvi v Evropsko unijo približuje po svojih merili in v skladu s pogoji stabilizacijsko-pridružitvenega sporazuma ter københavnskih meril.
Končno gospod predsednik, gospe in gospodje, ponovno poudarjam pomembnost, ki jo predsedstvo Evropske unije pripisuje možnosti za razpravo z Evropskim parlamentom o pomembnosti zagotovitve evropske prihodnosti za Srbijo, tako za Srbijo samo in tudi za regijo. Zahodni Balkan nedvomno ostaja ena od prednostnih nalog Evropske unije in naš končni cilj je ustvariti stanje miru, stabilnosti, demokracije in blaginje v tej regiji.
Zato imamo vizijo vključiti te države v Unijo, pri čemer stabilizacijsko-pridružitveni proces ostaja okvir za pripravo tega možnega pristopa. Srbija je država, ki je geostrateško izredno pomembna za stabilnost celotne regije, zato je napredek tega procesa bistven za doseganje končnega cilja EU v zvezi z Zahodnim Balkanom: da ta regija postane stabilna, mirna in napredna.
komisar. - Gospod predsednik, gospodu Kacinu čestitam za razumno poročilo, ki zajema bistvene vidike trenutnega stanja odnosov med Evropsko unijo in Srbijo. Svoje službe sem pozval, da nadaljnje ukrepajo glede priporočil iz poročila, kar je že bilo koristno pri pripravi letnega poročila Komisije o napredku, ki naj bi se sprejelo 6. novembra.
(EL) Naslednja točka je poročilo gospe Martens v imenu odbora za razvoj o trenutnem stanju odnosov med EU in Afriko.
poročevalka. - (NL) Gospa predsednica, gospod komisar, gospe in gospodje, razpravljamo o poročilu o trenutnem stanju odnosov med EU in Afriko. Poročilo obravnava deljeno vizijo za Afriko in Evropo o prihodnjem sodelovanju v zvezi s spodbujanjem razvoja v Afriki in bojem proti revščini. Cilj strategije mora obravnavati več kot le zagovarjanje sedanje politike. Govorimo o viziji, ki temelji na skupnih vrednotah in načelih, na medsebojnem spoštovanju, ki je povezano z blaginjo za ljudi.
Afrika in Evropa imata dolgo skupno zgodovino, vendar so se odnosi med njima zares spremenili: ne smemo več podpirati enosmernega sodelovanja. Zdaj govorimo o enakem partnerstvu in skupnem reševanju vprašanj, ki zadevajo obe celini, kot so varnost, trgovina, preseljevanje in podnebne spremembe.
Evropska unija je leta 2005 oblikovala evropsko strategijo za Afriko. Tudi takrat sem imela vlogo poročevalke. Menimo, da je strategija imela dve pomembni pomanjkljivosti. To je bila strategija, ki je bila preveč za Afriko, in ni bila oblikovana z Afriko, pri čemer tudi Parlament in civilna družba nista bila zadostno vključena v razvoj te strategije. Veseli me, da zdaj razpravljamo o skupni strategiji EU-Afrika ter da bosta tokrat Parlament in civilna družba bolj vključena. To sodelovanje napoveduje dobro prihodnost.
Gospa predsednica, ta strategija bo zagotovila strukturo in usmeritev za skupne ukrepe v prihodnosti. Boj proti revščini in razvojni cilji tisočletja morajo pri tem ostati v središču naše pozornosti. Čeprav nedavne številke razvojnih ciljev tisočletja dopuščajo določeno stopnjo optimizma, v podsaharski Afriki 41,1 % ljudi še vedno živi z enim dolarjem na dan. Razmer se ne da izboljšati le z razvojno pomočjo. Prav tako je pomembno spodbujati gospodarsko rast.
Sporazumi o gospodarskem partnerstvu, o katerih ravnokar potekajo pogajanja, bi lahko bili dober instrument za to, če - in to poudarjam - vključujejo trajnostni razvoj in zagotavljajo, da so več kot le evropski sporazumi o prosti trgovini. Želim si, da bi gospod komisar komentiral razmere v zvezi z mogočo odložitvijo roka 1. januarja 2008.
Gospa predsednica, afriške vlade so seveda predvsem odgovorne za razvoj v svojih državah. Postale so bolj neodvisne, tako politično in tudi gospodarsko. Razvoj Afrike je v polnem razmahu, ne le zaradi ustanavljanja novih institucij, kot sta NEPAD (Novo partnerstvo za razvoj Afrike) in afriški mehanizem medsebojnega pregleda. Že dolgo Evropa ni več edina in izključna partnerica za finančno in politično podporo. Ostale države začenjajo z izrazitim uveljavljanjem svojega vpliva v in na Afriko: poglejmo na primer Kitajsko. Našega odnosa z Afriko ne moremo več jemati kot samoumevnega.
Gospa predsednica, poročilo poudarja tri prednostna politična področja: mir in varnost; dobro upravljanje, gospodarsko rast in vlaganje v ljudi. Kar zadeva področja evropskih politik poročilo izpostavlja pomembnost večje usklajenosti med razvojnimi dejavnostmi na eni strani in ostalimi področji politike na drugi, kot so trgovina, kmetijstvo in preseljevanje. Če bo Evropa bolj usklajeno uporabljala svojo pomoč in izboljšala svoje finančno računovodstvo, lahko razvojna politika Evropske unije postane učinkovitejša in uspešnejša.
Mir in varnost sta resna problema v Afriki. Poročilo poudarja pomembnost celostnega pristopa pri reševanju konfliktnih razmer. Prednostne naloge na tem področju morajo biti naša odgovornost za zaščito ljudi, prispevanje k preprečevanju in reševanju konfliktov ter tudi obnova po sporih. Očitno so dobro upravljanje, delujoča pravna država in stabilna demokracija pogoji za stabilnost ter razvoj. Večanje krepitve zmogljivosti na teh področjih je ključno. Podpiramo prizadevanja Komisije na tem področju.
Gospa predsednica, drugi vrh EU-Afrika se bo decembra po sedem letnem premoru odvijal v Lizboni. Takrat se bo odločilo o skupni strategiji EU-Afrika in o akcijskem načrtu. Od tega je odvisno veliko in v interesu vseh je, da ta vrh uspe. Čeprav so razmere v Zimbabveju zelo zaskrbljujoče, se moramo spomniti, da je to vrh EU-Afrika in ne vrh EU-Zimbabve ter da je treba k temu pristopiti z vidika ljudi in ne z vidika voditeljev.
Dobro je, da bosta Evropski parlament in vseafriški parlament imela na vrhu priložnost izraziti svoja stališča o skupni strategiji. Delegacije iz vseafriškega parlamenta in našega parlamenta so se prejšnji teden sestale in pripravile skupno izjavo. Upam, da jo bodo lahko naši predsedniki na vrhu predstavili predsednikom vlad.
Gospa predsednica, seveda bi lahko govorila še naprej, vendar je moj čas potekel, zato bom končala, vendar se najprej zahvaljujem kolegom poslancem in Komisiji za zelo uspešno sodelovanje.
predsedujoči Svetu. - - (PT) Gospa predsednica, gospod komisar, gospe in gospodje, gospa poročevalka; Evropa, Afrika in cel svet so se v zadnjem desetletju znatno spremenili. Evropa je zdaj skupina 27 držav članic, pri čemer združuje včasih zelo raznolike prednostne naloge in pristope zunanjih politik. Čeprav glede na količino javne razvojne pomoči, ki jo Evropa namenja Afriki ni pravično izjaviti, da je bila afriška celina zanemarjena, lahko govorimo o strateški luknji v odnosih med Evropo in Afriko. V zadnjih letih so posledice te luknje postale zelo očitne. Evropska unija in države članice zdaj priznavajo potrebo po odnosih z Afriko na novi ravni, kar bo jasno izraženo na drugem vrhu EU-Afrika.
To novo priznavanje pomembnosti odnosov med Evropsko unijo in Afriko opravičujejo številni razlogi: splošno spoznanje, da vsi globalni izzivi, kot so mir in varnost ali mednarodna trgovina zahtevajo usklajene ukrepe mednarodne skupnosti ter s tem opravičujejo pojavljanje novih oblik sodelovanja; iskanje rešitev za vprašanja tako Evrope in tudi Afrike, zlasti glede posledic podnebnih sprememb; upravljanje z energetskimi viri ali migracijskimi tokovi; želja Afrike za skupno obravnavanje skupnih vprašanj ter potreba po prilagoditvi posebnim geopolitičnim izzivom v mednarodnem okviru.
Ta nov odnos med EU in Afriko je določen v dokumentih, za katere upamo, da bodo sprejeti med vrhom decembra: skupna strategija EU-Afrika, njen prvi akcijski načrt in upamo, Lizbonska deklaracija. Ti dokumenti izražajo poseben značaj odnosa med Evropo in Afriko. Določajo pristop, ki po eni strani podpira večstranske načine, po drugi strani pa je njihov cilj obravnavati različne vidike našega odnosa na bolj celosten način. Ta pristop predstavlja razliko, ki jo EU lahko izpostavi, zlasti v primerjavi z ostalimi mednarodnimi akterji. Priznavanje Afrike kot svetovne strateške partnerice je prav tako del metode za priprave na vrh ter sprejetje dokumentov. Medtem ko je strategija EU-Afrika, ki je bila sprejeta leta 2005, zavezujoča le za Unijo, sta nova strategija, ki je prvič tudi skupna strategija, in akcijski načrt rezultat skupnega dela z našimi afriškimi partnerji.
Že od začetka dokumente za vrh pripravlja združena skupina strokovnjakov in upamo, da bodo podprti na ministrskem srečanju EU-Afrika na dan 31. oktober v postopku, ki vključuje tudi nevladne akterje in civilne družbe, tako Afriške in tudi Evropske. Skupna strategija in prvi akcijski načrt sta tako rezultata skupnega dela. Kot posledica tega njuno besedilo zdaj izraža in se odziva na številne skrbi in predloge, ki jih obravnava poročilo gospe Martens, ki je očitno zelo popolno in izčrpno.
Partnerstvo med Evropsko unijo in Afriko, opredeljeno tako v skupni strategiji in tudi v osnutku akcijskega načrta mora obravnavati teme skupnega interesa. Njuno temeljno merilo mora biti dodati vrednost sodelovanju in političnem dialogu, ki zdaj obstaja, menimo tudi, da morata zagotoviti pozitiven vpliv na vsakdanje življenje evropskih in afriških državljanov. Partnerstvo, ki ga želimo oblikovati bo prav tako zagotovilo ravnovesje med zavezami obeh strani, kar bo spremenilo enostransko logiko odnosa med EU in afriškimi, karibskimi ter pacifiškimi državami, ki zdaj temelji na pomoči.
Prav tako izkušnje kažejo, da politične zaveze zahtevajo izvajanje in mehanizme spremljanja, da ne ostanejo le na ravni dobrih namer. Med vrhovoma, vzporedno z rednimi srečanji med dvema Komisijama in ministrstvi zdaj obstaja možnost dopolnilnih sektorskih ministrskih srečanj, ko je to primerno. Vendar lahko v odnosu med EU in Afriko dosežemo prave spremembe le, če ta proces učinkovito sprejmejo tudi ostali različni akterji.
V zvezi s tem želimo oblikovati združene skupine strokovnjakov za izvajanje vsakega od partnerstev. Te skupine bodo odprte, pri čemer bodo v njih lahko sodelovale številne zainteresirane strani: Evropski in Afriški parlament, lokalni organi, evropska in afriška civilna družba, afriške podregionalne organizacije, raziskovalne ustanove, specializirane mednarodne organizacije in inštituti ter zasebni sektor. Hkrati se bosta sodelovanje in dialog med vseafriškim parlamentom in tem parlamentom razširila, pri čemer bodo te institucije delovale kot načini za izvajanje skupne strategije in akcijskega načrta.
Čeprav se take temeljite spremembe ne morejo zgoditi takoj, smo na razpotju sprememb v odnosih med dvema celinama. Izziv, s katerim se soočamo je v celoti izkoristiti to priložnost z začetkom izvajanja te nove strateške vizije za dialog EU-Afrika. S tem ciljem v mislih in z zaupanjem ter zavedanjem, da to moramo storiti, se decembra odpravljamo na naslednji vrh EU-Afrika v Lizbono.
komisar. - (FR) Gospa predsednica, gospe in gospodje, najprej čestitam gospe Martens in se ji zahvaljujem za nadvse odlično poročilo, ki je načelo razna vprašanja, ponudilo številne uporabne napotke in nedvomno predstavlja vir navdiha kot prispevek Parlamenta k dejansko izredno pomembni temi, ki zahteva nov pristop na področju odnosov med EU in Afriko.
Kot veste, bo leto 2007 posebno leto za prihodnost odnosov med Evropo in Afriko. Pet let po poročilu o lizbonskem vrhu leta 2003 in nič manj kot sedem let po prvem vrhu Afrika-Evropa, ki je potekal v Kairu leta 2000, menim, da moramo nujno preoblikovati te odnose na novem temelju. Afrika se je v zadnjih letih izredno spremenila in pridobila celinsko institucionalno strukturo, ki je v mnogih ozirih podobna naši. Novo institucijo, Afriško unijo, je treba okrepiti in uskladiti. Ta institucija je razvila ambiciozne celinske politike na ključnih področjih, kot so družbeno-gospodarski razvoj, mir in varnost ter tudi dobro upravljanje, vsi ti elementi pa si seveda zaslužijo našo podporo in priznanje.
Afrika je zdaj nedvomno zavzela mednarodno razsežnost. S tem mislim na raznoliko naravo njenih odnosov z mednarodno skupnostjo, kot je že omenila gospa Martens, pa tudi na primer na novo vlogo Kitajske in njen vpliv na naložbene projekte na tej celini. Seveda s tem mislim tudi na svetovne izzive, s katerimi se Afrika sooča kot vsi drugi svetovni akterji, to so podnebne spremembe, oskrba z energijo, reforma večstranskih institucij, tveganje pandemij, izseljevanje in podobno, in jasno je, da mora Afrika opozoriti nase, izkoristiti svoj vpliv in predvsem uveljaviti svoje pravice. Navsezadnje so svetovni izzivi, ki sem jih naštel, hkrati tudi naši. Vsi ti izzivi in vprašanja so skupni obema celinama, in še več, služijo poudarjanju medsebojne odvisnosti, ki obstaja med Evropo in Afriko. Delimo namreč isto usodo.
Skupna strategija bolj politične narave bo morda vodila v spremembe v Afriki in tudi v Evropi, kar je treba povedati ostalemu svetu. Ti dve celini morata torej nujno vzpostaviti nov okvir in pridobiti nov sklop instrumentov, da bi dialog med Evropsko in Afriško unijo povzdignili na veliko višjo raven. Skupna strategija EU in Afrike, ki smo jo razvili v zadnjih mesecih z našimi afriškimi partnerji, bi morala zagotoviti ta okvir. Vendar pa to ne pomeni, da smo prekinili tradicionalen odnos solidarnosti. Namesto tega moramo narediti korak v kakovosti, ki bo odnose med EU in Afriko popeljal v novo dobo, ki bo združila partnerja z enakimi pravicami in odgovornostmi.
Te skrbi so bile zelo dobro obravnavane v poročilu, in lahko le podprem pomembne nove ideje, ki jih je predlagal Parlament za spremljanje in podpiranje izvajanja te strategije in akcijskih načrtov, ki bodo sledili. V tem oziru vidim ustanovitev skupne delegacije Evropskega parlamenta in vseafriškega parlamenta kot ključno za dokončanje institucionalne strukture, ki jo je treba vzpostaviti. K temu dodajam redna srečanja med predsednikoma teh dveh institucij, ki jih bo potrebno organizirati, poleg skupne organizacije razprav in prav tako skupne priprave političnih poročil, ki bodo podrobno opisovala dosežen napredek. Vse to bo bistveno za ohranjanje zagona tega postopka in zagotavljanje politične odločnosti, potrebne za uspeh.
Zavedamo se, da tudi ta pristop zahteva trdne in stabilne institucije, ki jih mora ustanoviti Afriška unija, organe, ki bodo sposobni delovanja in povezovanja z našimi organi. Seveda bomo s tem v mislih še naprej podpirali Afriško unijo med preoblikovanjem in krepitvijo svojih institucij. Vesel sem, da lahko v znak zgodnje potrditve te zaveze razglasim, da bo prvi akcijski načrt, ki ga je predložil vseafriški parlament, financiran v višini 275 000 EUR iz programa za institucionalno podporo, ki se zdaj financira iz devetega evropskega razvojnega sklada. To je bila ena od posebnih skrbi, ki jih je v pogovoru z mano izrazil predsednik Borrell.
Upam, da bo to začetno financiranje omogočilo vseafriškemu parlamentu, da bo v celoti sodeloval v vaši pobudi v zvezi z organiziranjem skupnega parlamentarnega dogodka pred lizbonskim vrhom decembra, saj se bodo rezultati vašega dela lahko nato predstavili predsednikom države na vrhu.
Končno, kot sem že mnogokrat dejal, udeležba in predanost civilnega prebivalstva naših dveh celin ter izvoljenih skupščin, ki ju predstavljata, predstavljata bistveni dejavnik za uspeh učinkovitega procesa dialoga in sodelovanja med Evropo in Afriko. Morda včasih pozabimo na to, vendar tu govorimo o skupni usodi 1.5 milijarde človeških bitij, in prav oni so najpomembnejši udeleženci v partnerstvu, ki ga zdaj vzpostavljamo.
Gospa Martens, popolnoma se strinjam s potrebo po usklajevanju, zato smo predlagali kodeks ravnanja, ki bi moral poskrbeti za boljšo ločitev dela med različnimi darovalci, kar pomeni večjo skladnost. Menim, da smo bili dosledni v tem oziru, ker smo, kot veste, v okviru desetega evropskega razvojnega sklada zagotovili poseben finančni okvir za vodenje, ki je eden od zelo pomembnih vidikov političnega dialoga, ki ga nameravamo vzpostaviti z našimi afriškimi partnerji. Kar zadeva sporazume o gospodarskem partnerstvu, ne dvomim, da bom moral odgovarjati na vprašanja o tej temi po vaših posredovanjih. Iz tega razloga bom odgovoril po posredovanjih, da ne bom zdaj povedal preveč in porabil preveč časa.
vprašanju za ustni odgovor o mednarodnemu sporazumu o prepovedi kasetnega streliva: nadgradnja deklaracije iz Osla, ki ga je predložil Josep Borrell Fontelles v imenu odbora za razvoj za Svet - B6-0319/2007),
vprašanju za ustni odgovor o mednarodnem sporazumu o prepovedi kasetnega streliva: nadgradnja deklaracije iz Osla, ki ga je predložil Josep Borrell Fontelles v imenu odbora za razvoj za Komisijo - B6-0320/2007).
avtor. - (ES) Gospa predsednica, gospa komisarka, gospod minister, pozivi k prepovedi kasetnih bomb so vedno glasnejši. Z uporabo teh bomb poleti leta 2006 v libanonski vojni se je pokazalo, v kakšnem obsegu lahko povzročijo človeško katastrofo.
To je orožje, ki je nevarno za civiliste in vojaško osebje, vendar je v praksi 90 % njegovih žrtev civilistov. Poleg tega 10 % teh smrtno nevarnih bomb ne eksplodira: ostanejo v zemlji in imajo enake posledice kot mine.
Zato je čiščenje ozemlja, ki je posuto s tem strelivom, nevarno za prebivalce in mednarodne mirovne sile. Te bombe se ne uporabljajo le za vojno, ampak tudi dolgoročno ovirajo promet kmetijstvo, predstavljajo trgovinske ovire in ovirajo humanitarno pomoč.
Zato so ena od glavnih težav, ki vplivajo na razvoj revnih držav. Najbolj vplivajo na najrevnejše države, v katerih so glavne žrtve najrevnejši in najmanj izobraženi sloji prebivalstva.
Ne moremo več trditi, da je bombardiranje nasprotnikov z višine 10 000 metrov in obsipanje nasprotnikov z bombami, ki ostanejo v zemlji, učinkovit način za ohranjanje miru ali izvajanje vojaških ukrepov.
Danes je za stabilizacijo in obnovo območij, ki jih pretresajo spori, ključna napotitev mirovnih sil in humanitarne pomoči, pri čemer te bombe, vključno z vojaško perspektivo, nikakor niso upravičene.
S Komisijo in Svetom bomo danes govorili ravno o pobudah, ki so rezultat znatne spremembe v odnosu mednarodne skupnosti do kasetnih bomb.
Evropski parlament je večkrat sprejel zelo jasno stališče: želimo mednarodno uredbo globalne narave, ki bo prepovedala uporabo, proizvodnjo, prenos, financiranje in kopičenje kasetnega streliva. O tem morajo države članice EU izvesti enostranske ukrepe za prepoved uporabe in prenosa teh bomb, kar je veliko držav že storilo, druge pa se k temu pripravljajo.
Gospa komisarka, gospod minister, Evropski parlament se želi zahvaliti predsedstvu Sveta, Komisiji in državam članicam za prizadevanja v pogajanjih za sprejetje novega protokola konvencije Združenih narodov o uporabi določenega konvencionalnega orožja, ki obravnava vse humanitarne težave, povezane z uporabo kasetnih bomb. Vendar moramo na žalost priznati, da se je do zdaj doseglo zelo malo.
Zato potrebujemo trden proces iz Osla, na podlagi katerega lahko države, nevladne organizacije, Rdeči križ in mednarodne organizacije oblikujejo in izpolnijo ambiciozne programe. Do zdaj je Oslo podprlo 80 držav, vključno z veliko državami v razvoju, vendar še zdaleč ni jasno, ali bo ta proces sčasoma dosegel popolno prepoved kasetnih bomb.
Jasno je, da potrebujemo enoten in celosten pristop, ki ima humanitarni vidik ter se poleg razoroževanja osredotoča tudi na zaščito civilistov, jim pomaga pri premagovanju posledic vojne in hkrati zagotavlja, da se obstoječe zaloge teh bomb uničijo ter da se kontaminirana območja očistijo.
Glede na številne pomembne dogodke, ki se obetajo, kot sta srečanje na Dunaju decembra in v Bruslju v tednu, ki sledi, ter prav tako 5. november, svetovni dan ukrepov za prepoved kasetnih bomb, ko se po vsem svetu zvrstilo veliko dogodkov, kaj bomo storili?
Pri tem sprašujem predstavnike Komisije in Sveta, kaj bomo storili, kakšno bo naše stališče? Kakšno je stališče Evropske unije o poteku razprav v okviru konvencije o uporabi določenega konvencionalnega orožja?
Ali bo Svet imel skupno stališče o tej zadevi? Kakšne pobude razvijamo za spodbujanje držav članic k sprejetju nacionalnih ukrepov za prepoved kasetnih bomb? S kakšnimi ukrepi podpiramo tretje države pri čiščenju območij, kontaminiranih s tem strelivom, zagotavljamo izobraževanja o tveganjih in uničevanje zalog streliva, ki je že prepovedano?
Nazadnje, ali Komisija namerava razmisliti o pripravi mednarodne konference o vlogi Evropske unije pri odpravljanju družbeno-gospodarskih, humanitarnih in razvojnih posledic, ki nastopijo po konfliktih, v katerih se je to orožje uporabilo?
predsedujoči Svetu. - (PT) Gospa predsednica, gospa komisarka, gospe in gospodje, gospod Borrell, najprej se vam zahvaljujem za vaša tri vprašanja v zvezi s tem posebnim vprašanjem prepovedi kasetnih bomb. Poskušal bom na kratko in čim bolj nepristransko odgovoriti na vsakega od treh vprašanj, predloženih Svetu.
V zvezi s prvim vprašanjem moram povedati, da je predsedstvo Sveta Evropske unije v okviru konvencije o določenem konvencionalnem orožju, ki jo bom odslej imenoval preprosto "konvencija", s čimer bo moj govor krajši, v imenu Evropske unije izrazilo zaskrbljenost, kot veste, glede humanitarnega vpliva kasetnega streliva. Evropska unija je predvsem na tretji pregledni konferenci držav pogodbenic konvencije, ki je potekala v Ženevi od 7. do 17. novembra lani, izrazila stališče, da kasetno strelivo predstavlja zlasti pomemben element prihodnjega prizadevanja konvencije o določenem konvencionalnem orožju.
EU je predstavila predlog, s katerim podpira vzpostavitev odprte skupine vladnih strokovnjakov za sestavljanje osnutkov priporočil za nadaljnje ukrepanje v okviru konvencije. Tega predloga konferenca držav pogodbenic ni sprejela. Vendar so se strinjali, da je nujno treba sklicati medsejno srečanje skupine vladnih strokovnjakov za eksplozivne ostanke vojne, pri čemer se mora posebna pozornost nameniti kasetnemu strelivu.
To srečanje je potekalo v Ženevi od 19. do 22. junija 2007, ko je EU predložila osnutek pogajalskega mandata za pravno zavezujoč instrument za obravnavanje vseh vidikov humanitarnih vprašanj, ki jih je sprožilo kasetno orožje. Ta instrument se mora sprejeti do konca leta 2008.
Trojka EU je izvedla obsežna posvetovanja s tretjimi državami z namenom spodbuditi pristop EU. Vendar se je skupina vladnih strokovnjakov odločila, da bo preložila kakršen koli sklep o pravno zavezujočem instrumentu na čas po srečanju visokih pogodbenih strank konvencije leta 2007, ki bo potekalo naslednji mesec.
Veliko držav članic EU je vzporedno s tem prizadevanjem za obravnavanje vprašanj v zvezi s kasetnim strelivom, kot veste, podprlo deklaracijo iz Osla in sodelovalo na vrsti srečanj v okviru tako imenovanega procesa iz Osla, namen katerih je bil popolna prepoved kasetnega streliva.
Države članice EU so sodelovale v okviru svojih nacionalnih pristojnosti. Do zdaj se ni dosegel še noben sporazum o stališču EU v zvezi s procesom iz Osla. Večina držav članic ta dva procesa razume kot dopolnilna in meni, da predstavljata vzporedno prizadevanje za skupni cilj, in sicer mednaroden pravno obvezujoč instrument o kasetnem orožju.
Glede vašega drugega vprašanja moram povedati, da bodo države članice EU, vključno s predsedstvom, v okviru prihodnjih srečanj v Bruslju in na Dunaju, kot že rečeno, sodelovale v okviru nacionalnih pristojnosti, če se tako odločijo. Skupno stališče EU se ne načrtuje.
Nazadnje, glede vašega tretjega vprašanja lahko povem, da sta Avstrija in Belgija, ki ju je v svojem vprašanju navedel gospod Borrell, svoje odločitve o prepovedi kasetnega streliva sprejele, kot veste, na izključno nacionalni podlagi Svet v zvezi s tem vprašanjem ni izvedel nobenih posebnih ukrepov.
komisarka. - Gospod predsednik, gospodu Borrellu Fontellesu se zahvaljujem za to ustno vprašanje. Menim, da je to priložnost, da celovito odgovorimo na to vprašanje v zvezi s težavo, ki ima zlasti negativne posledice. Zelo negativno vpliva na ljudi, zlasti civiliste. To vprašanje mi je zato zelo blizu, ker sem vedno zelo zaskrbljena zaradi stvari, ki vplivajo na varnost ljudi. V celoti se strinjam s stališčem, ki ga je izrazil predsednik Sveta, vendar želim govoriti še o nekaterih drugih zadevah.
Gospe in gospodje, naslednja točka so vprašanja za Svet. Kot včeraj med časom za vprašanja Komisiji, bomo tudi tokrat preizkušali nekaj novih pravil, ki so se predlagala v okviru reforme Parlamenta. Preučuje jih posebna skupina in v bistvu zajemajo dve področji. Prvič, poslance vabim, naj sedejo v prednje klopi, da bo občutek povezanosti večji, in drugič, na dodatna vprašanja bo predsedujoči Svetu odgovoril naenkrat potem, ko bodo zastavljena. Zaradi tega, ker imamo običajno dve dodatni vprašanji, namesto da se bi na vsakega odgovarjalo takoj, se bo Svet na koncu odzval na obe vprašanji skupaj.
Ali bo Svet glede na to, da so to poletje v nekaterih državah Unije, kot sta Grčija in Španija, divjali hudi požari, ter da se Uniji na to ni uspelo takoj in učinkovito odzvati, ponovno preučil pravila solidarnostnega sklada, tako da bomo v prihodnosti imeli ustrezne mehanizme za uspešno spopadanje s takšnimi nesrečami in ublažitev povzročene škode?
predsedujoči Svetu. - (PT) Gospod predsednik, gospe in gospodje, v odgovoru na to vprašanje bi dejal, da se je, kot veste, sedanji Solidarnostni sklad Evropske unije ustanovil z namenom, da se odziva na nesreče velikih in izrednih razsežnosti po tem, ko so Srednjo Evropo poleti leta 2002 prizadele poplave.
Leta 2002 je Svet na predlog Evropske komisije sprejel uredbo za ustanovitev Solidarnostnega sklada Evropske unije. Člen 14 te uredbe i Solidarnostnem skladu določa, da mora Svet to uredbo preučiti na podlagi predloga Komisije najkasneje do 31. decembra 2006.
Leta 2005 je Komisija predlagala, da se uredba (ES) št. 2012/2002 nadomesti z novo uredbo o Solidarnostnem skladu. Cilj tega predloga je bil zlasti razširiti obseg instrumenta, da bi zajemal industrijske in tehnološke nesreče, nujne primere v zvezi z javnim zdravjem, teroristična dejanja, ter znižal prage za razvrščanje velikih nesreč.
Predlog je bil, naj se regionalna izredna merila odstranijo iz veljavne uredbe, vendar Komisija lahko v izrednih okoliščinah označi, da se je zgodila velika nesreča.
Evropski parlament je izdal mnenje v zvezi s tem maja 2006 in še istega leta je Svet razpravljal o predlogu Komisije ter mnenju Parlamenta na ustreznih ravneh, čeprav se sporazum ni dosegel.
Zato je uredba (ES) št. 2012/2002 še vedno veljavna, pri čemer je Komisija predlagala njeno uporabo leta 2007. Kot sem vam lahko povedal prejšnji mesec v odgovoru na podobno vprašanje, je Svet seznanjen, da je bila uporaba te uredbe učinkovita v primerih naravnih nesreč iz uredbe. Evropska komisija redno pripravlja poročila, ki natančno določajo uporabo Solidarnostnega sklada.
(ES) Predlog Sveta je bil popolnoma jasen: Ta nova uredba je zelo pozna. Dopolnilno in neposredno vprašanje, ki ga želim zastaviti Svetu, je naslednje: to poletje je zibelka zahodne civilizacije, antična Grčija, skupaj z olimpijskimi stadioni skoraj pogorela do tal. Ali Svet čaka, da bodo do tal pogoreli Vatikan, muzej Prado, palača Belém, ali lahko upamo, da bomo pred prihodnjim poletjem imeli uredbo, ki bo vsebovala ukrepe pri takšnih vrstah nesreč?
(PT) Gospod predsednik, gospod Medina Ortega, jasno je, da ne bomo čakali in to vprašanje podrobneje obravnavali šele, ko bodo Rim, Lizbono, London ali Pariz doletele naravne nesreče. Resnično upamo, da bosta palača Belém in stolp Torre de Belém stala še veliko stoletij, kakor sta do danes
Kar zadeva natančne roke za predlagane spremembe veljavnih pravil, seveda v imenu Sveta ne morem določiti nobenih natančnih datumov.
Hvala za vaš odgovor, vendar ponovno poudarjam dodatno vprašanje. Vedeti moramo, kdaj se bo to spremenilo.
Govorim zlasti o poplavah v Združenem kraljestvu. Očitno to velja za požare, vendar solidarnostni sklad zajema tudi poplave. Moja regija v West Midlandsu je bila zelo prizadeta. Prizadeta je bila moja vas v Worcestershiru, skupaj s celotnim Worcestershirom ter okoliškimi območji Hereford in Shropshire.
Vlada Združenega kraljestva je seveda zaprosila za sredstva iz solidarnostnega sklada. Upam, da bo Komisija to prošnjo pozitivno obravnavala ter da bo Svet dejansko poskusil spremeniti način delovanja solidarnostnega sklada, da bi v prihodnosti sredstva lahko prejeli hitreje.
Poleg tega predstavnika Sveta sprašujem, kakšno je njegovo stališče glede sil za hitro posredovanje in če se bo to podpiralo, da bi na prizadetih območjih lahko vzpostavili nujno zaščito pred poplavami.
(DE) Gospod predsednik, najprej naj povem, da se mi zdi zelo dobro, da zdaj sedimo skupaj tu spodaj. Menim, da je to zelo dobra zamisel.
Glede vprašanja samega naj povem nekaj besed o požarih, gospod minister, ki imajo v nekaterih primerih naravne vzroke, v nekaterih pa so podtaknjeni. To podtikanje požarov se v nekaterih državah spodbuja s pravnim položajem, ker določenim ljudem omogoča določene koristi.
Ali se je namenila kakšna pozornost možnosti pritiska na te države, da spremenijo pravni položaj, tako da takšne spodbude v prihodnosti ne bo več?
(PT) Prav. Menim, da sem na vsaj nekatera vprašanja, ki so se ravnokar zastavila, že odgovoril. Prav tako sem že dejal, da je bila naša ocena preteklega delovanja tega solidarnostnega sklada pozitivna, v smislu, da je deloval ustrezno.
Vprašanje hitrega posredovanja je v obravnavi. Za zdaj se ni sprejela še nobena odločitev, ker Svet o tem še vedno presoja in razpravlja. Niti se ni sprejela še nobena odločitev o preprečevanju požarov, čeprav se je naredilo že veliko. Veliko pa je treba še narediti in menim, da je to področje, na katerem se lahko izmenjava izkušenj oziroma "najboljših praks" in sodelovanje med državami članicami izkažeta kot koristne.
Na tem področju je potrebno nadaljnje prizadevanje. Moram povedati, da mojo državo sistematično in vsako leto zelo prizadenejo požari, požigi in ostale nesreče, povezane s požari, zlasti gozdni požari. Na nacionalni ravni smo sprejeli vrsto ukrepov in pobud, ki so bili zelo uspešni pri preprečevanju požarov in požigov ter smo seveda z veseljem pripravljeni svoje izkušnje deliti z vsemi državami članicami.
Ali Svet predvideva sprejetje skupne odločitve za oblikovanje skupne evropske politike za podporo in zagotavljanje poklicnega usposabljanja državljanov s posebnimi potrebami ter zagotavljanje njihove vključitve v družbo?
predsedujoči Svetu. - (PT) Hvala za vprašanje, gospa Panayotopoulos-Cassiotou. Kot veste, Svet lahko ukrepa le v okviru svojih zakonodajnih pristojnosti na podlagi predloga, ki ga je na neki stopnji vložila Komisija.
Do zdaj Svet še ni prejel nobenega zakonodajnega predloga za odločitev Sveta glede skupne evropske politike za podporo in zagotavljanje poklicnega usposabljanja državljanov s posebnimi potrebami ter zagotavljanje njihove vključitve v družbo.
Naslednja točka je poročilo gospoda Cappata v imenu odbora za zunanje zadeve o predlogu priporočila Evropskega parlamenta Svetu o pridelavi opija za medicinske namene v Afganistanu.
Gospa predsednica, gospe in gospodje, v tem poročilu predlagamo, da Parlament prevzame pobudo in vloži predlog Svetu o vprašanju pridelave opija v Afganistanu, predvsem v okviru skupne zunanje in varnostne politike.
Najprej se moramo zavedati, da doseženi rezultati niso ustrezni. Pridelava opija, ki se uporablja za proizvodnjo heroina, se je v zadnjih dveh letih povečala za 50 %. Zdi se, da ne moremo najti učinkovitih sredstev za zmanjšanje te obsežne pridelave, katere dobička ne dobijo pridelovalci, kmetje, ampak mednarodne mafije, ki prekupčujejo z drogo, teroristi in Talibani.
Osnovno izhodišče tega poročila je drugačno: da je hkrati dejansko zelo otežen dostop do sredstev proti bolečinam. Približno 80 % svetovnega prebivalstva sploh nima dostopa do sredstev proti bolečinam. Seveda je mogoče ti dve vprašanji obravnavati povsem ločeno, vendar menim, da je naloga političnih institucij, da so pragmatične in razumejo, da bi moralo biti zaradi te obsežne pridelave opija za heroin (medtem ko je pridelek istega kmetijskega izvora zelo majhen) mogoče združiti obe izhodiščni točki, kot je bilo v preteklosti.
Predlogi sprememb, ki so jih vložili v odboru za zunanje zadeve in gospa Gomes v imenu skupine socialdemokratov v Evropskem parlamentu, kot tudi tisti, ki jih je pripravila skupina Evropske ljudske stranke (Krščanskih demokratov) in Evropski demokrati na plenarnem zasedanju, so pomagali zagotoviti, da predlog ni nadomestni, tj. negativen predlog, ki bi pozival, naj se dosedanja politika nemudoma nadomesti z drugo.
Vas, Svet in Komisijo prosimo, da se izvedejo poskusi in pilotni projekt v smeri, da bi pridelke, ki se zdaj uporabljajo za proizvodnjo heroina, uporabljali za proizvodnjo sredstev proti bolečinam. Tudi kar zadeva povpraševanje, bi lahko uvedli politike za prisotnost sredstev proti bolečinam na celinah, kot sta Afrika in Azija, ki sta dejansko brez tovrstnih zdravil.
Zato menim, da je glede na poročilo odbora za zunanje zadeve in ob upoštevanju predlaganih sprememb v osnovi dobro uravnoteženo. Izhaja iz zelo enostavne predpostavke, tj., da je najbrž (in v to sem prepričan) lažje sodelovati s kmeti, če predlagamo, da se del njihovega pridelka preusmeri v zakonite namene, namesto da se neposredno uvede politika odpravljanja, zaplinjevanja in uničevanja plantaž. Ta odziv predstavlja še en razlog za spor z lokalnim prebivalstvom in se je, vsaj do zdaj, izkazal kot neučinkovit.
Zato upam, da bomo lahko presegli razumljivo uradno mejo evropskih vlad in afganistanskega parlamenta, ki zagovarja potrebo po boju proti pridelavi opija, in tako sporočili nekaj drugega; Evropski parlament je namreč pri vlaganju takšnih predlogov svobodnejši. To odgovornost smo že sprejeli in upam, da bomo to jutri na glasovanju ponovno potrdili. Pri predlaganju izvajanja ter pragmatičnega in ne ideološkega ocenjevanja nadomestnih poskusov smo svobodnejši kot drugi.
Vsak od nas ima svoje zamisli glede mednarodnih politik in drog ter mednarodnih politik v Afganistanu. To poročilo naj ne bi bilo ideološko poročilo, ampak praktičen poskus, da bi našli rešitev te resnično globalne tragedije.
komisarka. - Gospa predsednica, tudi sama se najlepše zahvaljujem gospodu Cappatu - tante grazie!
Pozdravljam to časovno ustrezno razpravo o težavi z drogami, zlasti v Afganistanu, ki je, kot vemo, v političnem in varnostnem smislu zelo zapleteno vprašanje.
Pred kratkim je v New Yorku potekalo veliko razprav. Na zasedanju generalne skupščine ZN je bilo organiziranih veliko zelo pomembnih razprav s predsednikom Karzajem in generalnim sekretarjem ZN Ban Ki Munom ter številnimi državami. Te razprave so bile osredotočene prav na to zapleteno vprašanje.
Današnja razprava se vključuje v okvir širše razprave o obnovi Afganistana in o vlogi drog. Čestitam vam tudi, da ste imenovali delegacijo EP za odnose z Afganistanom. Vaše delo nas zelo zanima in menimo, da je ta korak zelo pomemben.
Afganistanska farmacevtska industrija dejansko povzroča velike težave pri procesu izgradnje države. Zadnje poročilo razvojnega programa Združenih narodov (UNDP) je zelo zaskrbljujoče. Tako pridelava opija kot predelovalne zmogljivosti so se žal znatno povečale. To je značilno predvsem za južne province Afganistana, iz katerih izhaja 70 % vse pridelave. Močna povezava med uporništvom in proizvodnjo drog ni presenetljiva. Vendar ne smemo zanemariti pozitivnega razvoja, zlasti v bolj stabilnih delih države, kjer sta se stanje na področju zdravstva in izobraževanja ter gospodarska rast dejansko izboljšala.
V trinajstih provincah v severnem in osrednjem Afganistanu se mak dejansko ne goji. To je zelo spodbudno in na tem je treba graditi. Cappatovo poročilo celovito opisuje to stanje - in zahvaljujem se vam za zelo spodbudne pripombe glede delovanja Komisije, poleg tega pa pravilno poudarja odgovornost Afganistana za obvladovanje industrije opija. Glede tega se popolnoma strinjamo.
Pa vendar moram povedati, da se ne strinjam, vsaj ne v tem trenutku, z ugotovitvami poročila, ki predlaga legalizacijo vrtnega maka za medicinske namene, tudi če bi bilo to le poskusno. Na prvi pogled je to morda privlačna možnost, vendar žal za kompleksen problem droge v Afganistanu ni preprostih rešitev.
Naj vam predstavim nekaj točk, zaradi katerih sem zaskrbljena. Države, kot so Avstralija, Turčija in Indija, ki že proizvajajo surovi opij za medicinske namene, običajno uspešno izvajajo kazenski pregon in v njih ni obsežnejših konfliktov. Celo v takšnih okoliščinah je izvajanje zelo težavno. Kjer takšni pogoji niso izpolnjeni, se zakonito pridelan opij takoj preusmeri, kot smo videli v Peruju in Boliviji. Bojimo se, da bi v primeru Afganistana zakonita pridelava le dopolnila nezakonito, namesto da bi jo nadomestila. Poleg tega zakonita pridelava opija za lokalne kmete ni privlačna možnost, ker bi bili njihovi prihodki le približno 25-30 % tega, kar lahko zdaj zaslužijo na črnem trgu.
Izvajanje takšne sheme je zapleteno in je mogoče le s pomočjo subvencij za spremljanje kakovosti in distribucijo zdravil. Ali bomo to financirali z denarjem davkoplačevalcev? Afganistanska vlada, ki je znana po tem, da je šibka in ima šibke institucije, žal v tem trenutku ni - in zato pravim "ne še" - sposobna nadzorovati takšne sheme.
V nekaterih delih države zdaj enostavno ni nobenega vodenja, kaj šele da bi bilo to vodenje ustrezno. To velja zlasti za nestabilne južne province, kjer se proizvede velika večina opija. Končno, afganistanska vlada je odločno izključila kakršno koli zakonito pridelavo opija, kar je pomemben argument.
Ob upoštevanju tega politično sporočilo našim afganistanskim partnerjem dejansko ni ustrezno. Vpliva lahko celo negativno. Kruta in nesporna resnica je, da bo obnova v Afganistanu zahtevala še veliko več časa in sredstev. Če želimo v tej državi, ki jo je prizadela vojna, doseči trajni razvoj, bo potrebna tudi vztrajnost.
Napredek pri izgradnji države je mogoč le, če bomo bolj odločni, vključno s političnim vodstvom v Afganistanu, zlasti na lokalni ravni. To je bilo sporočilo, ki smo ga posredovali v New Yorku. Strinjam se, da je skrajni čas, da se jasno soočimo s korupcijo. Vendar ne ostajamo le pri besedah, ampak tudi poskušamo prispevati k temu z izgradnjo ustreznega sodnega sistema in vzpostavljanjem delujoče policije, da bi prepričali afganistanske državljane, ki so še vedno pogosto nezaupljivi.
Pot naprej je jasna. Temeljiti mora na afganistanski nacionalni strategiji za nadzor nad drogami, ki jo je podprla mednarodna skupnost in vključuje vse potrebne elemente. To resnično zahteva našo jasno podporo, ker gre za celovito strategijo, ki vključuje prepoved, obveščanje javnosti, preganjanje poznanih preprodajalcev drog in spodbujanje lokalnega razvoja.
Kjer se je uporabila takšna previdna kombinacija politik, so kmetje že trajno opustili gojenje maka. V tem smislu Komisija meni, da bi predlog za legalizacijo vrtnega maka lahko dejansko oviral delo, ki ga opravlja v drugih sektorjih, zlasti v zvezi s pravno državo in policijsko dejavnostjo.
Gospa predsednica, gospe in gospodje, ne dvomim, da si gospod Cappato, s katerim se že dolgo časa dobro razumeva, zelo prizadeva, da bi prispeval k boju proti drogam v svetu in pomagal nesrečnim mladim in starejšim ljudem, ki so na robu preživetja in ki jim je mogoče pomagati z zdravili. Vendar se žal z njim ne morem strinjati.
Na žalost je moje stališče drugačno. Verjamem, da problem izvira iz dejstva, da njegov predlog zadeva Afganistan, državo, v kateri negotovost ne bi mogla biti večja. Da, Irak je mogoče manj varen, vendar Afganistan ni kraj, ki bi bil primeren za to, da začnemo v njem prepričevati kmete, naj opustijo za njih zelo donosno gojenje maka in začnejo gojiti bolj zakonite poljščine, ki so bolj v skladu s Staro zavezo in civiliziranimi načini kmetovanja, ki jih vsi poznamo.
Poročilo jasno navaja, da največja količina drog na svetu, približno polovica, prihaja iz Afganistana in da je pridelovanje opija v Afganistanu nezakonito. Kljub temu Afganistan predstavlja vir polovice surovin zaradi katerih umrejo naši mladi ljudje ali postanejo plen prekupčevalcev s prepovedanimi drogami, ki jih, kot vemo, vpeljejo v svet drog, kar škoduje njim in celotni družbi.
Menim, da za vse prekupčevalce s prepovedanimi drogami, med katere po mojem mnenju spadajo tudi in predvsem afganistanski kmetje, obstaja le eno učinkovito orožje. Ker jih nismo sposobni nadzorovati in spremljati, je edini način boja proti drogam preprečevanje in to tako, da se čim bolj zmanjša pridelava opija.
Zato se skupina PPE-DE ne strinja s tem delom poročila gospoda Cappata in mislim, da mora biti to, kar zdaj govorim, jasno vsem, ne glede na jutrišnji rezultat.
Izboljšanje učinkovitosti izvrševanja sodnih odločb v EU: zaplemba bančnih računov (razprava)
Naslednja točka je poročilo gospoda Lechnerja v imenu odbora za pravne zadeve o zeleni knjigi o izboljšanju učinkovitosti izvrševanja sodnih odločb v Evropski uniji: zaplemba bančnih računov.
poročevalec. - (DE) Gospa predsednica, to je bila zelo zanimiva razprava. Zdaj se bomo premaknili k precej drugačni temi. Videli bomo, ali lahko prej ali slej dosežemo rezultat.
Obstaja pregovor, za katerega menim, da ga razumejo po vsej Evropi, in sicer, da denar ne prinaša sreče, prinaša pa miren spanec. V tem duhu naj zaželim vsem sodržavljanov v Evropi miren spanec.
A če vam nekdo dolguje denar, če vam nekdo dolguje denar od prodaje, odškodnine ali česa podobnega, je to vse prej razlog za zaskrbljenost kot za miren spanec. Se bo dolžnik izognil svojim obveznostim? Bo skril svoj denar ali svoja sredstva, mogoče celo ob poznejši uri, kot je na sporedu naša nocojšnja razprava?
Vse države članice imajo postopke, katerih cilj je preprečiti, da bi se to zgodilo. Ti vključujejo zaplembe, sodne prepovedi, aretacije in zaseg: obstaja več različnih izrazov. Postopki se zelo razlikujejo in položaj je zelo zapleten, seveda je tu še vprašanje jezika. Vsi, ki želijo uporabiti različne čezmejne postopke držav članic, bodo morda ugotovili, da je vlak že odpeljal s postaje. Z drugimi besedami, dolžnik je imel na voljo dovolj časa, da skrije svoje premoženje.
To je zdaj zelo razširjena težava prek evropskih meja ter postaja vse bolj pereča, če upoštevamo, da si Evropa vse bolj prizadeva za enotno plačilno območje z negotovinskimi transakcijami. To pomeni, da je vedno več priložnosti za skrivanje premoženja v tujini. Zato je Komisija prevzela pobudo in drznem si reči, da je to storila upravičeno. Predstavila je zelo dobro zeleno knjigo, ki je zelo obsežna in natančna, kljub nekaterim točkam, ki brez dvoma zahtevajo nadaljnjo pojasnitev. To je še vedno pred nami in je cilj obravnave. Na tej stopnji Evropski parlament ne more natančno obravnavati vseh podrobnosti, prav tako tega ne morem storiti jaz, zato bom omenil le nekaj ključnih točk.
Najprej, čeprav je to mogoče obravnavati kot dejstvo, poročilo govori le o zaplembah bančnih računov in o začasno zamrznjenih bančnih pologih. Ne obravnava končne poravnave. Drugič, pri tem gre le za finančna sredstva, shranjena na bančnih računih. Ne obravnava sodnih prepovedi ali zaplemb drugih sredstev. To postavlja vprašanje, ali bi se naši nameni resnično uresničili z uskladitvijo 27 različnih sistemov. Menim, da bi bil to izjemno neroden pristop, katerega uresničitev bi trajala zelo dolgo. Posega na tako veliko področij, da ne bi bil koristen. Pravi pristop je pristop, ki ga je imela v mislih Komisija: neodvisen in dodaten evropski postopek, najbolje v obliki uredbe, ki bi se uporabljala skupaj z nacionalnimi določbami, ki bi ostale v veljavi. V tem trenutku moram omeniti tudi uredbo "Bruselj I". Uredba, ki že obstaja, ni zadostna. Upnik ne sme le verodostojno in na kratko dokazati, da ima zahtevek, ampak mora prikazati tudi tveganje.
Posebej nas skrbi zaščita upnika. Vendar v nobenih okoliščinah ne želim položaja, v katerem upniki ali tretje strani utrpijo škodo zaradi evropske ureditve.
V nekaterih primerih lahko zaplemba brez upravičenega razloga nekomu uniči sredstva za preživetje. Želim navesti glavne točke: da je upnik lahko odgovoren za škodo, ki jo utrpi dolžnik; da je upnik obvezan, da sproži glavne postopke v določenem časovnem obdobju; da se lahko od upnika zahteva, da zagotovi zavarovanje; da je dolžnik upravičen do pritožbe; da se ne sme izbrati postopka, ki traja zelo dolgo, ampak postopek, ki je v skladu s prejšnjimi postopki; da so potrebne določbe, ki preprečujejo zamrznitev prevelikih vsot denarja v korist upnika ter da morajo biti dolžniku zagotovljena sredstva, s katerimi se lahko preživlja.
Obstaja težava skrbniških računov. Če tu obstaja kakršna koli možnost zaplembe - to možnost bom pustil odprto - jo je treba posebej zaščititi. Isto velja za skupne račune, čeprav to ni ista stvar, obe zadevi dejansko nista neposredno povezani. Pri tem je pomembno, da se zaščitijo tretje strani, potrebni so posebni zaščitni ukrepi za vse vpletene tretje strani.
Rad bi le omenil, da bi bila standardizirana uradna obvestila uporabna za bančna sporočila in v zvezi s tem želim zaključiti z besedami, da so nedvomno potrebne študije, ki primerjajo veljavne zakone in natančne analize. Prav tako in še posebej se želim zahvaliti Komisiji za te obsežne analize in študije, prav tako se zahvaljujem svojim kolegom. Dobro smo sodelovali. Domnevam, da bomo dosegli široko soglasje v korist poročila.
podpredsednik Komisije. - Gospa predsednica, mislim, da je poročilo zanimiv prispevek k obravnavi zelo zapletenega vprašanja: tj. težavnosti čezmejne izterjave dolgov. Mislim, da je treba poročevalcu gospodu Lechnerju čestitati, da je pripravil podlago za splošno evropsko rešitev sedanje razdrobljenosti nacionalnih izvedbenih pravil, ki resno ogroža čezmejno izterjavo dolgov.
Ta položaj je zlasti zaskrbljujoč za upnika, katerega dolžnik nepričakovano premakne denar z znanega računa na drug račun v isti ali drugi državi članici. Zato Komisija pozdravlja poročilo Parlamenta.
Natančno bom obravnaval glavna vprašanja, ki sta jih v zvezi z zeleno knjigo izpostavila poročevalec in Parlament. Poročevalec je poudaril nekatera pomembna vprašanja, zlasti obliko in obseg morebitnega instrumenta Skupnosti, učinke prihodnjega postopka, pravne pogoje za odobritev naloga za zaplembo, povračilo stroškov in zaščito dolžnikov. Potrdim lahko, da se bosta pred sprejetjem kakršnega koli predloga ali sporočila o tem vprašanju v tesnem sodelovanju s Parlamentom izvedla poglobljeno vrednotenje in ocena učinka.
pripravljavka mnenja odbora za ekonomske in monetarne zadeve. - Gospa predsednica, pozdravljam zeleno knjigo in z veseljem pričakujem čim prejšnje nadaljnje ukrepe v zvezi s konkretnejšimi predlogi.
Zaupanje podjetij, da bo mogoče izterjati obveznosti, je nedvomno v interesu spodbujanja čezmejne trgovine. Nujno je tudi zaupanje državljanov na ravni posameznikov in zasebni ravni. V odboru za ekonomske in monetarne zadeve je bilo moje stališče soglasno sprejeto, ne ker bi morda sprejeli težko dosežen kompromis, ampak ker smo bili že od začetka enakega mnenja. Veseli me, da je skoraj vse, kar smo sprejeli, vključeno v končno poročilo odbora za pravne zadeve, za kar se zahvaljujem poročevalcu.
Dve točki, ki pa jih poročilo ni vključilo, sta možnost uporabe zaplembe za skupne račune in preiskava neobvezne domače uporabe čezmejne ponudbe. V manj določeni obliki je predlog spremembe o skupnih računih pridobil podporo drugje. To je očitno vrzel v zakonodaji, če nominalni skupni račun omogoča izogibanje nalogom o zaplembi, vendar je treba zaščititi dejanska sredstva tretjih strank.
Kar zadeva neobvezno domačo uporabo čezmejne ponudbe, sem seznanjen z mnenjem kolegov iz odbora za pravne zadeve, da je ukrep izvedljiv le čezmejno zaradi pravnih razlogov ali praktičnih razlogov doseganja rezultatov v razumnem časovnem okviru. Če v tistih državah članicah, kjer zaplemba ni mogoča ali je zelo težko izvedljiva, ne obstajajo alternativna sredstva, bi lahko vsaj s poslovnega vidika prišlo do konkurenčnega neskladja in precej nenavadnega položaja, ko je čezmejno poslovanje na boljšem kot domače. Morda bodo države članice to upoštevale in bo konkurenca zagotovila, česar ne urejamo ali ne moremo urediti z zakonodajo.
pripravljavec mnenja odbora za državljanske svoboščine, pravosodje in notranje zadeve. - (EL) Gospa predsednica, pozdravljam pobudo Komisije o čezmejni ureditvi zaplemb in začasnih zamrznitev bančnih računov. Posebej čestitam vam, gospod Frattini, kot pristojnemu komisarju za to pobudo.
Zelena knjiga Komisije o tem vprašanju je določila postopke za obravnavo te težave, ki se pojavi, kadar se oseba izogne izvršitvi sodbe sodišča, ker poteka operacija ali transfer na bančnem računu zunaj nacionalnih meja.
Ukrep, o katerem se razpravlja, je vključen v strategijo za razvoj sodnega sodelovanja med državami članicami EU. Ukrep je premik v pravo smer; zaključiti ga je treba kmalu s predložitvijo ustreznega predloga. Pravici ni zadoščeno, če sodb civilnega ali kazenskega sodišča ni mogoče izvršiti. Zato predlog v zvezi z zaplembo in zamrznitvijo čezmejnih bančnih računov, ki je zdaj v obravnavi, resnično prispeva k razvoju in utrditvi pravice. Evropski parlament ima upravičeno pozitivno mnenje o pobudi Komisije ter o sodnem postopku, ki je trenutno v pripravi.
Lechnerjevo poročilo in mnenja odbora za državljanske svoboščine, pravosodje in notranje zadeve ter odbora za finance določajo osnovne parametre za uravnotežen predlog sklepa Sveta o tem vprašanju.
Čestitam gospodu Lechnerju za to jedrnato, vendar zelo informativno in obsežno poročilo. Kot poročevalec odbora za državljanske svoboščine se skoraj popolnoma strinjam z njim.
Po pričakovanjih naj bi poročila odobrila velika večina. Poudarja potrebo po izpolnjevanju zahtev za izdajo čezmejnega naloga za zaplembo za bančne račune. Prav tako poudarja hkratno potrebo po zaščiti postopka proti zlorabi in po zagotovitvi jamstev za odškodnino domnevnemu dolžniku, če se ugotovi, da je nalog brezpredmeten in neveljaven.
Verjamem, da lahko nalog za zamrznitev ob zaključku sodnih postopkov služi kot učinkovit ukrep za končno sodbo exequatur. To ni stališče gospoda Lechnerja, vendar ga je treba resno obravnavati, ko bo predložen zadevni predlog Komisije, kar je v interesu preprečevanja nepotrebnega podvojevanja postopkov.
Komisijo pozivam, naj takoj nadaljuje s pripravo predloga o tem vprašanju.
v imenu skupine PPE-DE. - (PL) Gospa predsednica, gospod komisar, brez dvoma je pomanjkljivost sedanjih določb o izvrševanju zakonodaje položaj, v katerem, potem ko smo preverili izvršljivost sodnega naloga v drugi državi članici, izvršitev ostaja v izključni pristojnosti nacionalne zakonodaje. V skladu s pravnimi akti Skupnosti, ki zdaj veljajo, nikakor ni mogoče pridobiti naloga za zaplembo bančnega računa, ki bi ga bilo mogoče izvršiti na ozemlju celotne Evropske unije.
Zato se zdi evropski sistem za izdajo naloga, ki dovoljuje zaplembo bančnih sistemov, tako primerna in potrebna rešitev. Upnikom bi omogočil, da zavarujejo dolgovane vsote ali vrednost njihovih zahtevkov tako, da onemogočijo dvig ali transfer sredstev, ki so položena na enem ali več bančnih računih na ozemlju Evropske unije. Takšen sistem je treba ustvariti po razvoju dodatnega neodvisnega postopka, ki bi stal ob boku nacionalnim določbam, če bi se ta uporabljal le za čezmejna vprašanja. Pri tem je treba poudariti, da bi imel takšen nalog le preprečevalni učinek. Z drugimi besedami, blokiral bi sredstva dolžnika na njegovem bančnem računu, ne da bi jih prenesel na upnikov račun.
Priznavanje pogojnih kazni, alternativnih sankcij in pogojnih odložitev izreka kazni ter zagotavljanje nadzora nad njimi - Obojestransko priznavanje sodb v kazenskih zadevah (razprava)
Naslednja točka je skupna razprava o naslednjih poročilih o kazenskih zadevah in kaznih:
gospe Esteves v imenu odbora za državljanske svoboščine, pravosodje in notranje zadeve o pobudi Zvezne republike Nemčije in Francoske republike z namenom sprejetja Okvirnega sklepa Sveta o priznavanju pogojnih kazni, alternativnih sankcij in pogojnih odložitev izreka kazni ter zagotavljanju nadzorstva nad njimi [06480/2007 - C6-0129/2007 - 2007/0807 (CNS)];
gospoda Varvitsiotisa v imenu odbora za državljanske svoboščine, pravosodje in notranje zadeve o osnutku Okvirnega sklepa Sveta o uporabi načela vzajemnega priznavanja sodb v kazenskih zadevah, s katerimi so izrečene zaporne kazni ali ukrepi, ki vključujejo odvzem prostosti, za namen njihovega izvrševanja v Evropski uniji [09688/2007 - C6-0209/2007 -.
podpredsednik Komisije. - Gospa predsednica, podpiramo obe pobudi, ki se po mojem mnenju dopolnjujeta ter bi omogočili boljše ponovno vključevanje oseb, obsojenih na zaporno ali nezaporno kazen v državi članici, v kateri nimajo stalnega bivališča, v družbo.
Podpiramo tudi takšne pobude, ki uresničujejo načelo vzajemnega priznavanja. Osnutki besedil obeh pobud so se med razpravami v delovni skupini za kazenskopravno sodelovanje zelo izboljšali. Več predlogov sprememb, ki sta jih predlagala gospa Esteves in gospod Varvitsiotis med prvim parlamentarnim posvetovanjem, se je upoštevalo že med naslednjimi razpravami. Obema poročevalcema se zahvaljujem za zanimivi poročili; gospa Esteves je zlasti v zvezi s prvo pobudo izvedla zelo natančno pravno analizo nemškega/francoskega besedila. Kot glavno težavo je opredelila dejstvo, da so v državah članicah na voljo različne sankcije, ter problematiko uporabe načela vzajemnega priznavanja, kadar v domačem sistemu ni ekvivalenta.
Druga težava, ki jo je izpostavila poročevalka, je vprašanje obravnavanja kršitev nezapornih pogojev in vprašanje, katera država članica - tista, ki je izdala razsodbo, ali tista, ki jo izvaja - mora biti odgovorna za izvajanje sankcij za to kršitev.
Imam nekaj pripomb glede nekaterih glavnih predlogov sprememb. Moja prva pripomba zadeva predlog spremembe 1 v zvezi s prvim poročilom. Ob sprejetju bo treba spremeniti naslov, ker so se s področja uporabe izključile pogojne kazni. To velja tudi za več različnih predlogov sprememb, ki navajajo pogojne kazni.
Predlog spremembe 12 zadeva opredelitev "zakonitega kraja stalnega bivališča". O tem trenutno razpravlja Svet, razpravlja pa tudi o možnosti selitve v drugo državo članico zaradi zaposlitve ali študija. Govorim zlasti o predlogu spremembe 16. Lahko vas obvestim, da razprave o besedilu v Svetu potekajo zelo dobro, in portugalsko predsedstvo upa, da se bo ob popolni podpori Komisije do konca decembra 2007 sprejel politični sporazum, torej še pred koncem portugalskega predsedovanja.
Kar zadeva drugo pobudo, pobudo o evropskem nalogu za izvršbo in premestitvi obsojenih oseb, pozdravljam drugo poročilo gospoda Varvitsiotisa, ki navaja, da so se v veliki večini upoštevala vprašanja, ki jih je Evropski parlament izpostavil v prvem poročilu. To je res: upoštevali smo predloge sprememb in predloge Parlamenta.
V zvezi z edinim predlogom, ki ga je predložil poročevalec glede nove uvodne izjave 2a, se v celoti strinjam z vsebino izjave, da so postopkovne pravice pri kazenskih postopkih zelo bistven element za zagotovitev vzajemnega zaupanja med državami članicami; prav tako se strinjam, da je obžalovanja vredno, da ta instrument o postopkovnih pravicah ni bil sprejet kljub podpori Parlamenta in kljub našim prizadevanjem, da bi omogočili sporazum o tem vprašanju. To žal ni bilo mogoče.
Gospa predsednica, gospod komisar, najprej se zahvaljujem poslancem, s katerimi sem tesno sodelovala v odboru za državljanske svoboščine, pravosodje in notranje zadeve in ki so mi pomagali s svojimi kritičnimi prispevki, zlasti gospod Guardans, gospod Demetriou in tudi gospod Correia. Vsi močno pogrešamo gospoda Correio, ki je bil poslanec skupine socialdemokratov v Evropskem parlamentu in portugalski poslanec. Umrl je potem, ko mi je pomagal pripraviti to poročilo. Mislim, da lahko njegov spomin najbolje počastim z javno obljubo, da bom poskušala s svojo prisotnostjo v Evropskem parlamentu pomagati pri uresničevanju njegovih zamisli o Evropi kot projektu ambicije in vizije in velikanu, ki je sposoben prinesti kulturo pravic svetu. Tako želim danes in tu počastiti spomin na našega prijatelja in kolega, gospoda Fausta Correio.
Naj na kratko povzamem vprašanja, ki jih odpira to poročilo. Najprej naj poudarim, da je to poročilo, kot vsa druga poročila, odprto poročilo: odprto za iskanje najboljših rešitev. Obstajata dve temeljni prednosti te pobude Francije in Nemčije, kot je poudaril komisar. Prva je ta, da s spodbujanjem priznavanja in nadzora nadomestnih ukrepov za zaporne kazni spodbujamo politično kulturo, zaradi katere bodo sodišča raje uporabljala te ukrepe. Spodbujamo humanizacijo kazenskega prava v državah članicah in kakovost evropskega kazenskega prava. Druga prednost zadeva dejstvo, da bo ta pobuda prispevala k temu, da bo kazensko pravo vse bolj evropsko v smislu, da bo vse bolj usklajeno in manj fevdalizirano v evropskem prostoru.
V resnici je evropsko povezovanje, ki je pomembno napredovalo z nedavno pogodbo, glede katere je bilo prejšnji konec tedna doseženo soglasje v Lizboni, na ravni, ki je kazensko pravo v evropskem prostoru še ni moglo doseči. Bistveno je, da vse bolj spodbujamo ne le kulturo medsebojnega priznavanja, ampak tudi usklajevanje kazenskega prava v smislu oblike kazni, metode njihove izvršitve, odnosa med storilci kaznivih dejanj in družbo ter še večje skladnosti med vsebinskim in postopkovnim kazenskim pravom držav članic.
Člen 6 pogodbe Evropske unije, s sklicevanjem na sklop temeljnih načel, ki oblikujejo skupna načela Evropske unije, jasno kaže, da je to smiselno le, če vedno bolj uveljavljamo evropsko kazensko pravo. Večino teh načel varuje kazensko pravo. Posebej v zvezi s tem poročilom bi želela podati dve ali tri opombe, ki jih obravnavam za temeljne. Prvič, prispevek Parlamenta je posebej poudaril potrebo po porazdelitvi pooblastil med državo izdajateljico in državo izvršiteljico. Obstaja jasna logika, po kateri država, ki izvaja dodeljeno pristojnost, pri tem uporablja svoje zakone. Drugič, obstaja načelo, da je zavrnitev izjema, da bo lahko prihodnji okvir za odločanje čim bolj učinkovit. Tretjič, obstaja logika, po kateri je nemogoče prilagoditi naravo ukrepov, sicer se bo podvomilo v načelo stroge kazenske zakonitosti. Končno, prav tako obstaja potreba po varovanju načela zaslišanja tožene stranke v primerih, ki zadevajo preklic pogojne kazni ali uvedbo pogojne odložitve izreka kazni.
Gospa predsednica, zaključujem z ugotovitvijo, da se nam bo kljub vsemu ves ta napredek na področju evropskega kazenskega prava, kmalu zdel zelo omejen. Evropa bo kot projekt uresničena šele, ko bomo lahko vzpostavili antropocentrične in svetovljanske zakone, ki morajo vključevati kazensko pravo, ki je bolj usklajeno in manj ločeno z mejami.
poročevalec. - (EL) Gospa predsednica, najprej se s spoštovanjem spominjam na našega preminulega poslanca, gospoda Correio, ki je bistveno prispeval k izpolnjevanju pravilnega in obsežnega poročila, ki ga je citiral podpredsednik Komisije.
Prav tako želim poudariti, da ima tema, o kateri danes razpravljamo dolgo preteklost. Začelo se je leta 1983 s konvencijo Sveta Evrope, ki so jo sprejele vse države članice. Vendar je konvencija določila, da se lahko zapornik prepelje iz ene države v drugo le ob soglasju zapornika. Konvencija je bila zato neučinkovita. Nato se je pripravila druga konvencija, ki določa, da soglasje zapornika ni potrebno, vendar te konvencije niso podpisale vse države članice Sveta Evrope, zato je ta poskus propadel.
V zvezi z novo pobudo treh držav članic EU - Avstrije, Finske in Švedske - je bil predložen osnutek, ki ga je ustrezno pripravil Svet ter je bil objavljen kot okvirna konvencija. Kaj določa ta okvirni sklep? Določa, da je treba obsojenega državljana države članice EU prepeljati v državo članico, katere državljan je ali v kateri ima stalno prebivališče ali vse svoje interese. To je zelo smiselno, ker lahko vidimo, da bo njegova rehabilitacija precej enostavnejša, ko se vrne iz zapora: nekdo, ki se prepelje v državo članico, katere državljan je, bo imel veliko lažji dostop do jezika, prijateljev in sorodnikov ter bo v znanem okolju.
To poročilo je, kot se boste spomnili, gospa predsednica, junija 2006 odobrila velika večina v Parlamentu. Žal je naletelo na birokratski odziv Poljske, ki je z različnimi postopkovnimi ovirami odlaga izvajanje tega okvirnega sklepa. Tako smo se znašli sredi obnovljene razprave. Na srečo je bila s sprejetjem zahtev Poljske ta težava končno uspešno rešena.
Vendar, gospa predsednica, naj poudarim, da je ob takšnem razmišljanju nemogoče govoriti o enotni Evropi. Ne moremo govoriti o evropskem soglasju, če vsaka država članica zaradi malenkostnih razlogov ogroža trden ukrep. O kakšni Evropi govorimo v takšnih primerih?
Naj poudarim, da ustavna pogodba, ki jo je pred dvema dnevoma predstavil portugalski ministrski predsednik na srečo določa večjo večino tudi na tem področju, tako da bo pravica do veta končno odpravljena.
V sklepu se zahvaljujem podpredsedniku Komisije, gospodu Frattiniju, za njegov prispevek, poleg tega izražam željo, da se po 25 letih ta dobro zastavljena pobuda končno uresniči, takoj ko bo to mogoče.
v imenu skupine PPE-DE. - (EL) Gospa predsednica, svoboda, varnost in pravica so tri besede, ki jih ves čas poslušam v EU. So trije osrednji elementi haaškega programa, ki se skupaj in posamezno uporabljajo v službi vseh držav članic Unije.
Načelo medsebojnega priznavanja in izvrševanja sodb sodišča, ki ga je pred osmimi leti, leta 1999, opisal Evropski svet v Tampereju kot temeljni kamen sodnega sodelovanja, trenutno ne napreduje. Nekaj korakov, ki so potrebni za izvajanje tega načela, se sprejema zelo počasi. Gospod Varvitsiotis je pravilno opredelil in obravnaval temeljni vzrok težave: posamezna, nacionalistična stališča različnih držav. Okvirni sklep Sveta o priznavanju in izvrševanju sodb v kazenskih zadevah, izdanih v drugih državah članicah, ki vključujejo odvzem svobode, je predmet poročila gospoda Varvitsiotisa. Sklep dokazuje, kako počasno in občasno je bilo ukrepanje pri oblikovanju območja svobode, varnosti in pravice, ker je ta sklep le eden od mnogih ukrepov, ki bi jih bilo treba že sprejeti in ker je njegova priprava trajala tako dolgo.
V vsakem primeru pozdravljamo zaključek postopka posvetovanja in sprejetje skupnega stališča o vprašanju priznavanja sodb sodišč v kazenskih zadevah.
Gospod Varvitsiotis si zasluži pohvalo za njegov prispevek k pozitivnemu rezultatu predloga, ki smo ga sprejeli in bo glasoval zanj.
Priznavanje pogojnih kazni, alternativnih sankcij in pogojnih odložitev izreka kazni ter zagotavljanju nadzorstva nad njimi, ki je tema poročila gospe Esteves, je nedvomno še en korak med številnimi, ki jih je treba sprejeti za izvajanje načela medsebojnega priznavanja in izvrševanja sodb sodišča.
Francosko nemški predlog poskuša obsojence ponovno vključiti v družbo. Predlaga, da se jim dovoli, da kazen prestanejo v državi članici, kjer imajo stalno prebivališče, in sicer naslednje kazni: pogojne kazni, alternativne sankcije in pogojne odložitve izreka kazni, ki jih določijo sodišča drugih držav članic.
Poročevalka je opravila odlično delo, za kar ji čestitam. Vendar menim, da je opredelitev "zakonitega in navadnega stalnega prebivališča" nepravilna. Razen tega je uporaba besede "nesprejemljivo" za kršitev človekovih pravic nepotrebna, ker kršitve v nobenem primeru niso sprejemljive. Vendar razumem, da se pojavlja težava pri prevajanju teh dveh izrazov, zato gospo Esteves pozivam, naj pripravi ustrezne ustne predloge sprememb, da bo besedilo pravilno predstavljeno v vseh jezikih.
Naslednja točka je priporočilo za drugo obravnavo gospoda Martina v imenu odbora za ekonomske in monetarne zadeve o skupnem stališču Sveta glede sprejetja Uredbe Evropskega parlamenta in Sveta o vzpostavitvi skupnega okvira za poslovne registre v statistične namene in o razveljavitvi Uredbe Sveta (EGS) št. 2186/93 [07656/5/2007 - C6-0218/2007 -.
poročevalec. - (DE) Gospa predsednica, kolegi poslanci, zdaj je tako pozno, da lahko preštejem le še štiri prisotne, vključno za mano. Vendar je eden od sledečih govornikov kvestor, ki bo, o tem sem prepričan, izkoristil priložnost za zagotovitev, da te oblike tako imenovane razprave, ki dejansko potekajo le za zapisnike, postanejo bolj učinkovite in razumne. Kljub temu sem vam hvaležen, gospod komisar, za vašo pripravljenost, da pridete sem in prisluhnite tej razpravi. Po mojem mnenju bi bilo boljše upravljanje, učinkovito in pregledno upravljanje, precej drugačno od razprav v teh neprimernih urah.
Kar zadeva vprašanje, ki ga obravnavamo, nadaljujemo z delom o vprašanju, ki se pojavlja že dlje časa. To je ključno področje, in sicer statistika. Na eni strani imamo povsem upravičen in potreben interes s strani večine ljudi, ki sodelujejo v političnem postopku, ki temelji na obveščanju teh oseb ter hitrejšem in natančnejšem poizvedovanju o morebitnih povezavah, zlasti v podjetniškem sektorju, ter o tem kako delujejo, zlasti čezmejno: meje, ki smo jih na srečo že uspešno odpravili med številnimi državami po Evropi.
Zato smo sprejeli predlog Komisije ter ga posredovali naprej kot odgovor na to potrebo, pri čemer smo bili vedno pazljivi - prek številnih takratnih razprav z mojim odličnim kolegom iz sekretariata odbora za gospodarske in finančne zadeve, od prve obravnave naprej - da ne bi ustvarili še več birokracije, postavili še več birokratskih ovir ter podjetjem v državah članicah naložili še več izpolnjevanja obrazcev s predlogi sprememb in poenostavitvami ter v nekaterih primerih z natančnejšimi kontrolami, kot jih to zajema. Ta cilj je bil dosežen.
To, kar ni bilo doseženo, je položaj, v katerem so podatki, razpoložljivi na podlagi nove direktive, resnično dostopni širši zainteresirani javnosti. Lahko bi storili več, da olajšamo preglednost. Kljub temu je pomembno, da Parlament dosega hitre in jasne rezultate od prve obravnave naprej. Žal so bile po dosegi ustreznega soglasja in kmalu po njegovem sprejetju tule - ne vem, da bi v tem parlamentu kdo glasoval proti - uveljavljene spremembe na drugih področjih zakonodaje, katerih rezultat je bil, da poročilo, za katerega menimo, da smo ga dokončno zaključili, ni več veljavno v svoji sedanji obliki. To je pomenilo, da moramo zdaj na drugi obravnavi uvesti nekatere manjše spremembe, ki vključujejo le dve besedi na treh mestih.
Ob upoštevanju vsega, kar se je zgodilo, se, kot sem rekel, pojavlja vprašanje: je bilo to resnično potrebno? Ali ne bi bilo mogoče, da se nas o tem obvesti prek boljšega usklajevanja izmenjave informacij o odločanju in med njim, da bi si lahko prihranili to celotno večerno razpravo, ki je razprava samo po imenu? To vprašanje bi lahko rešili na prvi obravnavi, če bi nekaj tednov pozneje sprejeli poročilo.
Dejstvo, da sploh sedimo tu, je klasičen primer tega, kako so v Evropski uniji manjše podrobnosti pogosto tiste, ki povzročajo zastoje. Nujno je treba sprejeti vse pobude, katerih cilj je doseči boljšo usklajenost manjših podrobnosti zakonodajnih postopkov, ki se nato uporabijo po vseh Evropi. To bi nato odpravilo vsako prihodnjo potrebo po obliki razprave, ki zdaj poteka, s čimer bi tudi prihranili denar, če upoštevamo stroške - od prve do druge obravnave, z vsemi pripravami, tolmači in prevodi ter vsemi temi zasedanji ob teh poznih urah - kar bi gotovo bilo v interesu Evropske unije ter bi izboljšalo njeno delo v imenu državljanov.
podpredsednik Komisije. - Gospa predsednica, Parlamentu sem zelo hvaležen za to poročilo, ki bi moralo zagotoviti sporazum s Svetom ob drugi obravnavi o vprašanju statističnih poslovnih registrov, ki je zelo pomembno za pripravo usklajene, celovite in zanesljive statistike o poslovanju in drugih gospodarskih dejavnostih. Ta nova uredba bo področje uporabe poslovnih registrov razširila na celotno gospodarstvo, pri čemer se bosta obvezno vključila dva sektorja, ki sta zdaj izbirna: kmetijstvo in javna uprava.
Najpomembnejša novost tega predloga pa je razširjanje registra s podatki o večnacionalnih skupinah podjetij, ki delujejo v EU. To je v smislu gospodarske globalizacije ključni prispevek. Neuradno srečanje Evropskega sveta, ki je potekalo prejšnji teden v Lizboni, je dejansko podprlo pristop, ki ga predlaga Komisija za zagotovitev, da se evropska politika usmeri k zaščiti evropskih državljanov v globaliziranem gospodarstvu. Zato je bistveno, da imajo oblikovalci politike in socialno-ekonomski akterji na voljo točne informacije o vseh dejavnosti nadnacionalnih podjetij, ki delujejo v Evropi.
Kar zadeva olajšanje bremena zaradi potrebnega števila vprašancev v raziskavah za pripravo statistike, je Komisija v smislu splošnega prizadevanja za boljšo pravno ureditev posebno pozornost namenila poenostavitvi zbiranja statističnih podatkov. Poslovni registri so pomemben temelj za več projektov, ki so usmerjeni k zmanjševanju statističnega bremena v podjetjih. Nujni so za učinkovito uporabo poslovnih podatkov iz različnih virov, kot je združena uporaba upravnih podatkov in usmerjenih statističnih raziskav.
Seveda niso potrebne nove raziskave za izpolnjevanje novih zahtev iz uredbe, ki se lahko izvaja z uporabo dodatnih administrativnih sredstev in povratnih informacij iz obstoječih raziskav, ki so na voljo na nacionalni ravni.
v imenu skupine PPE-DE. - (DE) Gospa predsednica, naj povem poročevalcu - ki se je pravkar pritoževal, da razpravljamo ob tej pozni uri - da sem bila 20 let poslanka v državnem parlamentu. Ne vem, ali je kdaj koli sedel v državnem parlamentu, ampak tam se človek navadi na zasedanja v nočnih urah, zame to ni neprimerna ura. Poročevalec lahko trdi, da bi morali to vprašanje obravnavati hitreje, vendar ga opozarjam, da si je on sam vzel čas, preden je izjavil, da je pripravljen pripraviti to poročilo.
(FR)Gospa predsednica, vseeno bi želela povedati, da sedanja uredba o poslovnih registrih, ki se nanaša na usklajevanje poslovnih registrov, ki jih države članice uporabljajo v statistične namene, sega v leto 1993 in je zdaj delno zastarela. Predlog uredbe vsebuje dve glavni spremembi ob upoštevanju zahtev po novih podatkih, ki so bili določeni v tem kontekstu. Vsa podjetja, ki sodelujejo pri gospodarskih dejavnostih, dejavno prispevajo k BDP in njihovim lokalnim enotam, kot tudi zadevnim pravnim enotam, zato jih je obvezno treba registrirati. Nekatere poslovne sektorje se lahko na podlagi sedanje različice uredbe poljubno registrira.
Drugo, kar želim povedati, je, da morajo biti vključene tudi finančne vezi in podjetniške skupine, poleg tega si morajo države članice in Eurostat izmenjevati podatke o večnacionalnih skupinah in njihovih svetovalnih oddelkih.
Kar zadeva priporočilo za drugo obravnavo tega poročila, sta nam bila predložena dva tehnična predloga spremembe, ki jih je predlagala pravna služba Evropskega parlamenta. Odbor za gospodarske in denarne zadeve je predlagal, kot predlagam tudi sama, da upoštevamo priporočila pravne službe, kar upravičeno poudarja, da bi vključitev izrazov "namen" in "področje uporabe" med pooblastila, odobrena Komisiji, tej omogočila, da spremeni obveznosti držav članic, organov in centralnih bank, kot tudi njihove lastne obveznosti. Te obveznosti so elementi temeljnega akta, kakršna koli sprememba ter obveznosti v katero koli smer, lahko vpliva na politične izbire iz temeljnega akta; te spremembe skupnega stališča ne predstavljajo ovire sporazumu na drugi obravnavi, glede na to, da odražajo rezultate sporazumov med tremi glavnimi ustanovami, kar nam omogoča, da to točko v zvezi s poslovanjem zaključimo na drugi obravnavi. Verjamem, da je to pomembno.
Zahvaljujem se poročevalcu za intenzivna prizadevanja pri pripravi tega zelo zapletenega tehničnega dokumenta, ker statistična vprašanja navadno niso zanimiva za splošno javnost. Zato razprava o tem vprašanju poteka dokaj pozno. Zelo sem zadovoljna, da je prisoten gospod Frattini, čeprav so statistične zadeve navadno v pristojnosti gospoda Almunie. Vendar govorimo o obsežnih zbirkah podatkov, uporabi, varnosti in upravljanju, ki morajo biti jasno opredeljeni. Verjamem, da se gospod Almunia dobro zaveda vseh težav, s katerimi se srečujemo pri različnih zbirkah podatkov, njihovi uporabi, varnosti in možnosti njihove uporabe v napačne namene. Dokument priznava številne točke, ki bi pomagale pri preprečevanju podobnih težav.
Še nekaj me veseli: Dokument bo omogočil večjo preglednost pri vladnih upravnih funkcijah. Menim, da je to zelo pomembno, tovrstne informacije morajo biti dostopne splošni javnosti.
Po drugi strani me kot predstavnico skupine zavezništva liberalcev in demokratov za Evropo skrbi, da smo nedavno razpravljali o velikem številu dokumentov v zvezi z dobljenimi statističnimi podatki in vključno z različnimi dejavnostmi v različnih registrih. Vse manj pozornosti se namenja dobičku, razmerju med dobičkom in stroški zbiranja podatkov.
Kot ekonomistka razumem pomen teh podatkov za opredelitev gospodarske politike, odločanja - tudi z vidika varnosti je pomembno, da se zavedamo različnih vidikov dejavnosti večnacionalnih podjetij v EU, znotraj držav članic.
Kot predstavnica Litve, mejne države, mejne države EU, to še predobro razumem. Kljub temu je bilo na začetku mojega mandata veliko povedanega v zvezi z obveznostjo analiziranja, koliko stane trgovina in priprava zadevnih izračunov. Nekatere države članice so bile pripravljene na to. Nizozemska je na primer to dejansko storila.
Žal se je ta pobuda izničila. Lahko le obžalujem dejstvo, da se v tem primeru možnost preverjanja obremenitve podjetij in odprave te obremenitve ni upoštevala. Lahko bi se razvile različne manjše evropske izbirne skupine in se obravnavale kot primeri, medtem ko bi se analizirala statistična podlaga za celotno Evropo.
poročevalec. - (DE) Gospa predsednica, zdaj ko me je gospa Lullingova neposredno nagovorila, naj povem, da če drugi delajo stvari narobe, to za nas ne sme biti vzor. Dejstvo, da v državnih parlamentih razprave potekajo ob tako poznih uri ali še celo pozneje, nikakor ne izboljša našega položaj v tem primeru. Ko nekdo predstavlja predloge reforme je grenka izkušnja, ko ugotovi, da ga drugi nenehno ovirajo s sklicevanjem na druga vprašanja.
Druga točka, ki jo navajam, je: Gospa Lulling, nobene zamude ni bilo. Prišlo je le do nesporazumov. Zamuda, ki sem jo omenjal, je bila nesrečno naključje, ko je bilo treba istočasno obravnavati več zadev.
Glede tretje točke vztrajam pri svojem mnenju. Verjamem, da s političnega in dejansko tudi demokratičnega vidika, ni smiselno, da razprave potekajo ob tako pozni uri; poleg tega se veselim, da se bom ponovno sestal s komisarjem in najinim obojestranskim prijateljem, gospodom Stafflerjem v hotelu Laurin v Bolzanu, kjer se bomo pogovarjali naprej. Menim, da je zelo verjetno, da bo ob tej priložnosti prišlo do političnega napredka in ne tu, če upoštevamo, da smo zdaj tule prisotni le trije poslanci ter komisar - naj ponovim, le trije - ki sodelujemo pri tako imenovanih medsebojnih razpravah ob tej neprimerni uri.
(DE) Gospa predsednica, poročevalec trdi, da ni bil odgovoren za zamudo. Prav gotovo je bil! Zaostajal je tudi z delom v odboru. O tem resnično nimam več kaj reči.
(FR) Gospa predsednica, želim vam povedati še eno stvar, in sicer poudarjam, da obrazložitev, ki jo je pripravil poročevalec, vsebuje pripombe, ki so povsem neprimerne in izven konteksta glede na temo, ki jo obravnava v poročilu. Stališče poročevalca o ...
Ste predsednica delovne skupine. Povedati moram, da osebna stališča poročevalca v zvezi s pokojninami, ki se plačujejo osebju ustanov EU, ne spadajo v uradni dokument, ki ga izda tale ustanova. Želim, da se to zabeleži.
Naslednja točka je poročilo Luciane Sbarbati v imenu Odbora za peticije o letnem poročilu o dejavnostih Evropskega varuha človekovih pravic za leto 2006.
Danes z veseljem pozdravljamo varuha človekovih pravic in gospo komisarko Wallström.
varuh človekovih pravic. - Gospa predsednica, zahvaljujem se poslancem za to priložnost, da Parlamentu predstavim svoje letno poročilo za leto 2006. Zahvaljujem se tudi poročevalki gospe Sbarbati in odboru za peticije za njihovo odlično poročilo.
Poročilo beleži napredek pri obravnavi pritožb, spodbujanju dobrega upravljanja in osveščanju o vlogi varuha človekovih pravic. V letu 2006 sem prejel 3 830 pritožb. To pomeni, da se je po povečanem številu pritožb za 53 % skupno število pritožb ustalilo na ravni iz leta 2004.
Z veseljem vam sporočam, da se je povečal delež pritožb, ki so v moji pristojnosti. To pomeni, da so državljani vedno bolj seznanjeni z mojimi pristojnostmi ter s pristojnostmi kolegov na nacionalni in regionalni ravni, ki sestavljajo evropsko mrežo varuhov človekovih pravic, s čimer se mreža ustrezno krepi v korist vseh zadevnih strani.
V letu 2006 je bilo izvedenih 586 preiskav. Od tega se jih je 66 % nanašalo na Komisijo. Običajno je, da je Komisija kot institucija EU, s katero imajo državljani največ opravka, glavna tarča preiskav.
V letu 2006 je bilo sprejetih 250 sklepov o zaključenih preiskavah. V 95 primerih preiskava ni razkrila nepravilnosti. Takšna ugotovitev za pritožnika ni nujno vedno negativna, ker od zadevne institucije prejme vsaj temeljito razlago. Tudi če ne odkrijem nepravilnosti, lahko poiščem načine, kako v prihodnje izboljšati upravljanje institucij. V takih primerih oblikujem dodatno pripombo.
Veliko preiskav je bilo zaključenih v korist obeh strani, pritožnika in institucije, proti kateri je bila vložena pritožba. V letu 2006 so zadevne institucije rešile 64 primerov v korist pritožnika.
Ko ugotovim nepravilnost, skušam najprej doseči sporazumno rešitev. V letu 2006 so bile dosežene tri sporazumne rešitve, medtem ko so 27 predlogov za takšno rešitev zadevne institucije ob koncu leta še preučevale.
Če sporazumna rešitev ni mogoča, zaključim primer s kritično pripombo ali pa sestavim osnutek priporočila. Kritično pripombo sestavim, če zadevne institucije nepravilnosti ne morejo več odpraviti. Poudarjam, da je namen kritike na konstruktiven način izpostaviti nepravilnosti, da bi se jim v prihodnje lahko izognili. Leta 2006 sem 41 preiskav zaključil s kritičnimi pripombami.
Za boljše spremljanje vpliva mojih kritičnih pripomb in nasvetov sem letos začel izvajati študijo o nadaljnjih ukrepih v zvezi s kritičnimi pripombami iz leta 2006 in 38 primeri dodatnih pripomb iz istega leta. Rezultati teh študij bodo zadevne institucije še dodatno spodbudili k izboljšanju njihovih praks in razvoju kulture storitev za državljane.
Če se nepravilnost še lahko odpravi, običajno instituciji predložim osnutek priporočila, na katerega mora odgovoriti s podrobnim mnenjem. V letu 2006 je bilo predloženih 13 osnutkov priporočil.
Če odgovor institucije na osnutek priporočila ni zadovoljiv, lahko Evropskemu parlamentu predložim posebno poročilo. V letu 2006 sta bili predloženi dve posebni poročili. Prvo poročilo se nanaša na odgovornost Sveta za izbor jezikov, ki se uporabljajo na spletnih straneh predsedstev EU. V drugem poročilu sem Komisijo pozval k ustreznemu obravnavanju pritožbe zaradi kršitve v zvezi s storitvami športnih stav. Z veseljem sporočam, da se je Komisija na poročilo odzvala hitro in pozitivno.
Novost letnega poročila, ki je namenjena podpiranju in spodbujanju dobrega upravljanja, so tako imenovani vzorni primeri dobre prakse institucij, ki se pokažejo med preiskavami.
Zdaj bom omenil še druge dejavnosti, ki sem jih v letu 2006 izvedel z namenom, da se državljanom zagotovijo najboljše storitve.
Prvič, podpisal sem memorandum o soglasju z Evropskim nadzornikom za varstvo podatkov. Namen sporazuma je zagotoviti dosledno obravnavo pritožb, ki se nanašajo na varstvo podatkov, in preprečiti nepotrebno podvajanje.
Sporazum mi omogoča, da se z Evropskim nadzornikom za varstvo podatkov posvetujem o primerih, v katerih besedilo uredbe o zaščiti podatkov in veljavna sodna praksa dopuščata več možnih razlag. Izkazalo se je, da je to zame uporaben mehanizem pri obravnavi primerov, ko je treba zakonito pravico do dostopa do dokumentov uskladiti s pravico do zasebnosti.
S špansko vlado sem podpisal tudi sporazum, ki državljanom omogoča, da se Evropskemu varuhu človekovih pravic pritožijo v katerem koli uradnem jeziku Španije. Zato sem svojo prakso uskladil s sklepi Sveta iz junija 2005, ki zagotavljajo uporabo teh jezikov, da se španskim državljanom olajša komuniciranje z institucijami EU.
Poslanci, hvaležen sem za podporo delu Evropskega varuha človekovih pravic, ki jo v poročilu izraža gospa Sbarbati, in sporočam, da v skladu z zahtevo v njenem poročilu že pripravljam podlago za podpis memoranduma o soglasju z Evropsko investicijsko banko.
Ker so za izvajanje zakonodaje EU večinoma odgovorne uprave držav članic, bom še naprej krepil sodelovanje prek Evropske mreže varuhov človekovih pravic. Z veseljem vam sporočam, da je šesto srečanje mreže potekalo prejšnji teden v tej stavbi. Ob zaključku srečanja smo soglasno sprejeli izjavo o zagotavljanju boljše prepoznavnosti dela nacionalnih in regionalnih varuhov človekovih pravic ter o pojasnjevanju storitev, namenjenih ljudem, ki se pritožujejo o zadevah s področja zakonodaje EU.
Menim, da prostovoljno sodelovanje med varuhi človekovih pravic, ki je zdaj z izjavo dobilo obliko, z zagotovitvijo, da lahko državljani v vsakdanjem življenju uresničujejo svoje pravice in da se težave rešujejo na državljanom razumljiv način, pomembno prispeva k sposobnosti Evropske unije, da doseže dejanske rezultate.
Evropski varuh človekovih pravic je bil ustanovljen, da bi pomagal Unijo približati državljanom in jim zagotovil prijazno upravo EU. Temeljni vidik naše institucije je, da je varuh človekovih pravic posameznik, ki osebno komunicira z državljani, obravnava njihove primere ter poskuša rešiti njihove težave in pritožbe.
Vsaka najmanjša komunikacija je priložnost za vzpostavitev zaupanja med državljani in institucijami. Za dosego tega cilja bom še naprej spodbujal konstruktiven dialog z institucijami in jih opozarjal na težave, da bodo lahko izboljšale svoje delovanje.
Način, kako se javna uprava odzove na pritožbe, je ključno merilo njene usmerjenosti k državljanom. Medtem ko je bil na veliko področjih dosežen napredek, se je leta 2006 žal povečal delež primerov, ki sem jih moral zaključiti s kritično pripombo.
Zato je lahko zaskrbljen vsakdo, ki si želi boljših odnosov med EU in državljani. Pritožbe so priložnost, da se stvari uredijo, in da zadevne institucije pokažejo, da resno spoštujejo temeljno pravico državljanov do dobrega upravljanja.
Nisem prepričan, da državljani verjamejo izjavam institucij, da se želijo približati državljanom in postati bolj odprte, ob dejstvu, da te iste institucije ne izkoristijo priložnosti, ki jim jo ponudi varuh človekovih pravic, za izboljšanje odnosov in povečanje preglednosti. Vendar sem zadovoljen s številnimi znaki, da so v tem letu, 2007, institucije bolj pripravljene izkoristiti priložnosti, ki jih ponujajo moje preiskave, za razrešitev pritožb.
Takšno sodelovanje je bistvenega pomena, ker varuhu človekovih pravic samemu ne more uspeti. Zagotavljanje vrhunske uprave je naloga, ki jo je treba obravnavati skupaj z institucijami EU. Izpolnjevanje obljub, zagotavljanje ustreznih mehanizmov odškodnine, učenje na napakah, odprto delovanje in omogočanje javnega nadzora - to so pomembna sredstva za vzpostavljanje zaupanja.
Prav tako mora Evropski varuh človekovih pravic usklajeno in sistematično sodelovati z nacionalnimi in regionalnimi kolegi, da zagotovi popolno spoštovanje človekovih pravic v Uniji. Nenazadnje mora varuh človekovih pravic še naprej vzpostavljati stik z državljani, da se bodo zavedali njegovih storitev.
S podporo in napotki Parlamenta si bom še naprej prizadeval nadgrajevati sedanje dosežke, da bi v celoti izpolnil mojo institucionalno nalogo o približevanju Unije državljanom in zagotavljanju državljanom prijazne uprave EU.
Gospe in gospodje, konferenca predsednikov je sprejela enotno odločitev, ki vam jo sporočam, pri čemer naslavljam zlasti Svet.
V zvezi z odločitvijo o predlogu Komisije za spremembo uredbe o financiranju evropskih političnih strank, se je odbor stalnih predstavnikov odločil predlog Komisije razdeliti na dva dela, da se sprejmejo potrebni predlogi sprememb za finančno uredbo v ločenem zakonodajnem instrumentu, da se oblikujejo na pravni podlagi, ki velja za predloge sprememb finančne uredbe.
To pomeni, da se ključni elementi tega zakonodajnega postopka izločijo iz sfere parlamentarnega soodločanja ter da bo morala Komisija v nasprotju s svojimi prepričanji predložiti nov predlog, medtem ko je bistveno, ali vsaj priporočljivo, da se posvetuje z Računskim sodiščem.
Evropski parlament poziva Svet, naj ponovno premisli o svoji odločitvi. S predlogi sprememb uredbe o političnih strankah, ki jih je predložila Komisija, se morajo rešiti dejanske težave, ki so se pojavili pri njeni predložitvi. Predlogi prav tako omogočajo še nadaljnjo podporo razvoja političnih ustanov na evropski ravni, ki so pomembne, da se omogoči javni pregled političnih procesov. Zato je nujno, da predlagana uredba začne veljati čim prej.
Odbor za ustavne zadeve je sprejel poročilo, ki izraža pripravljenost na kompromis s Svetom, da se omogoči hitro sprejetje predlagane uredbe.
Ta prizadevanja so z razdelitvijo tega instrumenta preprečili stalni predstavniki. To je pravno nepotrebno, razvrednoti pravico Komisije do pobude, krši pravice Parlamenta, pri čemer bo verjetno povzročilo znatne zamude.
V imenu konference predsednikov pozivam Svet, da na ministrski ravni zavrne odločitev stalnih predstavnikov.
Zaprosili so me za besedo, vendar kasneje ne bo razprave.
predsednik Odbora za ustavni nadzor. - (DE) Gospod predsednik, vam in tudi konferenci predsednikov sem hvaležen za to izjavo. Zadeva je resna, če je Evropski parlament, predstavnik ljudi na evropski ravni, izključen iz zakonodajnega procesa v zvezi z uredbo o evropskih političnih strankah. To je dejansko področje, ki zadeva vse prisotne, ne glede na našo strankarsko pripadnost. Nepredstavljivo je, da se o tem vprašanju odločajo oddelki nekaterih finančni ministrstev in potem njihove vlade namesto skupščina EU, ki zastopa ljudi. Tega ne bomo prenašali. V zvezi s proračunom za leto 2008 naj povem, da imajo nacionalne vlade želje, ki jih lahko uresničijo le skupaj z nami. Pri obravnavi proračuna za leto 2008 Parlament ne sme pozabiti, kaj je Svet včeraj odločil v zvezi z uredbo o evropskih političnih strankah. Hvala za vašo izjavo. Z obravnavo tega vprašanja še nismo končali.
podpredsednica Komisije. - Gospod predsednik, kot je Parlament lahko ugotovil iz vaših uvodnih besed, se je odbor stalnih predstavnikov (Coreper) odločil razdeliti predlog Komisije na dva pravna instrumenta: uredbo v skladu s členom 199, ki zadeva politične ustanove in kampanje po postopku soodločanja, ter uredbo v skladu s členom 279, ki predvideva posvetovanje s Parlamentom in Računskim sodiščem o vprašanjih finančnih odstopanj.
Komisija je nasprotovala odločitvi o razdelitvi svojega predloga zaradi utemeljenih pravnih in političnih razlogov. Zaradi odločitve se lahko sprejetje predloga zavleče, medtem ko mi želimo, da predlog začne veljati pred koncem tega leta, zato da bodo lahko politične ustanove v celoti delovale pred letom 2009. To je bila temeljna zamisel predloga. Menimo tudi, da je treba v skladu s členom 199 pogodbe celoten predlog sprejeti po postopku soodločanja. Zato obžalujemo odločitev odbora stalnih predstavnikov, da kljub nasprotovanju Komisije zmanjša vlogo Parlamenta pri vprašanju, ki neposredno zadeva Parlament, in sicer financiranju političnih strank.
Le 36 ur kasneje, ko je odbor za ustavne zadeve odobril predlog Komisije z veliko večino, je odbor stalnih predstavnikov izbral pot, ki ga oddaljuje od Komisije in Parlamenta.
Vendar upam, da imamo še vedno enak cilj: odobritev vsebine našega predloga pred koncem tega leta.
Gospe in gospodje, imam še eno sporočilo preden začnemo z obravnavo proračuna. Na našem zasedanju danes zjutraj, tj. četrtek 25. oktober, je konferenca predsednikov soglasno izbrala dobitnika nagrade Saharov. Za njegovo zavezanost predolgo pozabljenim žrtvam v Darfurju, je konferenca odločila, da se nagrada podeli Salihu Mahmoudu Osmanu.
Gospod Osman, odvetnik na področju človekovih pravic in član Sudanske organizacije proti mučenju, je več kot 20 let branil številne žrtve spora v Darfurju, ki so jih samovoljno zaprli, pregnali z njihovih domov, jih mučili ali jim grozi smrtna kazen. Njegovo mesto v sudanskem parlamentu mu zdaj omogoča, da včasih z veliko osebno požrtvovalnostjo zadeve predstavi mednarodni skupnosti.
Gospod Osman se zavzema za načela dialoga in pravičnosti namesto nasilja in tiranije. Brez demokracije ni pravičnosti. Evropski parlament bi s podelitvijo nagrade Saharova Salihu Mahmoudu Osmanu izrazil podporo delu tega pogumnega moža, ki je postal glas Darfurja, in prek njega izrazil podporo ustanovitvi pravne države v Sudanu.
Uradna podelitev nagrade bo potekala v Strasbourgu v torek 11. decembra.
Poleg tega vas obveščam, da je bila konferenca predsednikov tudi enotna v svojem stališču, da moramo najti ustrezen način za izkaz spoštovanja umorjeni ruski novinarki Anni Politkovskayi in ...
... konferenca predsednikov bo na naslednjem zasedanju odločila, kako se bomo poklonili.
Gospe in gospodje, z veseljem pozdravljam delegacijo članov parlamenta Republike Tadžikistan Majlisi Oli, ki sedijo v uradni galeriji.
Člani delegacije so prišli v Strasbourg na pogovore s svojimi evropskimi kolegi v okviru tretjega medparlamentarnega srečanja med Evropskim parlamentom in parlamentom Majlisi Oli. Medparlamentarno srečanje tokrat prvič poteka tukaj v Strasbourgu.
Gospoda Makhkamboyja Azimovicha Makhmudova, ki je vodja delegacije, spremljata gospod Nosir Yusupovich Salimov in gospod Gulkhoja Gangibekov.
Upam, da bo delegacija še naprej uživala prijeten in uspešen obisk Evropske unije.
1. Predlog splošnega proračuna Evropske unije - Proračunsko leto 2008 (glasovanje)
Kot veste, je odbor za proračun glasoval o več kot 1 600 predlogih sprememb k predlogu proračuna za leto 2008. Zato je nekaj tehničnih sprememb, o katerih moramo glasovati na plenarnem zasedanju.
Po glasovanju je odbor za proračun predložil zahtevo, da se ponovno vložijo naslednji štirje predlogi sprememb:
predlog spremembe 990: + 1,53 milijonov EUR za vrstico 16 03 04, odobritve za prevzem obveznosti;
predlog spremembe 24: za vrstico 15 05 55, odobritve za prevzem obveznosti, rezerva in opombe kot v predlogu spremembe 938;
predlog spremembe 989: + 1 milijon EUR za vrstico 16 03 02, odobritve za prevzem obveznosti, ter + 1 milijon EUR za odobritve plačil;
predlog spremembe 1043: + 1 milijon EUR za vrstico 15 06 06, odobritve za prevzem obveznosti, ter + 1 milijon EUR za odobritev plačil plus dodatne opombe iz predloga spremembe 25 v višini 1 milijon EUR namesto 1,5 milijonov EUR.
Te tehnične spremembe in podatki so se na zasedanju odbora za proračun 11. oktobra 2007 obravnavali in potrdili.
Po glasovanju o opombah v odboru je bila v zvezi z agencijo Frontex ugotovljena tehnična napaka. Pravilne spremembe opomb so navedene v predlogu spremembe 1133, ki je priložen seznamu glasovanja.
Opombe, sprejete v predlogu spremembe 634, se ne pojavijo v predlogu spremembe 1018 za proračunsko vrstico 15 02 02 05, predlogu spremembe 934 za proračunsko vrstico 09 06 01, predlogu spremembe 938 za proračunsko vrstico 15 05 55 in predlogu spremembe 940 za proračunsko vrstico 17 02 02. V proračunski vrstici 09 03 03 znaša pravilni znesek za odobritve za prevzem obveznosti 5 ter 4,85 za odobritve plačil.
Poleg tega je včeraj na sestanku koordinatorjev potekala razprava, pri čemer v skladu z njihovimi odločitvami predlagam, da glasujemo proti predlogu spremembe 752 in za predlog spremembe 610 o proračunski vrstici 16 02 02 (multimedijske dejavnosti), vendar sprejmemo rezervo iz predloga spremembe 752, zavrnemo predlog spremembe 1044 in glasujemo za predlog spremembe 32 o proračunski vrstici 16 02 03.
(FI) Gospod predsednik, predlog spremembe 878, ki zadeva pilotne projekte, je bil sprejet. V odboru smo se splošno strinjali, da moramo pri predlogu sprememb 822 dodati spremembe k obrazložitvam. Drugače sta predloga identična, vendar je v predlogu 822 manjša sprememba v primerjavi z obrazložitvami za prejšnji predlog, pri čemer predlagam, da glasujemo o obrazložitvah za primer predloga sprememb 822.
Hvala, gospod Virrankoski. Seznanjen sem s tem namenom, vendar je gospa De Keyser ponovno prosila za besedo.
(FR) Gospod predsednik, malo sem zaskrbljena, ker sem opazila, da v predlogu spremembe 231 zaradi tiskarske napake nismo glasovali za Evropsko fundacijo za izboljšanje življenjskih in delovnih razmer, saj se zaradi tiskarske napake pridevnik "življenjskih" spremeni v drugo besedo z drugačnim pomenom. Zagotovo je potrebna razlaga.
Gospod predsednik, predlagam, da glasujemo le o rezervah, pri čemer podpiram odpravo rezerve, ker imamo vse informacije, ki smo jih zahtevali.
Gospod predsednik, naj le spomnim Parlament, da ta predlog spremembe zadeva enotni športni program paraolimpijskih iger.
Gospod predsednik, vrstica 15 05 55 je zajeta v moji prejšnji izjavi, zato nam o tem ni treba glasovati.
Vendar, gospod Virrankoski, ostane še vprašanje o rezervah. Ni potrebno glasovati o prvem delu, vendar moramo glasovati o drugem delu, tj. rezerva.
Gospod predsednik, rekel sem "rezerva in opombe kot v predlogu spremembe 938".
Gospod predsednik, tudi to je zajeto v moji prejšnji izjavi.
Gospod predsednik, kar zadeva vrstico 16 02 02, predlagam, da zavrnemo predlog spremembe 752 in sprejmemo predlog spremembe 610, vendar glasujemo za rezervo iz predloga spremembe 752. Zato predlagam, da najprej glasujemo o predlogu spremembe 610 in nato o rezervi iz predloga spremembe 752.
4. Priznavanje pogojnih kazni, alternativnih sankcij in pogojnih odložitev izreka kazni ter zagotavljanje nadzora nad njimi (glasovanje)
poročevalka. - Gospod predsednik, predlagam ustni predlog spremembe k predlogu spremembe 2, da bi bilo besedilo bolj jasno.
Predlagam, da se črta beseda "nesprejemljiva". Tako bi se glasilo: "očitna kršitev temeljnih pravic, opredeljenih v pogodbah Evropske unije." Politične skupine so že bile obveščene.
poročevalec. - (DE) Gospod predsednik, imam prošnjo v imenu vseh demokratično mislečih ljudi. Nesprejemljivo je, da se poslance Evropskega parlamenta naslavlja z besedami "rak Evrope", kar pomeni, da se poimenujejo po smrtonosni bolezni. To se ni zgodilo v Budimpešti, tako kot žalitev, na katero je včeraj opozoril gospod Schulz, ampak v Bruslju. Poslanec Evropskega parlamenta je v svojem govoru na plenarnem zasedanju tega parlamenta poimenoval kritike EU z besedo rak. Zadevni poslanec je bil Othmar Karas, podpredsednik skupine EPP. Te besede je izrekel na plenarnem zasedanju 10. oktobra 2007.
V zvezi s tem izpostavljam, da morajo biti besede in dejanja poslancev Parlamenta vedno vzorni.
(DE) Gospod predsednik, dovolite mi, da povem nekaj besed o tem predlogu spremembe. Potreben je bil popravek, zato pozivam gospoda Schöpflina in druge poslance, da glasujejo zanj, ker je bila napaka v izvirniku. Leto 1992 ni pravo. To napako bi ohranili v priporočilu, če ne bi glasovali za predlog spremembe gospoda Kacina. Prosim, da glasujete za ta predlog spremembe.
poročevalec. - Gospod predsednik, vlagam ustni predlog spremembe odstavka 29, ker je treba črtati nekatere dele. V angleški različici je treba črtati besede "both entities of" (obema entitetama). Sicer glasovanje po delih ne bi bilo smiselno.
Gospod predsednik, izpostavljam vprašanje o pravilnosti postopka na podlagi člena 166, ki določa, da poslanec najprej pojasni, na kateri člen se sklicuje. Sklicujem se na ta člen.
Kot vem, ste gospoda Martina prekinili, preden je utegnil dokončati, kar je želel povedati. Komentiral je včerajšnjo izjavo.
Včeraj je gospod Schulz dal obširno politično izjavo, pri čemer ni pojasnil, na kateri člen se sklicuje. Predsednik ga ni prekinil, tako kot v primeru gospoda Martina.
Menim, da gre za pristranskost in dvojna merila, pri čemer lahko privrženci EU govorijo, kar hočejo, medtem ko se nasprotnikom EU beseda odvzame.
Danes sem jaz predsednik in vedno poskušam spoštovati poslovnik v skladu s predpisi.
(ES) Gospod predsednik, pred začetkom glasovanja o poročilu gospoda Cappata bi rad pojasnil Parlamentu, da je v španski različici prišlo do napake: v odstavku 1(b) je v predzadnji vrstici zapisano "izvajanje pilotnih projektov", medtem ko se prava različica, ki je angleška, glasi "iskanje možnosti".
Hvala, ker ste tako natančno pregledali besedilo. To bomo seveda popravili.
poročevalec. - (IT) Gospod predsednik, gospe in gospodje, na začetku vam oprostim, ker ste napačno izgovorili moje ime, in drugič, v zvezi s predlogom spremembe 4 predlagam, da se ohrani le tako imenovani vsebinski del predloga spremembe, tj. le prvi del.
- "ker je v skladu s poročilom Mednarodnega nadzornega sveta za droge na svetu presežek ponudbe opiatov za medicinske namene",
(IT) - Gospod predsednik, gospe in gospodje, predlog spremembe se mora tu končati; če ni nobenih ugovorov, bomo to sprejeli.
poročevalec. - (IT) Gospod predsednik, gospe in gospodje, žal mi je, vendar spet gre le za vsebinsko zamenjavo; ker je citiran afganistanski zakon, je treba zamenjati ustrezno besedilo zakona:
"ker afganistanska ustava navaja, da 'država preprečuje vse vrste pridelave in tihotapljenja drog', in ker afganistanski zakon o boju proti drogam iz leta 2005 predvideva morebitno podeljevanje licenc za proizvodnjo in distribucijo nadzorovanih snovi v Afganistanu;"
v pisni obliki. - Nasprotujemo dodatnemu povečanju proračuna EU, ki je že zdaj preobsežen, pri čemer se velik del sredstev dodeljuje za napačna področja. Zdi se, da so novi cilji Unije in zahteve po financiranju EU med seboj povezani.
To pomeni, da imajo države članice nove zahteve za plačila ter da so nova sredstva prenesena v sistem, ki je birokratski, neučinkovit in zapleten. Preveč se osredotočamo na industrijsko kmetijstvo, zunanjo politiko in vojaške projekte ter premalo na okoljske in socialne projekte. Vseeno se iz proračuna financira veliko zaželenih pobud, zato podpiramo ustrezne spremembe razpoložljivih sredstev. Odločili smo se podpreti predlog spremembe 945, ker med drugim zagotavlja pomoč Palestini, čeprav se z nekaterimi vidiki predloga sprememb ne strinjamo.
v pisni obliki. - V celoti nasprotujem dodeljevanju evropskih sredstev za pridelovanje tobaka v Evropski uniji. Zaradi zasvojenosti s tobakom vsako leto brez potrebe umre pol milijona državljanov EU. Ne smemo več subvencionirati pridelovanja tobaka v EU.
v pisni obliki. - (SV) Odločil sem se, da bom v čim večjem obsegu glasoval za predlog proračuna Sveta za leto 2008 in s tem glasoval proti vsakemu povečanju odhodkov, ki ga predlaga Evropski parlament. Žal Parlament želi financirati program Galileo iz proračuna Skupnosti. Če so bo izkazalo, da se zasebni izvajalci umikajo zaradi težav v zvezi z donosnostjo, mora EU sprejeti posledice in ustaviti projekt ali omogočiti pridružitev zainteresiranih držav članic, kar se je zgodilo v primeru Boeinga. Sodeloval sem tudi pri vprašanju odprave subvencij za proizvajalce tobaka in podpore za proizvodnjo vina ter mi je žal, da Parlament ni pripravljen podpreti teh predlogov.
(HU) Najlepša hvala, gospod predsednik. Seveda noben proračun ni popoln, vendar si moramo kljub temu prizadevati, da bi porabili skupna sredstva na pravičen in v prihodnost usmerjen način. Žal se večina proračuna Evropske unije še vedno porabi za ohranjanje pogojev iz preteklosti. Zato je pomembno zagotoviti, da se nekaj denarja nameni prihodnosti, tj. za raziskave, razvoj in znanost. Financiranje Evropskega tehnološkega inštituta še ni rešeno, ker je Komisija predlagala prehodno rešitev v višini največ 308 milijonov EUR. Budimpešta bi bila odličen kraj za Evropski tehnološki inštitut zaradi njenih odličnih rezultatov na področju raziskav in strokovnega znanja, ki ga ima v zvezi z bojem proti podnebnim spremembam. Tudi zato si želim, da bi našli rešitev za vprašanje financiranja. Madžari lahko zagotovimo ustrezen kraj za inštitut, ki ni preveč velik in je varčen, vendar ima zato veliko intelektualne podlage.
(LT) Danes smo končali s prvo obravnavo proračuna EU za leto 2008 in smo glasovali zanj. V skladu s proračunom bo leta 2008 več kot 129 milijard EUR dodeljenih za odobritve in več kot 124 milijard EUR za plačila.
V primerjavi s predlogom Evropske komisije bi radi povečali dodelitev plačil za prihodnje leto z 0,97 na 0,99 % bruto nacionalnega dohodka Evropske unije.
Izpostavljam, da je to povečanje v celoti upravičeno in da je povezano z razvojem pomembnih projektov, kot sta satelitski navigacijski sistem Galileo in projekt Evropskega tehnološkega inštituta.
Menim, da je zelo pomembno dodeliti dodatna sredstva za naše prizadevanje na Kosovem in v Palestini, tj. za izvajanje četrte kategorije, "EU kot globalni udeleženec".
v pisni obliki. - (NL) Oba poročevalca o proračunu EU, gospod Virrankoski in gospod Itälä, sta bila upravičeno kritična do povečanja zneskov za leto 2008. Pojasnil bom svoje stališče v zvezi s tem.
Žal se danes Evropski parlament v preveč primerih odloči, da bo porabil več denarja. Zato se ne strinjam z odstavkoma 2 in 4 poročila gospoda Virrankoskega. To ni primerno v Evropski uniji, ki se želi osredotočiti na področja, ki prinašajo koristi, oziroma na temeljne naloge.
Končno, dodatna težava, zaradi katere je težje odobriti poročilo gospoda Virrankoskega, je predlog spremembe 2 skupine socialdemokratov. V tem predlogu spremembe je predlagano, da bi se spolne in reproduktivne pravice vključile v stališče Parlamenta. Vendar te pravice ne izključujejo umetne prekinitve nosečnosti. Izraz "spolne in reproduktivne pravice" je zato neprimeren.
v pisni obliki. - (SV) Danes smo švedski socialdemokrati glasovali o proračunu EU za leto 2008.
Menimo, da je bil sprejeti predlog dober kompromis in čeprav v nekaterih vidikih nismo bili uspešni, ga v celoti podpiramo.
Glasovali smo za zmanjšanje izvoznih subvencij na področju kmetijstva, vendar menim, da je nerazumno glasovati za popolno in takojšnjo ukinitev pomoči.
Prav tako smo glasovali proti nadaljnjim subvencijam za proizvajalce tobaka in za omejitev števila zasedanj Parlamenta v Strasbourgu.
Kar zadeva program Daphne (zaščita otrok, žensk in mladih pred nasiljem), smo glasovali za povečanje odobrenih proračunskih sredstev do ravni iz predloga Komisije. Vendar smo bili pripravljeni, da glasujemo za druge oblike financiranja, a nismo imeli priložnosti za to, ker se o predlogu spremembe sploh ni glasovalo.
V resoluciji gospoda Virrankoskega smo švedski socialdemokrati glasovali proti predlogu spremembe, v katerem je bila med drugim Komisija pozvana, da zagotovi, da kmeti ne bi prejeli več kot 50 000 EUR neposredne pomoči EU na leto. Ta razprava še ni končana, zato se strinjamo z duhom predloga, vendar menimo, da ne bi bilo primerno takoj določiti natančne vsote ali posebnih pogojev.
v pisni obliki. - (PT) Izpostavili smo že, da čeprav predlog splošnega proračuna za leto 2008 vsebuje vidike, ki izboljšujejo predlog Sveta in Komisije, na koncu ta proračun, ki ga je EP odobril na prvi obravnavi, ni v skladu z dogovori za leto 2008 iz večletnega finančnega okvira za obdobje 2007-2013.
Medtem ko se določajo omejitve za proračun EU, so njegove prednostne naloge opredeljene kot konkurenčna politika (primer česar je postopno izkrivljanje strukturne politike, da bi bila podrejena lizbonski strategiji) ter prenos "notranje varnosti in nadzora nad priseljevanjem" in zunanje politike EU na raven Skupnosti, s čimer se spodbujata posredovanje in militarizacija mednarodnih odnosov.
Vendar je treba upoštevati odobritev predlogov, ki smo jih predložili, na primer:
povečanje zneskov za strukturna sklada POSEI (Azori in Madeira) in PROGRESS (enakost med moškimi in ženskami);
podpora za sodelovanje med združenji kmetov in drugimi podeželskimi dejavnostmi ter male in družinske kmetije;
povečanje v višini 2 milijona EUR za program za pokritje dodatnih stroškov, ki so nastali pri trženju nekaterih ribiških proizvodov iz najbolj oddaljenih regij, kar pomeni povečanje v višini 570 000 EUR za avtonomni regiji Madeire in Azorov.
v pisni obliki. - (RO) Proračun Evropske unije v sedanji obliki podpiram iz več razlogov. Sredstva za kmetijstvo, ki so bila na zahtevo Sveta zmanjšana za 553 milijonov eurov, so bila večinoma ponovno vzpostavljena, rezerva v zvezi z upravnimi sredstvi Komisije pa je upravičena zaradi zamud pri odobritvi sektorskih operativnih programov in programov za razvoj podeželja. Na drugi obravnavi evropskega proračuna svet ministrov ne sme dodatno zmanjšati sredstev za kmetijstvo ali strukturne sklade.
Predlog spremembe, ki je bil predložen na plenarnem zasedanju v zvezi z omejitvijo prihodka kmetov na največ 50 000 EUR na leto, je neupravičen. S tako umetno oviro bi se preprečil donosen razvoj dela najboljših kmetov. Poleg tega bo ta omejitev prispevala k razpadu kmetijskega dela in zmanjšanju evropske konkurenčnosti na področju kmetijstva. Zato sem zavrnila predlog spremembe o tem ukrepu.
Proračun za leto 2008 v obliki, ki jo sprejemamo danes, je proračun, na podlagi katerega bodo postale institucije Evropske unije odgovorne. Podpiram predlog o prenosu 49 milijonov EUR sredstev, dodeljenih Komisiji, v rezervo, dokler ne bo Komisija predložila jasnega poročila o svoji politiki človeških virov, zlasti v zvezi z zaposlovanjem novih delavcev iz držav, ki so se zadnje pridružile Evropski uniji, tj. iz Romunije in Bolgarije.
komisarka. - Gospod predsednik, vprašanje statuta evropske družbe v zasebni lasti je bilo redno obravnavano v Evropskem parlamentu in njegovem odboru za pravne zadeve. Različni argumenti iz teh razprav kažejo, da bi lahko mala in srednje velika podjetja imela koristi od statuta evropske družbe v zasebni lasti, pri čemer je bila podprta tudi zamisel o posvetovanju zainteresiranih strani.
Komisija priznava, da je treba sprejeti regulativni okvir, ki bo malim in srednje velikim podjetjem omogočil, da učinkovito izkoristijo vedno bolj integrirane evropske trge. Malim in srednje velikim podjetjem moramo zagotoviti lažje in cenejše čezmejno poslovanje. Pomembno je, da sprejmemo ukrepe, ki bodo tem podjetjem omogočili, da v celoti izkoristijo ugodnosti enotnega trga.
Rast malih in srednje velikih podjetij je bistvena za konkurenčnost evropskega gospodarstva in Komisija meni, da lahko statut evropske družbe v zasebni lasti omogoči širjenje malih podjetij čez nacionalne meje. Tako bi podjetjem zagotovili več možnosti brez nalaganja dodatnih bremen.
Znižali bi se lahko stroški usklajevanja za podjetja, ki želijo poslovati v več državah članicah. Ob zagotovitvi tega bi lahko mala in srednja velika podjetja lažje dostopala do novih trgov. Komisija se zato zaveda pomembnosti statuta evropske družbe v zasebni lasti za države članice Evropske unije in evropska podjetja.
Zagotavljam vam, da bo moj kolega gospod komisar McCreevy nadaljeval s pripravo zakonodajnega predloga o statutu evropske družbe v zasebni lasti, kot je to izjavil v odboru za pravne zadeve 3. oktobra 2007. Ta predlog naj bi bil pripravljen najkasneje do sredine leta 2008. Kot veste, trenutno potekajo nadaljnja posvetovanja o natančni obliki in vsebini predloga, nato bomo rezultate teh posvetovanj vključili v oceno učinka, ki bo končana v prvih mesecih naslednjega leta. Ko bo predlog predložen, bo gospod McCreevy z veseljem nadaljeval dialog z vami.
Gospod predsednik, gospa komisarka, zahvaljujem se vam za pripombe, najprej bom govoril o statutu evropske družbe v zasebni lasti. Lahko rečem, da smo po dolgotrajnih težavah veseli, da Komisija končno meni, da potrebujemo osnutek zakonodaje, zato jo zdaj pričakujemo. To je omogočil Parlament z izvajanjem močnega pritiska. Kako koli že, lahko se veselimo rezultata.
Vendar želim obravnavati dodatno točko, ki jo prav tako obravnava današnja resolucija in glede razvoja katere nismo zadovoljni. Govorim o 14. direktivi na področju prava gospodarskih družb o prenosu registriranega sedeža družbe, tj. mesta, kjer so družbe registrirane. Evropska komisija ima že mnogo let načrte za odpravo te vrzeli v pravu družb. Zdaj smo ugotovili, da je bil ta predlog večinoma izbrisan iz zakonodajnega programa, vsaj kar se tiče Evropske komisije, zato ta vrzel ostaja.
Pri tem poudarjam, da vsaj moja politična skupina in menim, da tudi velika večina odbora za pravne zadeve, glede na vsebino njihovih razprav v zadnjih letih, ter tudi ta parlament v celoti, zavzemamo stališče, da je treba to vrzel odpraviti in da je 14. direktiva na področju prava gospodarskih družb nujna.
Pri tem ne govorim o dodatnih upravnih bremenih ali novih obveznostih za družbe. Govorim o tem, da se družbam nudi priložnost, ki jim jo zagotavlja Pogodba, tj. da se lahko v Evropski uniji prosto gibljejo ter imajo sedež v kateri koli državi članici. Ugotovili smo, da je razlog, da Evropska komisija v zvezi s tem vprašanjem ni ukrepala in ni predložila predloga njeno stališče, da obstoječe uredbe o združitvi ter ostale določbe že zagotavljajo mobilnost družb.
Če družba svojega registriranega sedeža ne more prenesti znotraj enotnega trga, razen če ustanovi novo družbo v neki drugi državi, potem menim, da sedanji predpisi niso zgleden način izogibanja birokraciji ali zmanjšanja stroškov. Jasna sekundarna zakonodaja, ki bi zagotavljala pravico družb do praktičnega izvajanja pravice, ki jim jo v teoriji nudi enoten trg, bi bila dobra rešitev.
Eden od argumentov, ki podpira status quo je, da so pretekle sodbe Sodišča evropskih skupnosti že zelo liberalizirale pravo družb. To je nedvomno res, vendar Sodišče evropskih skupnosti te sodbe izda z namenom spodbujati uporabo primarne zakonodaje v celoti, ker zakonodajni organi, ki so odgovorni za sprejemanje sekundarne zakonodaje, tj. Parlament in Svet - čeprav se zdaj obračamo na Evropsko komisijo - ne morejo sprejeti trdne sekundarne zakonodaje, ki bi dejansko zagotavljala pravice, vključene v določbe Pogodbe, ki ustanavljajo enoten trg.
Zato Parlament vztraja pri svojem stališču, da monopol Komisije za pravico pobude Komisijo zavezuje k pravočasni predložitvi predloga za 14. direktivo na področju prava gospodarskih družb. Komisijo pozivamo, naj razmisli, ali se lahko vključi 14. direktiva, ki je že shranjena v uradih Komisije, v naslednjih letih v zakonodajni program.
Če se to ne zgodi, si Parlament zasluži pravico, pri čemer naša resolucija to jasno navaja, da se sklicuje na člen 192 Pogodbe in predloži lastno pobudo z zahtevo po zakonodajnem predlogu. Ker obravnavamo pravo družb, želim na kratko omeniti zadnje sporočilo Komisije o poenostavitvi prava družb. Resolucija neposredno ne obravnava tega sporočila, vendar sta tematsko povezana.
Menim, da se v Parlamentu strinjamo, da ne podpiramo nikakršnega zmanjšanja pomena uveljavljenih zakonov in praks Skupnosti, tj. pravnega reda Skupnosti, kot posledice ukrepov za poenostavitev. To pomeni, da po mojem mnenju ni nobenega dvoma glede črtanja celotnih direktiv. Podpremo lahko ukrepe, oblikovane za zmanjšanje bremena družb in zmanjšanje birokratskih ter statističnih obveznosti, da se zmanjša dolžnost družb glede zahtev za objavljanje vseh podatkov, ki se pojavljajo na njihovih bilancah stanja, ki so dejansko lahko nepomembni. Menim, da lahko pri tem tesno sodelujemo s Komisijo in tako izboljšamo pravo družb.
Ob branju dokumentacije Komisije o tej temi sem ugotovil, da smo sprejeli določene zakone, - primer za to je direktiva o preglednosti, ki je bila sprejeta po zakonu Sarbanes-Oxley - ki vključujejo nekatere določbe, pri katerih se lahko vprašamo, zakaj se ne obravnavajo kot del teženj za poenostavitev. Prav tako podpiram nadaljnje obravnavanje Komisije v zvezi s tem, ker bi tak pregled pomagal izboljšati pravo družb.
Gospod predsednik, gospod Lehne je dejansko izrazil stališče članov odbora za pravne zadeve. To je storil v imenu Evropske ljudske stranke, sam bom to storil v imenu Stranke evropskih socialistov.
Kot je gospod Lehne poudaril, smo zdaj zaskrbljeni, da se preveč zanašamo na sodni razvoj prava, tj. razvoj prek sodne prakse Sodišča evropskih skupnosti. Sodna praksa Sodišča evropskih skupnosti zapolnjuje vrzeli, ki jih je zapustila sekundarna zakonodaja Evropske unije, pri čemer dejansko nimamo sekundarne zakonodaje. Pogodbe so zelo splošne in zagotavljajo določbe na nekaterih področjih ter omogočajo različne razlage, pri čemer zdaj ne omogočajo oblikovanja notranjega trga.
Naši predlogi so dvosmerni, kot je izpostavil gospod Lehne, prvič podpirajo ponudbo Komisije glede predložitve predloga za direktivo o evropskih zasebnih družbah, ki bi očitno znatno pomagala pri vzpostavljanju prostega gibanja v Evropski uniji, drugič je treba nadaljevati s spodbujanjem na področju prava družb, pri čemer je treba pozivati k novi direktivi, tj. štirinajsti, ki bi končno dopolnila te določbe.
Kot gospod Lehne sem tudi sam zaskrbljen, da če ne sprejmemo določb o prenosu sedežev družb, potem bomo dejansko omogočili zakonsko vrzel, ker so združitve drugo področje in ne spadajo v to kategorijo v celoti. Upamo, da lahko vključi Komisija to vrsto dejavnosti v svoj delovni program.
Prvič, upamo, da bo v letu 2008, in če je to mogoče še pred 30. junijem predlog direktive, tj. direktive o statutu evropske družbe v zasebni lasti, predložen in drugič, upamo, da Komisija ne bo obupala nad nadaljevanjem razvoja prava družb na področjih, kot so svoboda ustanavljanja in sprememba sedeža za družbe.
Menim, da je odgovor na prvo vprašanje jasen. V odgovor na drugo vprašanje glede 14. direktive na področju prava gospodarskih družb; kot dodatno sredstvo za izboljšanje mobilnosti smo predlagali direktivo, ki določa pogoje za čezmejni prenos sedeža v Evropski uniji. Rezultati gospodarske analize o dodani vrednosti direktive so bili nedokončni; podjetja že imajo na voljo pravna sredstva, ki jim omogočajo čezmejni prenos sedeža. Več podjetij je že preneslo svoje registrirane sedeže z uporabo možnosti, ki jih ponuja statut evropske družbe.
Direktiva o čezmejnih združitvah, ki bo začela veljati decembra, bo vsem družbam z omejeno odgovornostjo, tudi malim in srednje velikim podjetjem, omogočila prenos registriranega sedeža. To lahko storijo tako, da v državi članici, v katero se želijo preseliti, ustanovijo podružnico in nato obstoječe matično podjetje združijo s to podružnico.
Komisija meni, da je zakonodajni ukrep v obliki 14. direktive na področju prava gospodarskih družb opravičljiv le, če se bo izkazalo, da družbe potrebujejo ta okvir. Zato se je gospod McCreevy odločil, da za zdaj ne bo nadaljeval s pripravo 14. direktive na področju prava gospodarskih družb, vendar mu bom zagotovo posredovala vaše pomisleke.
Prejel sem šest predlogov resolucij, vloženih v skladu s členom 103(2) Poslovnika.
Naslednja točka je razprava o šestih predlogih resolucij o Iranu.
avtor. - (PL) Gospod predsednik, spet razpravljamo o Iranu. Sem soavtor resolucije, ki jo je pripravila skupina Združenje za Evropo narodov. Razmere v Iraku so kot nikoli dokončana zgodba o kršitvah človekovih pravic. Evropski parlament to vprašanje redno obravnava, pri čemer navaja še več imen žrtev in primerov kršitev človekovih pravic. Žal moram povedati, da nekateri politiki in vlade v Evropski uniji uporabljajo dvojna merila, ker se več razpravlja o človekovih pravicah v državah, s katerimi ne trgujemo in s katerimi ne moremo poslovati. Pri državah, s katerimi ohranjamo gospodarske vezi, četudi neuradno, in pri tem služimo, ljudje o človekovih pravicah govorijo bolj potiho, skoraj šepetajo. Dobro je, da Evropski parlament pri Iranu ne šepeta.
V skupni resoluciji, ki jo predlagamo, želim poleg političnih razlik poudariti, da smo navedli nova specifična dejstva, ki prikazujejo dramo, ki se pred našimi očmi dogaja v tej državi. Pozornost svetovnega javnega mnenja je usmerjena v nekaj drugega, v določene poskuse ustvariti jedrsko silo v tej državi ali v očitno antisemitske izjave predsednika Irana. Žal ne opazimo kršitev človekovih pravic v tej državi, zato je dobro, da Evropski parlament danes to vprašanje obravnava.
avtor. - Gospod predsednik, to ni prvič in bojim se, da tudi ne zadnjič, da je ta Parlament pozvan k obravnavanju razmer v Iranu. Ta država, ki ima na voljo dovolj naravnih virov, da bi državljanom lahko zagotovila zavidljiv življenjski standard, na žalost krepi srednjeveški, totalitarni režim, ki krši človekove pravice državljanov in je kriv za vedno večjo mednarodno osamitev Irana.
Barbarsko početje, kot je kamenjanje državljanov do smrti, tudi žensk in otrok, ter nepriznavanje pravic žensk in političnih nasprotnikov je sramota za civilizirano življenje. Vsaki dan v novicah zasledimo vedno več primerov aretacij, mučenja in ubijanja nedolžnih civilistov v Iranu.
Upam, da mi zaradi tega ne bo zmanjkalo časa. Zato tudi govorim v angleščini, da me ljudje lahko razumejo brez tolmačenja.
Svoboda govora in tiska v tej državi skoraj ne obstajata, po vrhu vsega si država kljub nasprotovanju mednarodne skupnosti in proti zdravi pameti prizadeva še izdelati jedrsko orožje.
Iranski režim, zaslepljen s kratkovidnim nacionalizmom in ekstremnim verskim fanatizmom gre po poti, ki lahko vodi le v konflikt, zaradi česar bo trpel predvsem iranski narod. Z glasovanjem za to resolucijo je treba znova izraziti podporo tistim Iračanom, ki se borijo za svobodo in demokracijo ter poslati jasno sporočilo iranskim ekstremističnim voditeljem, da ne bomo več dolgo trpeli njihovega nevarnega ravnanja.
Na koncu vam sporočam dobre novice iz Združenih držav Amerike, ki sem jih pravkar prejel, da se je ameriška vlada odločila uvrstiti revolucionarno gardo na seznam teroristov.
avtor. - (PT) Gospod predsednik, gospa komisarka, gospe in gospodje, ta teden smo imeli čast poslušati Nobelovo nagrajenko za literaturo gospo Doris Lessing, ki je iranskega rodu, pri čemer je izrazila misli vseh nas: "Sovražim Iransko vlado. To je kruta in zlobna vlada." Prav tako je gospa Doris Lessing povedala, da iranske vlade zaradi nafte nihče ne upa kritizirati. Menim, da v svoji izjavi ne bi mogla biti bolj točna in je to zelo dobro povedala.
Politika sprave je smrtonosna, ne le za interese Iračanov, ampak tudi za vse ostale, ki si prizadevamo za mir. Nadaljevanje te politike in spodbujanje iranskega režima ekspanzivnih in fanatičnih čutov bo največja tragedija, s katero se bomo v bližnji prihodnosti soočili. Menim, da se moramo tega zavedati in to politiko spremeniti. Če tega ne bomo storili, bo prihodnost zelo žalostna, pri tem želim dodati, gospod predsednik, da bi moral ta parlament Nobelovi nagrajenki poslati poseben pozdrav za njene razumne besede.
(GUE/NGL), avtor. - (NL) Gospod predsednik, pri ocenjevanju sedanjih dogodkov v in okrog Irana moramo upoštevati štiri vprašanja. Prvič, zelo slab položaj človekovih pravic, ki je posledica režima, ki ne temelji na demokraciji in enakosti ljudi, ampak na svoji razlagi volje Boga, kar mu zagotavlja pravico do zapiranja, mučenja in umora drugih.
Drugič, poskus režima, da pridobi množično podporo kljub svoji vlogi nasilne manjšine. Umetno se skuša sklicevati na državni ponos. Razlog za ta ponos je posedovanje jedrske energije in mogoče celo jedrskega orožja, tako kot Indija, Pakistan in Izrael, ki niso podpisale Pogodbe o neširjenju jedrskega orožja.
Tretjič, opozicija režimu. Tako zmerna opozicija, ki si prizadeva za rahlo manj strog režim, kot so bile razmere v času prejšnjega predsednika, in tudi prava demokratična opozicija med delavci in študenti v Iranu, ter tudi med intelektualci, ki so zbežali v tujino.
Četrtič, grožnje Amerike, da bodo v Iranu uporabile enak model, kot so ga v Iraku in Afganistanu, z vojaškim napadom ali vsaj bombardiranjem. Tak napad tujih nasprotnikov bi imel nasproten učinek. To bi lahko spodbudilo patriotske čute v Iračanih, ki bi zato podprli zasovraženi režim in njegovo jedrsko orožje.
Moja skupina ne podpira vojaškega napada proti režimu ali sklepanja prijateljstva s tem režimom zaradi lastnih interesov. Do žrtev in nasprotnikov režima moramo pokazati solidarnost. Režimu ne smemo dajati vtisa, da se lahko pogaja glede omejitev pravic tistih njegovih nasprotnikov, ki so v izgnanstvu v Evropi, tudi se mu ne sme dopustiti, da širi propagando z izjavami, da demokratične države podpirajo njegovo slabo vlado.
Sklep Sodišča evropskih skupnosti, da črta organizacijo People's Mujahidin iz seznama terorističnih organizacij je treba v celoti izpolniti, da ta organizacija in ostale opozicijske skupine ne bodo imele kakršnih koli pravnih ali finančnih ovir.
(Verts/ALE), avtor. - (ES) Gospod predsednik, menim da vsaj trije dejavniki opravičujejo to nujnost.
Prvič, kot je bilo že ugotovljeno, vedno slabši položaj človekovih pravic. Drugič, rekordni podatki o usmrtitvah, ne le v smislu števila usmrčenih, ampak tudi v smislu krutosti, s katero se izvajajo. Danes smo priča več usmrtitvam, kot jih je bilo v letu 2007 (244) ali letu 2006 (177). Kot tretjo točko omenjam preganjanje aktivistov organizacij za človekove pravice, zlasti iz tistih organizacij, ki zagovarjajo pravice žensk.
Menim, da vse to opravičuje ne le to resolucijo, ampak tudi, kot resolucija navaja, poziv generalni skupščini Združenih narodov, da izrecno in iskreno glasuje o resoluciji ter obsodi kršenje temeljnih pravic v Iranu. Za to si prizadevamo že dolgo časa. Ne razumemo, zakaj glede tega obstaja neka zadržanost in upam, da bo ta resolucija pomagala spremeniti nekatere poglede.
avtor. - (PL) Gospod predsednik, Koran, sveto knjigo muslimanov pomembni strokovnjaki označujejo za knjigo ljubezni. Kaj se dogaja v državah, ki se označujejo za islamske? Vladajo jim ekstremistični radikalci. Edino sporočilo, ki prihaja iz tistih držav je sporočilo o sovraštvu do zunanjega sveta, ostalih muslimanov in lastnih državljanov. Razmere v današnjem Iranu so zares nesprejemljive. Ob več priložnostih smo v tem parlamentu že razpravljali o potrebi uporabe radikalnih ukrepov za preprečevanje različnih oblik kršitev človekovih pravic v Iranu.
Zlasti grozljiv je način, na katerega se izvaja smrtna kazen. Izvajanje smrtne kazni s kamenjanjem je necivilizirano, nečloveško in v celoti nesprejemljivo v vsaki demokraciji. Izvajanje smrtne kazni za mladoletne osebe, kar je prepovedano v celotnem demokratičnem in civiliziranem svetu, se v Iranu nadaljuje kljub obljubam iranske vlade in parlamenta.
Dodatna sovražna dejanja so usmerjena k vsaki opoziciji - tako zelo majhni notranji opoziciji posameznih državljanov in tudi veliko večji ter bolje organizirani opoziciji v državi in izven njenih meja. Aretacije novinarjev, pomanjkanje svobode govora, prepovedi tiskanja ali celo govorjenja pod grožnjo zapora ali celo smrti, to so razmere, ki jih nikakor ne smemo sprejeti. Danes se vsako pozivanje zdi skoraj prepozno. Razmišljati moramo o točno določenih omejitvah, ki bi iransko vlado prisilile v drugačno ravnanje.
komisarka. - Gospod predsednik, Komisija pozdravlja ta novi skupni predlog resolucije Evropskega parlamenta.
Večkrat smo izrazili zaskrbljenost nad položajem človekovih pravic v Iranu in tudi sama sem nedavno v pogovoru z iranskim ministrom za zunanje zadeve, s katerim sem se sestala ob robu zasedanja generalne skupščine ZN, izpostavila vsa znana dejstva.
V preteklem letu se je upoštevanje človekovih pravic v Iranu zelo poslabšalo, zato bomo, tako kot vsako leto, podprli novo resolucijo generalne skupščine ZN o položaju človekovih pravic v Iranu, ki jo bo najverjetneje pripravila Kanada.
. - Naslednja točka so štirje predlogi resolucij o Pakistanu.
avtor. - Gospod predsednik, najprej izražam sočutje z žrtvami grozljivega bombnega napada v Karačiju. Sočustvujemo z vsemi ljudmi, ki jih je ta napad prizadel.
Pakistan je država, za katero nam v Evropi ne bi smelo biti vseeno. Pakistan je pomembna trgovinska država, izvoznica ljudi, ne nazadnje tudi na to celino, ter pomembna zaveznica v boju proti terorizmu. Zato je žalostno, da v šestdesetih letih svojega obstoja Pakistan ni uspel uvesti prave demokracije, vendar je po drugi strani vzpodbudno, da ni uvedel teokracije ali celo trajne vojaške diktature. Znova poudarjam, da Pakistan odpira vrata demokraciji.
Čakamo na izid sodbe o zakonitosti zmage predsednika na volitvah. Pozivamo predsednika Mušarafa, da v primeru razsodbe zoper njega spoštuje odločitev sodišča, vendar pozivamo tudi ljudi v Pakistanu in po svetu, da spoštujejo odločitev sodišča, če bo razsodilo v prid predsednika. Menim, da je to edini način za napredovanje v državi.
Glede januarskih volitev upam, da bo vlada nadaljevala s pripravami na te volitve ter gospe Benazir Buto omogočila varno volilno kampanjo. Vem, da s tem predpostavljamo odgovornost vlade za bombni napad, tega sicer ne menimo, vendar se moramo prepričati, da bo vsem kandidatom zagotovila varnost in po najboljših močeh zaščitila gospo Benazir Buto. Prav tako menim, da bi vlada gospodu Šarifu morala dovoliti, da se vrne in po želji kandidira na volitvah, ter mu zagotoviti varnost.
Med volilno kampanjo bi se morala vojska umakniti in upam, da bo predsednik še pred januarjem, torej pred začetkom volilne kampanje, odložil vojaško uniformo in vzpostavil civilno vlado. Edino upanje za prihodnost Pakistana in za odnose med Evropo in Pakistanom sta: demokratično izvoljen parlament na januarskih volitvah in predsednik v civilu.
avtorica. - (SV) Hvala vam, gospod predsednik. Najprej moram žal omeniti, da moramo v Parlamentu mesec za mesecem sprejemati različne resolucije, ker veliko delov sveta okrog nas ne spoštuje državljanskih svoboščin in pravic ter krši temeljne človekove pravice. To moram poudariti, ker menim, da je grozno, da se nenehoma dogaja. V Parlamentu o tem razpravljamo v različnih kontekstih, vendar se še kar nadaljuje.
Glede Pakistana, ki ga obravnava resolucija o kateri razpravljamo želim povedati, da skupina GUE/NGL podpira resolucijo v celoti. Resolucija navaja številne zelo upravičene zahteve za pakistansko vlado. V svetu izven Pakistana ne smemo molčati o vplivih in pristojnosti odločanja vojaškega režima na vseh področjih te družbe. Pristojnosti je treba prenesti na civilno demokratično vlado. Podpreti moramo vse prostovoljne organizacije in vsakogar, ki si prizadeva za demokratične svoboščine in pravice. Zlasti poudarjam pomembnost odstavka 16 resolucije. V tej točki Parlament navaja veliko zaskrbljenost glede dejstva, da velik del pakistanskih žensk ne more sodelovati v demokratičnem procesu. V Pakistanu vojaški režim ljudi zatira na podlagi vere, vendar ne smemo pozabiti zatiranja, ki mu je izpostavljen velik del pakistanskih žensk. Naša skupina trdno podpira resolucijo v celoti. Hvala.
avtor. - (ES) Gospod predsednik, tudi sam želim poudariti, da kljub dejstvu, da so za reševanje razmer seveda predvsem odgovorni pakistanski organi, ne smemo pozabiti, da je Evropska unija in predvsem njene države članice odgovorna, da se položaj ne poslabša.
To je povezano s prakso, ki je prav tako nerazumljiva zaradi njene neusklajenosti s prizadevanjem rešiti razmere, ker se še vedno izvaža oziroma poskuša izvažati orožje v Pakistan.
Naj navedem tri primere: vlada Združenega kraljestva je leta 2006 odobrila izvoz 15 000 pušk v regijo, vključno s Pakistanom; Francija nadaljuje s prodajo izstrelkov in radarjev Pakistanu, da bi ta lahko zgradil bojno letalo, ki ga domnevno razvija skupaj s Kitajsko; Nemčija je prav tako odgovorna za izvoz znatne količine streliva, orožja in ostalih oblik vojaške opreme.
Menim, da v tem smislu želja po rešitvi razmer v Pakistanu ni v skladu z oskrbovanjem te države v okviru teh politik. Zato kolegom predlagam in jih pozivam, da podprejo predlog spremembe, ki zahteva začasno prepoved vseh vrst izvoza orožja in vojaške opreme, dokler se ne zagotovi, da ne bodo uporabljane za kršenje človekovih pravic.
avtor. - Gospod predsednik, samomorilski bombni napad v Karačiju prejšnji teden nas je opozoril, kako zelo se je Pakistan približal stanju anarhije. Možnost, da bi Iran postal odpadna država z jedrskim orožjem v rokah islamskih skrajnežev je zastrašujoča.
Nisem privrženec gospe Benazir Buto, katere premierski mandat je zaznamovala razširjena korupcija, vendar je ne nazadnje demokratična sekularna država pod civilnim nadzorom boljša izbira od vojaške diktature, ki jo v tem primeru ogrožajo njene povezave z islamskimi strankami in afganistanskimi talibani. Predsednik Mušaraf naj bi bil naš zaveznik v boju proti terorizmu, vendar včasih dvomim o njegovi zavezanosti k izkoreninjenju terorizma v lastni državi.
Upajmo, da se bo zdaj z vrnitvijo gospe Buto v Pakistan položaj človekovih pravic izboljšal. Zatiranje verskih manjšin, vključno s kristjani, hindujci in ahmadijski muslimani je zelo zaskrbljujoče. Da bi jo lahko jemali resno kot napredno voditeljico sodobnejšega Pakistana mora zagotoviti, da bo Pakistan spoštoval mednarodne obveznosti v skladu s konvencijami o človekovih pravicah.
Medtem ko se Pakistan sooča s številnimi izzivi moramo priznati, da je bil na nekaterih področjih dosežen določen napredek. Gospodarstvo še naprej raste in Pakistan je z Indijo vpeljal ukrepe za krepitev zaupanja v zvezi s sporom glede pokrajin Džamu in Kašmir.
Odprto ostaja le vprašanje, kako je lahko pakistanska vlada kljub odločitvi vrhovnega sodišča, da se nekdanji premier Navaz Šarif lahko vrne iz izgnanstva v Pakistan, tega nemudoma izgnala v Savdsko Arabijo. Kako lahko v skladu z mednarodnim pravom država izžene svojega državljana? Navaz Šarif bo morda igral pomembno vlogo pri ponovni vzpostavitvi večstrankarskega demokratičnega političnega sistema v Pakistanu.
v imenu skupine PPE-DE. - (DE) Gospod predsednik, razmere v Pakistanu moramo pozorno spremljati. To je velika in pomembna država z žalostno preteklostjo. Republika Pakistan je bila umetno ustanovljena kot dom za muslimanske prebivalce Indije, zato ima islamski značaj, česar ji zdaj ne smemo očitati. To je bil bolj ali manj njen prvoten razlog za obstoj.
To ne pomeni, da se ne smemo boriti proti islamskemu ekstremizmu, in tudi sami Pakistanci si v tem boju znatno prizadevajo. Pakistan je bil pomemben zaveznik pri sovjetski okupaciji Afganistana, pri obravnavanju komunistične Kitajske in v okviru dolgotrajnih sovjetskih prizadevanj za pridobitev vpliva v Indiji. Za Zahod je bil pomemben strateški dejavnik.
Po drugi strani ni treba poudarjati, da ima Pakistan notranje težave, ki se jih moramo zavedati: zapleteno in heterogeno strukturo prebivalstva v etničnem in verskem smislu, široko razširjeno revščino in seveda potrebo po okrepitvi demokracije ter pravne države. Jasno je, da moramo tej državi znatno pomagati pri vpeljavi svobodnih volitev in močnejšega neodvisnega sodstva, poleg tega moramo vojaški režim spodbujati, da oblast postopoma preda izvoljenim politikom. Predvsem moramo spodbujati Pakistan, kot je omenil gospod Charles Tannock, da si z Indijo še naprej prizadeva za krepitev zaupanja.
V tem smislu smo bili priča spodbudnim znakom, namen uravnotežene politike za Pakistan je okrepiti te znake, medtem ko se izraža potrebna kritika.
v imenu skupine ALDE. - Gospod predsednik, pakistanski prebivalci si ne zaslužijo vojaške diktature, nasilja in brezpravja. Zato je ključni tisti člen resolucije, ki ponovno izraža solidarnost s pakistanskim ljudstvom, ki stremi k demokratičnemu, preglednemu in odgovornemu vodenju države ter pogumno in odločno kljubuje teroristom in nasilju.
Zato poudarjamo, da lahko le demokracija in civilna vlada, izvoljena na svobodnih in pravičnih volitvah januarja odgovorita na izzive, s katerimi se sooča pakistanska družba.
Hkrati tudi poudarjamo, da je treba odpraviti militarizacijo pakistanske družbe in obsoditi neizpolnitev obljube predsednika Mušarafa, da bo odstopil kot vrhovni poveljnik vojske. Pravna država v Pakistanu je zelo pomanjkljiva. Občasno je bil dosežen nekakšen vzpodbuden razvoj, vendar je bilo hkrati izrečenih tudi nekaj zelo represivnih sodb. To je prizadelo zlasti verske in druge manjšine ter ženske. Upravičeno pozivamo k izboljšanju razmer na tem področju.
Poleg tega obsojamo samomorilski bombni napad, ki se je zgodil prejšnji teden in v katerem je umrlo 140 ljudi, medtem ko jih je bilo 500 ranjenih. Bojim se, da bi ti napadi lahko postali izgovor za omejevanje politične dejavnosti, ker je vlada že napovedala, da bodo stranke namesto shodov lahko organizirale le srečanja v dobro zavarovanih parkih in na javnih zemljiščih. Menim, da je jasno, zakaj bi napadi lahko postali izgovor.
Končno si tudi iz osebnih razlogov želim, da bi Pakistan ponovno vzpostavil pravno državo ter se boril proti ekstremizmu in militarizmu, ker sedanje razmere vplivajo na Britance s pakistanskim poreklom, ki se na primer soočajo s profiliranjem in vizumskimi obveznostmi za vstop v ZDA. Če bi Pakistan postal demokratična družba, ljudje kot so moji volivci ne bi bili več ogroženi.
v imenu skupine UEN. - (PL) Gospod predsednik, na televiziji je bil danes ponovno prispevek o žrtvah še enega napada v Pakistanu. Tudi to je zgodba brez konca. Zakaj temu namenjamo čas, zlasti ker ukrepamo v imenu evropskih davkoplačevalcev? Spomniti se moramo, da Evropska unija Pakistanu namenja znatno količino sredstev za zdravstveno varstvo, izkoreninjenje revščine in izobraževanje. Zato imamo pravico vedeti, kaj se v tisti državi dogaja, saj jo deloma podpiramo s sredstvi naših volivcev.
Pozornost bi rad namenil vprašanjem, o katerih tu nismo razpravljali. Najprej omenjam dejstvo, da se verske manjšine v Pakistanu preganja in diskriminira. To zadeva kristjane in tudi hindujce, sikhe ter budiste. Menim, da moramo to vprašanje obravnavati. To je nekaj, kar iz naših misli izgine ob prikazovanju teh napadov in tragičnih smrti, vendar ostaja stalno vprašanje.
Prav tako želim izpostaviti vprašanje, ki je bilo že omenjeno, tj. diskriminacija žensk. V ta namen se uporabljajo posebni hududski odloki. Tudi te je treba obsoditi in veseli me, da to počnemo ne glede na naša različna politična prepričanja.
Naslednja točka je razprava o šestih predlogih resolucij o Sudanu in zlasti umorih pripadnikov mirovnih sil Afriške unije.
avtor. - Gospod predsednik, Parlament redno obravnava razmere v Darfurju, zadnjo resolucijo je sprejel šele sredi septembra tega leta. Novice o morilskem napadu na bazo predstavnikov Afriške unije na jugu Darfurja, pri čemer je bilo umorjenih 10 pripadnikov mirovnih sil, 8 pripadnikov je bilo ranjenih, 40 ljudi pa so ugrabili, so grenko opozorilo, da si moramo kljub dosedanjim naporom še bolj prizadevati za zagotavljanje miru in stabilnosti v tem delu sveta.
Spomnimo se, da je bilo v štiriletnem konfliktu v Darfurju umorjenih več kot 200 000 ljudi, medtem ko je moralo dva milijona ljudi zapustiti svoje domove. Septembrski napad na pripadnike mirovnih sil Afriške unije mora spodbuditi EU in ZN k zagotavljanju ustreznega števila usposobljenih mirovnih sil, ki bodo popolnoma opremljene in bodo imele na voljo ustrezno logistično in drugo potrebno podporo za varno in učinkovito izpolnjevanje nalog.
Pošiljanje neusposobljenih in slabo opremljenih civilistov Afriške unije na zelo nevarna območja ni koristno, kot se je izkazalo v tem primeru, ker čeprav zmanjšuje stroške, je zato število izgubljenih življenj večje. Mednarodna skupnost mora zadevo takoj znova preučiti in oblikovati nove načrte.
Končno ne smemo pozabiti na 40 ljudi, ki so še vedno pogrešani in za katere menimo, da so bili ugrabljeni. Prizadevati si moramo za njihovo varno izpustitev.
avtor. - (FR) Gospa predsednica, gospa komisarka, kolegi, potem ko smo izgubili 10 mož v napadu na mesto Haskanita, je vodja misije Afriške unije v Darfurju general Martin Luther Agwai izpostavil nujnost razmer ter s tem poudaril dejstvo, da so njegove sile slabo opremljene in maloštevilne, zato so lahko zelo hitro poražene. Do zdaj se razmere niso spremenile, pri čemer so mogoči nadaljnji napadi, podobni tistemu 29. septembra. Generalov poziv morata upoštevati mednarodna skupnost in zlasti Evropska unija, ki zagotovo lahko pozove k učinkovitim skupnim ukrepom vseh držav članic, vključenih v zagotavljanje obljubljene podpore EU:
V Libiji se bodo čez dva dni odvijali pomembni pogovori med sudansko vlado in različnimi uporniškimi silami. Še vedno ni jasno, ali se bo teh pogovorov udeležil gospod Abdel el-Nur, ustanovitelj sudanske osvobodilne vojske, ki je zdaj v izgnanstvu v Franciji. Tudi glede ostalih podatkov za čete uporniških skupin obstaja negotovost, saj se njihovo število dnevno spreminja. Vendar moramo prednostno obravnavati razprave, ki lahko omogočijo premirje. Zato ponovno pozivamo organe Evropske unije, da čim bolj poudarijo pomembnost tega srečanja in namen Evrope, da bo podprla vsak pozitiven razvoj, ki bo pri tem dosežen, tako vojaški in tudi v zvezi z izboljšanjem razmer za humanitarne delavce, ki delujejo v zlasti težkih razmerah.
Prav tako poudarjam, da je vlada v Kartumu prek svojih dejanj do zdaj v veliki meri odgovorna za današnje tragične razmere - ne le, ker podpira milicije džanžavidov, ki prinašajo smrt in grozo temnopoltim afriškim skupnostim. Prav tako je vlada več mesecev kategorično zavračala prisotnost Zahodnih sil v Sudanu. Poleg tega je novinarjem in tujim opazovalcem onemogočila dostop do najbolj prizadetih regij, čeprav bi lahko njihovo delo znatno pomagalo pri mobilizaciji mednarodnega javnega mnenja. Mobilizacija je jasno nujna, če želimo zagotoviti, da bomo vsi v Evropi izpolnili svoje obveznosti v boju proti tem zločinom, ki jih moramo obravnavati kot genocid.
Dodatno je pomembna nova evropska sila, ki bo napotena v vzhodni Čad in na sever Srednjeafriške republike, pri čemer bo upornikom otežila prosto čezmejno gibanje v teh državah ter njihovo politiko pridobivanja bojevnikov po lastni volji ali pod prisilo iz begunskih taborišč in taborišč za razseljene osebe. Ker nekatere oborožene skupine predvidevajo to oviranje svojih dejavnosti, so pozornost začele usmerjati v drugo stran Darfurja, tj. v sosednjo regijo Kordofan, pristop do katere je čez Haskanito. Tudi na tem območju bo podpora Evropske unije zagotovo koristna, čeprav se lahko v tako kratkem času izkaže za nezadostno.
Zato je del naše naloge, da si vztrajno prizadevamo za oblikovanje političnih razmer, v katerih bi bilo posredovanje Evrope lahko učinkovito. Zagotovo smo videli dovolj nasilja in bolečine v tej regiji sveta. Izgubljenih je bilo že več tisoč življenj in družbena struktura Darfurja je skrajno prizadeta, zato je naloga obnove vsak dan bolj zahtevna.
Razumem, da imamo danes več časa za to razpravo, vendar vas prosim, da ne pretiravate.
avtor. - (DE) Gospa predsednica, napad, ki ga obravnava ta resolucija je bil usmerjen proti diplomatski rešitvi razmer v Sudanu. Okoliščine so precej pomembne, ker se je napad zgodil ne dolgo pred pomembnimi pogovori v Darfurju, pri katerih naj bi sodeloval gospod Desmond Tutu. Očitno je, da je bil napad načrtovan tako, da je premišljeno onemogočil prizadevanja za diplomatsko rešitev, ki je v tej regiji nujna. Temu je sledilo dolgotrajno razglabljanje o identiteti uporniške skupine, ki je izvedla ta napad, v katerem je 10 vojakov mirovniške misije Afriške unije izgubilo življenje. Znaki kažejo, da so najverjetnejši storilci prozahodna uporniška skupina.
Pri obravnavanju vprašanja Darfurja ne smemo biti preozko osredotočeni in si moramo zapomniti, da poleg lokalnih oboroženih sil obeh strani na tem območju delujejo tudi različne uporniške skupine iz Sudana, Čada in Srednjeafriške republike.
Zanimivo je, da so prizadevanja Evropske unije, da se odzove na konfliktne razmere v Darfurju prek misije v Čadu, zdaj v slabem stanju. Na začetku se je razpravljalo o tem, da bi se v regijo napotilo sile EU. Dejansko so bile v regijo pod zastavo EU napotene francoske sile z nekaj dodatnimi enotami. Do zdaj mi še ni uspelo pridobiti primernih informacij glede dejanskega področja delovanja tel sil. Čeprav nam še vedno zagotavljajo, da je naloga sil varovanje beguncev, se večino beguncev nahaja na obmejnem območju, na katero čadska vlada ne želi napotiti sil EU. Morda lahko pri tem pomaga Komisija z nekaj informacijami.
EU si zdaj ne prizadeva za ublažitev sedanjih razmer, pri čemer moramo jasno poudariti, da bi morali tu podpirati diplomatsko rešitev, za kar si je prizadeval tudi gospod Desmond Tutu.
avtor. - (PL) Gospa predsednica, gospa komisarka, po svoji neodvisnosti leta 1956 naj bi postal Sudan, največja država v Afriki po površini, dom za vse, tako za arabski sever in temnopolti jug, za muslimane, kristjane ter animiste.
Vendar je državljanska vojna, ki je trajal skoraj 50 let v tej državi terjala vsaj dva milijona žrtev. Več kot 4,5 milijona ljudi je moralo zapustiti svoje domove. V Darfurju, v katerem se je spor začel v začetku leta 2003, je umrlo okrog 200 000 ljudi, skoraj dva milijona ljudi pa je moralo zapustiti svoje domove. To je rezultat groznih spopadov, čistk in terorja. To je zdaj najbolj tragična humanitarna kriza v svetu, pri čemer jo še poslabšujeta lakota in pomanjkanje vode.
Zato moramo biti hvaležni vsem tistim, ki spodbujajo mirovne pobude v tej trpeči deželi. Zahvaliti se moramo Afriški uniji, ki je na to območje napotila mirovno misijo 7 000 mirovnikov. Zadnji napad na to misijo, ki se je zgodil v Haskaniti, je spodbudil močne ugovore. Vsaj deset mrtvih oseb in okrog 50 pogrešanih ali ugrabljenih. To je očitna kršitev obstoječih sporazumov in tudi resolucij Združenih narodov. Družinam teh oseb izrekam sožalje.
Kot Evropska unije moramo zahtevati, da se odgovorne kaznuje in se ponovno vzpostavi mirovni proces. Načrtovane sile misije ZN skupaj s silami Afriške unije bodo predstavljale še dodatnih 20 000 vojakov. Vendar morajo imeti možnost nevtralizirati oborožene spore in vzpostaviti stabilnost v tej nevarni regiji Afrike. Upam, da bo sklep Evropskega parlamenta, da podeli nagrado Saharov sudanskemu odvetniku gospodu Salihu Mehmoudu Osmanu pomagal spodbuditi spremembe v sudanskih razmerah.
avtor. - (ES) Gospa predsednica, pridružujem se tistim, ki so močno obsodili uboje pripadnikov mirovnih sil.
Vendar hkrati želim izpostaviti tudi vse civilne žrtve in žrtve razmer v Darfurju, pri čemer zlasti poudarjam brutalnost, s katero se izvajajo nekateri napadi z očitnimi elementi spolnega nasilja in resne kršitve v smislu izkoriščanja žensk na različnih področjih, vključno spolnim.
Menim, da vse to zahteva ne le ukrepe in izjave, ampak temeljito preiskavo, ki jo morajo izvesti zadevne strani v tej regiji in tudi Mednarodno kazensko sodišče. Menim, da je to ključni vidik te razprave.
Drugič, ugotavljam, da moramo pozdraviti dejstvo, da imamo zdaj dovoljenje sudanske vlade, če ga lahko tako poimenujem, da sprejme enote operacije Afriške unije/ZN v Darfurju (UNAMID), vendar je treba hkrati ugotoviti tudi, da ob nekaterih priložnostih te obljube niso izpolnjevali, zato moramo v zvezi s tem ohraniti določeno raven previdnosti.
Seveda menim,da moramo nadaljevati z vztrajanjem, medtem ko hkrati zagotavljamo, kot je dejal gospod Pflüger, da se napotenim silam zagotovijo široke pristojnosti Združenih narodov, ki ne bodo le podpirale interesov zlasti ene posamezne države.
Tretjič, menim, da se je bistveno in nujno spomniti, da mora biti na voljo vsa pomoč, pri čemer je to lahko politična, finančna ali tehnična pomoč, kot bodo zahtevale naloge, s katerimi se bo misija soočila na terenu. Misije na teren ni mogoče napotiti brez zagotovil, da bo lahko izpolnila svoje pristojnosti.
Končno spet zelo pomembno ugotavljam in pri tem nedvomno presegam besede resolucije, ki sudansko vlado poziva, da upošteva zahteve glavnega tožilca Mednarodnega kazenskega sodišča gospoda Luisa Morena Ocampa, da je treba aretirati Ahmeda Harouna, sudanskega ministra za humanitarne zadeve, da bo lahko odgovarjal za razselitev dveh milijonov ljudi v Darfurju, s čimer se bo spodbudilo mednarodno sojenje, ki bi se moralo začeti že pred nekaj časa.
avtor. - (DE) Gospa predsednica, gospa komisarka, gospe in gospodje, dejstva so znana: 30. septembra je v napadu na mirovne sile Afriške unije življenje izgubilo 10 vojakov, 8 jih je bilo resno ranjenim, 40 pa jih je še vedno pogrešanih.
Z delegacijo našega parlament sem julija obiskal Darfur. Med našim obiskom smo se srečali s predstavniki misije Afriške unije v Sudanu (AMIS). Ta misija je bila in je še vedno zelo težka, kot so nam povedali nekateri predstavniki Amisa. Eden od vojaških poveljnikov, nigerijski general, nam je na primer povedal, da ima tu bolj vlogo duhovnika in ne vojaka. Rekel je, da si lahko prizadeva samo za pozivanje ljudi, naj se vzdržijo zlobnih dejanj; nima pravih pristojnosti, zato ni presenetljivo, da so uporniške skupine to pomanjkljivost izkoristile.
Zahod se ne osredotoča dovolj na Afriko. Med obsegom tragedije v Darfurju in ravnijo pozornosti, ki mu jo namenjamo, je ravnovesje. Vojaške operacije v Afriki so dobre, vendar obstaja nevarnost, da Afrika postane testno območje za take vrste misij. Kadar izvaja EU tu operacije, morajo imeti njene sile močne pristojnosti, primerno opremo in zadostno število pripadnikov. Trajanje misije mora biti odvisno od njenih ciljev.
Gospa predsednica, prosim vas in kolege poslance za razumevanje, da zadnji trenutek predlagam ustni predlog spremembe, ker smo ravnokar izvedeli za aretacijo pomembnega zagovornika človekovih pravic. S predlogom spremembe se k odstavku 15 doda naslednji stavek: "Obsoja aretacijo in zaporno kazen na dan 24. oktobra 2007 zagovornika človekovih pravic dr. Sohraba Razagija in poziva k njegovi takojšnji in brezpogojni izpustitvi."
Govoril sem že s skoraj vsemi političnimi skupinami in vse se strinjajo.
Gospe in gospodje, globoko obžalujemo tragičen dogodek na Finskem, v katerem je bilo ubitih osem ljudi, med njimi učenci in učitelji. V imenu Evropskega parlamenta izražam družinam žrtev in finskemu narodu iskreno sožalje.
Skupine so me prosile, da podam izjavo v zvezi s Konvencijo o prepovedi uporabe, kopičenja zalog, proizvodnje in prenosa protipehotnih min in o njihovem uničenju (konvencija iz Ottawe). Čez nekaj tednov bomo praznovali 10. obletnico podpisa Konvencije o prepovedi uporabe, kopičenja zalog, proizvodnje in prenosa protipehotnih min in o njihovem uničenju. To zgodovinsko pogodbo je 3. in 4. decembra 1997 podpisalo 122 držav. Protipehotne mine ne razlikujejo med civilisti in vojaki. Namen teh min je ubiti ali pohabiti ljudi. Prepoved teh min, dosežena s konvencijo iz Ottawe, je zmaga za človeštvo.
Konvencija je uspeh tudi za mednarodno povezane civilne družbe. V okviru najobsežnejšega procesa do zdaj, ki ni vključeval običajnih političnih forumov, je koaliciji nevladnih organizacij, predanim vladam in parlamentom uspelo doseči podpis mednarodne pogodbe. Za priznanje tega dosežka je mednarodna kampanja za prepoved protipehotnih min leta 1997 prejela Nobelovo nagrado za mir.
Evropski parlament je že od začetka podpiral kampanjo za prepoved protipehotnih min. Po podpisu konvencije v Ottawi se je Evropski parlament z resolucijami, zaslišanji in mnenji zavzemal za njeno učinkovito izvajanje. Zdaj je jasno, da je bila mednarodna kampanja zelo uspešna. Več kot tri četrtine vseh držav je ratificiralo konvencijo iz Ottawe. Zelo sta se zmanjšala uporaba protipehotnih min in število držav, ki jih proizvajajo. Kljub temu uspehu 69 držav še vedno ni prepovedalo protipehotnih min. Postalo je jasno, da brez zagotavljanja dodatne finančne pomoči, tega cilja vsi ne morajo doseči.
Evropa je v zadnjih letih pomembno prispevala k izvajanju konvencije iz Ottawe. Evropska unija je v letih 1997 do 2004 za boj proti protipehotnim minam namenila več kot milijardo eurov. Strategija Evropske komisije proti minam se uvršča med najuspešnejše elemente razvoja evropskih zunanjih odnosov. Pri tem ne gre le za naše človekoljubne obveznosti, ampak tudi za pomembno naložbo v trajnostni razvoj in varnost ljudi.
Svet Evropske unije bo v okviru skupne zunanje in varnostne politike kmalu sprejel nov skupni ukrep o protipehotnih minah. Strinjamo se s prizadevanji za univerzalno ratifikacijo konvencije iz Ottawe in uspešno revizijsko konferenco v letu 2009.
Veselimo se tesnega sodelovanja s Svetom in Komisijo pri izvajanju tega skupnega ukrepa. Upam, da bomo imeli kmalu priložnost s Svetom in Komisijo razpravljati o njunih pobudah v zvezi s protipehotnimi minami ter o njunem usklajevanju. Vsi se zavzemamo za svet brez protipehotnih min, pri čemer mora imeti Evropska unija skladno skupno politiko, če želimo to doseči.
Končni osnutek dnevnega reda tega delnega zasedanja, kot ga je določila konferenca predsednikov na seji v četrtek, 8. novembra, na podlagi členov 130 in 131 Poslovnika, je bil razdeljen. K temu osnutku dnevnega reda so bile predložene naslednje spremembe:
Skupina zavezništva liberalcev in demokratov za Evropo je zahtevala, da se izjava Sveta in Komisije o ladijskih nesrečah v Črnem morju uvrsti na dnevni red za torek popoldan, za poročilom gospoda Leinena, pri čemer se popoldanska seja ustrezno podaljša do 18.30. To pomeni, da bodo vprašanja Komisiji na vrsti šele ob 18.30, pri čemer bodo krajša za pol ure.
Če ne želi nihče spregovoriti v podporo ali proti temu predlogu, je zadeva končana.
Skupina Zelenih/Evropske svobodne zveze zahteva, da se izjava Sveta in Komisije o razmerah v Gruziji obravnava skupaj s poročilom gospoda Obiols i Germà in gospoda Tannocka ter da se zato popoldanska seja podaljša do 18.30 in vprašanja Komisiji skrajšajo za pol ure. Prav tako zahtevajo, da se ob koncu razprave o Gruziji predloži predloge resolucij ter da se o zadevi glasuje na novembrskem delnem zasedanju v Bruslju.
(DE) Gospod predsednik, obsežno utemeljevanje ni potrebno: Vsem je jasno, kaj se dogaja v Gruziji, pri čemer je razumljivo, da je treba vprašanje Gruzije vključiti v razpravo o sosedski politiki. To je treba določiti, da bo Svet s tem seznanjen. Nato moramo počasi pripraviti resolucijo, saj menim, da je pomembno, da Evropski parlament sestavi jasno resolucijo o dogodkih v Gruziji. To resolucijo je treba sprejeti v Bruslju. To je pravilen uraden postopek, pri čemer upam, da se bodo z njim strinjali vsi poslanci, da bomo lahko nadaljevali v tej smeri.
To je bila utemeljitev. Želi kdo spregovoriti v podporo temu predlogu?
(DE) Gospod predsednik, to želimo podpreti iz zelo pomembnih razlogov. Revolucija vrtnic je Gruziji prinesla veliko pozitivnih stvari, zlasti po padcu Ševardnandzejevega režima. Zdaj je velika nevarnost, da bo nesporen uspeh uničen, če ne bomo upoštevali kritik opozicije.
Pobuda Evropskega parlamenta bi lahko predsedniku Sakašviliju pomagala pri vzpostavitvi dialoga z opozicijo.
Gospod predsednik, pozivam vas, da še naprej sodelujete s predsednico parlamenta, ki je tudi zelo dejavna tam, ter jo poskušate pregovoriti k vzpostavitvi dialoga. To je bistvo razprave in resolucije, zato jo v celoti podpiram.
(IT) Gospod predsednik, gospe in gospodje, se opravičujem. Prosil sem za besedo in kljub temu, da sem vstal in večkrat nakazal, da želim govoriti, te priložnosti nisem dobil. Rad bi samo nekaj razjasnil. V imenu skupine zavezništva liberalcev in demokratov za Evropo sem nameraval zahtevati, da morata Svet in Komisija podati izjavo o nesrečah v Črnem morju. Ker nisem slišal mnenj za ali proti, ne vem, kakšna je bila odločitev. Kot sem rekel, je bil to moj namen, pri čemer sem nakazal, da želim govoriti. Predsedniku sem želel povedati, da morata Svet in Komisija podati izjavo o nesrečah v Črnem morju. Želim le pojasnilo o odločitvi Parlamenta.
Gospod Andria, prosim za razumevanje. Poslance sem zelo jasno pozval k utemeljitvi predloga. Nihče se ni priglasil k besedi. Takrat niso bili prisotni niti odgovorni za vodenje postopka. Zelo pozorno sem pogledal po parlamentu, vendar se nihče ni priglasil, da bi utemeljil ali podprl predlog, zato se je Parlament strinjal, da ni treba poslušati prispevkov proti predlogu, če ta ni bil utemeljen. Vsi tukaj, vključno s plenumom, smo se strinjali, da je zato ta predlog zapadel in ni več na dnevnem redu. Zato pozivam, da nadaljujemo, kot je bilo odločeno.
(IT) Gospod predsednik, gospe in gospodje, naj pojasnim. Vstal sem in nakazal, tudi verbalno, da želim govoriti, vendar je predsednik pokazal, da moram nehati. Večkrat sem vstal. Zato vas pozivam k uvrstitvi te pobude na dnevni red ter zagotovitvi, da bosta Svet in Komisija podala izjavo. Na začetku zasedanja je predsednik izpostavil zahtevo skupine zavezništva liberalcev in demokratov za Evropo.
Ne razumem, zakaj ne moremo razpravljati o tej zahtevi le zato, ker je bila po nesreči spregledana. Prosil sem za besedo, celo vstal sem, vendar nihče ni opazil.
Nihče v tem parlamentu tega ni opazil, zato sem vam to povedal. Vendar, če menite, da je potrebno, bomo z veseljem o tem glasovali.
Predsednik skupine zavezništva liberalcev in demokratov za Evropo želi besedo.
Gospod predsednik, vem, da vas je kolega želel prekiniti, vendar menim, da bi bilo v pomoč, če temu parlamentu razjasnim: ne prizadevamo si za razpravo o tem s Komisijo in Svetom; vemo, kako malo časa imamo ta teden v Svetu. Vendar, če bi Komisija podala izjavo o tem in bi imeli na podlagi tega razpravo, bi to zadostovalo.
(HU) Prejšnji teden je madžarska akademija znanosti v sodelovanju z EU, organizacijo Unesco in Mednarodnim svetom za znanost tretjič organizirala svetovni znanstveni forum. Svetovnega znanstvenega foruma so se udeležili znanstveniki in nosilci odločanja iz več kot 60 držav, vključno s štirimi voditelji držav, generalnim direktorjem organizacije Unesco in komisarjem za okolje [...] (vzklik: opravičujem se gospod predsednik, ampak tako ne morem nadaljevati.).
Predsednik Republike Madžarske László Sólyom je v svojem nagovoru predlagal, da se ustanovi svetovna okoljska organizacija, pri čemer so nato voditelji programa Združenih narodov za okolje objavili ustanovitev nove mednarodne organizacije. Na svetovnem forumu je bilo predlagano, da morajo parlamenti čim več držav vzpostaviti funkcijo komisarja, odgovornega za prihodnje generacije.
Glavno sporočilo svetovnega foruma je, da morata za zaustavitev podnebnih razmer in uničevanja okolja znanost in politika ukrepati skupaj. Po mnenju udeležencev je Budimpešta postala "znanstveni Davos", kar pomeni, da Budimpešta za znanost predstavlja to, kar za gospodarska vprašanja predstavlja Davos.
Naslednji dogodek bo organiziran leta 2009, kot glavni dogodek v okviru leta ustvarjalnosti, ko bo Budimpešta gostila ministre za znanost, izobraževanje in finance iz cela sveta. Komisijo in vas pozivam, da podprete ta dogodek in njegov namen, kar pomeni, da moramo zaščiti sebe, prihodnje generacije, okolje in trajnost. Gospod predsednik, hvala za besedo.
Gospod predsednik, ena od največjih težav v odnosu do politike EU je izvajanje. To še zlasti velja v zvezi z lizbonsko direktivo in direktivami o podnebnih spremembah.
4. januarja 2006 bi se morala začeti izvajati Direktiva o energetski učinkovitosti stavb v vseh državah članicah. To bi povzročilo ogromne prihranke energije. Težava je, da je le osem držav pravočasno sporočilo o popolnem prenosu. To pomeni, da naslednje države niso izvedle zakonodaje, ki so jo same podpisale: Francija, Italija, Belgija, Luksemburg, Združeno kraljestvo, Španija, Avstrija, Finska, Švedska, Estonija, Latvija, Poljska, Češka republika, Slovenija, Madžarska, Romunija, Grčija, Ciper in Malta.
EU bo izgubila verodostojnost, pri čemer se poskusi za zmanjšanje emisij ogljika ne bodo resno obravnavali, če se zakonodaja ne upošteva pravočasno. Pozivam vas, da navedenim državam članicam sporočite, naj pospešijo izvajanje te pomembne direktive.
(RO) Za varnost italijanskih državljanov na italijanskem ozemlju je pristojna izključno italijanska vlada. Romunska vlada nikakor ne more posredovati. Romunska vlada lahko le sodeluje ter zagotovi vse potrebne informacije za preprečevanje možnega kriminala romunskih državljanov, pri čemer to tudi zagotavlja.
Do zdaj italijanska vlada ni imela nobene strategije za izboljšanje položaja Romov na svojem ozemlju. Najboljši dokaz za to je, da italijanska vlada ni zaprosila za evropska sredstva za vključevanje Romov, čeprav je bilo očitno, da so Romi problem, ki ga je mogoče rešiti le z večletnim pristopom.
Države članice Evropske unije imajo pravico, da izženejo državljane, ki storijo kazniva dejanja, vendar nobena država Evropske unije nima pravice izgnati evropskih državljanov, ki bi lahko storili kaznivo dejanje, ampak ga še niso.
V direktivi 38 iz leta 2004 so te razmere jasno razložene, pri čemer odlok italijanske vlade ni v skladu z evropsko direktivo.
Evropski parlament in evropski uradniki morajo zavzeti stališče v zvezi z odlokom 181 z dne 1. november 2007 ter pozvati italijanski parlament, da mora biti končna oblika zakona v skladu z vsebino in duhom evropske direktive.
- (PL) Gospod predsednik, pred kratkim je Valéry Giscard d'Estaing, nekdanji predsednik Francije in glavni oblikovalec ustavne pogodbe, ki so jo na referendumu zavrnili Francozi in Nizozemci, izjavil, da je reformna pogodba EU, sprejeta v Lizboni, le spremenjena različica ustavne pogodbe, iz katere so bila sklicevanja na ustavo namerno odstranjena.
Če citiram njegove besede: "da se z izogibanjem besedišču v zvezi z ustavo odpravi kakršno koli tveganje referendumov".
Tako so državljani EU izvedeli, da referendum o reformni pogodbi ogroža Evropo, pri čemer avtorji te pogodbe priznavajo, da se z manipuliranjem poskuša zavesti narode Evrope.
Ta nezaslišana izjava kaže, da je treba izvesti referendume o pogodbi, vendar je treba pred tem organizirati odkrito razpravo, nenazadnje tudi v Evropskem parlamentu. Naši volivci morajo biti seznanjeni z dejansko vsebino tega dokumenta.
(CS) Gospe in gospodje, na zadnjem srečanju s češkimi državljani sem bila obveščena, da imajo nekateri ljudje še vedno težave, ker zakonodaja EU o ugodnostih za invalide, ki potujejo zunaj matične države, še vedno ni usklajena. Letos sem v parlamentu že poudarila, da bi uskladitev zakonodaje EU ljudem z različnimi duševnimi in telesnimi motnjami omogočila pridobitev enotnega dokumenta, na podlagi katerega bi bili upravičeni do ugodnosti v celotni EU, pri čemer bi lahko uveljavljali pravico do prostega pretoka ter dejavneje sodelovali v družbenem življenju.
Drugo vprašanje, ki so ga izpostavili državljani in mu moramo nameniti pozornost, zadeva rok razpisov za oddajo projektov za financiranje iz evropskega socialnega sklada. Strinjam se, da so ti skladi namenjeni državljanom, ki potrebujejo pomoč. Vendar je v skladu z invalidskimi organizacijami včasih celo za popolnoma zdravega človeka nemogoče pripraviti in oddati projekt v obdobju med objavo razpisa in rokom za oddajo. Vem, da reformna pogodba večjo pozornost namenja invalidom, vendar ne bo rešila vseh vprašanj. Zato moramo preučiti, ali moramo večjo pozornost nameniti invalidom. Kako ločimo invalide od zdravih ljudi? Kar zadeva pomoč, kdo jo zagotavlja in kdo prejema? Vsakdo od nas se lahko nekoč znajde v takšnem položaju.
- (PL) Gospod predsednik, poljski mediji so poročali, da na spomeniku, ki so ga v spomin žrtvam terorističnega napada z dne 11. marca 2004 postavili v Madridu, ni zapisanih imen dveh poljskih žensk. Manjkajoči imeni sta Danuta Teresa Szpila in Alina Maria Bryk. Njuni družini sta užaljeni. Spomenik so postavili pred osmimi meseci.
Izpuščena so bila tudi imena maroških in romunskih priseljencev. Zato kolege poslance sprašujem, ali so to napako že popravili. Zakaj ta imena niso bila zapisana na spomenik? Gospod predsednik, tudi vas pozivam, da pokažete zanimanje za to vprašanje in ukrepate.
Ahmed Dogan, vodja protiustavne turške stranke Gibanje za pravice in svoboščine, ki ima mandat bolgarske vlade, je na predvečer lokalnih volitev izjavil, da je kupovanje glasov evropska praksa. Zaradi te sramotne izjave se je upravičeno razjezil bavarski minister za evropske zadeve Markus Söder. V intervjuju za časopis Die Welt je Söder zahteval, da je treba izvesti preiskavo ter Bolgariji ukiniti sredstva EU.
Stranka Gibanje za pravice in svoboščine je naslednica turške teroristične organizacije. Ahmed Dogan je bil ustanovitelj te organizacije, zaradi katere je bil obtožen terorizma in zaprt. Stranka Ataka je že od začetka nasprotovala obstoju te mafiji podobne organizacije, ki sredstva namenja za kupovanje glasov, gospodarsko izsiljevanje in diskriminacijo Bolgarov v lastni državi.
Z ukinitvijo sredstev EU bi zaradi političnega mafijca kaznovali bolgarski narod. Namesto tega je treba ustaviti Dogana. Če meni, da je kupovanje glasov evropska praksa, si lahko predstavljate, kako so štirje predstavniki stranke Gibanje za pravice in svoboščine prišli v skupino liberalcev v Evropskem parlamentu.
Ta parlament mora obsoditi nedemokratično izjavo Ahmeda Dogana ter oblikovati preiskovalni odbor, ki bo raziskal potek zadnjih lokalnih volitev in volitev v Evropski parlament, ki so potekale letos maja. Hvala.
(CS) Gospe in gospodje, državljani Češke Republike so se navdušeno strinjali s končno odločitvijo v zvezi z vstopom devet držav članic EU v schengensko območje. Vstop bo zagotovil formalne spremembe varnostnega sistema in varstvo nacionalnih meja ter omogočil prosti pretok blaga in ljudi, vendar bo povzročil tudi nekaj presenetljivih zapletov. Na zadnjem srečanju lokalnih organov Južne Češke, Bavarske in Gornje Avstrije so nekateri strokovnjaki menili, da bi lahko bila nova ovira na nekdanjih nacionalnih mejah tako imenovano "neprehodno območje" nacionalnega parka Šumava. Zaradi tega neprehodnega območja in stroge okoljske zakonodaje nekatere bavarske turistične poti ne smejo potekati po češkem ozemlju. Ne tako dolgo nazaj je vzdolž češko-avstrijske in češko-nemške meje potekala železna zavesa, zaradi katere sta bili Vzhodna Nemčija in Češkoslovaška, v katerih je vladal totalitarni komunistični režim, odrezani od demokratičnega sveta. Lahko se zgodi, da bo ljudi v teh regijah zdaj ločevala zelena zavesa.
(DE) Gospod predsednik, se opravičujem, ampak pri predzadnjem govoru je drugače zelo sposoben tolmač rekel, da je gospod Söder bolgarski minister za evropske zadeve. Menim, da je treba izpostaviti, da je dejansko bavarski minister za evropske zadeve, pri čemer to kaže, kako pomembno je, da dobimo zapisnik in ne le avdiovizualnih zapisov.
Naslednja točka je poročilo Pála Schmitta v imenu odbora za kulturo in izobraževanje o vlogi športa v izobraževanju.
poročevalec. - (HU) Gospa predsednica, komisar, gospe in gospodje, najprej se zahvaljujem za številne pripombe in predlagane izboljšave, ki so bile predložene k mojemu poročilu. Govoril bom o krepitvi vloge šolske telesne vzgoje in športa v izobraževanju.
Četrtina otrok v Evropski uniji ima prekomerno telesno težo in le 50 % otrok sodeluje pri športnih dejavnosti v okviru šolske telesne vzgoje. Zaradi tega nevarnega procesa se v Evropi širijo bolezni, kot so sladkorna bolezen, visok krvni pritisk, bolezni srca, živčnega sistema, hrbtenice in ožilja, zaradi česar se bodo v državah članicah v prihodnosti povečali izdatki za zdravstvo.
Ne smemo zanemarjati tako preprostega, a učinkovitega orodja, kot je telesna vzgoja, s katero bi lahko spremenili neaktivni življenjski slog evropskih mladoletnikov. Kot olimpijski tekmovalec, dejavni športni direktor in seveda poslanec Evropskega parlamenta moram poiskati način, kako lahko Evropska unija prispeva k boju proti debelosti med učenci, k spodbujanju zdravega in aktivnega življenjskega sloga, k izboljšanju zdravja evropskih mladostnikov ter k izobraževanju s športom.
Čestitam voditeljem držav članic za razumno odločitev, da na zadnjem lizbonskem vrhu niso pozabili na šport ter zagotovili, da bo Unija po sprejetju reformne pogodbe imela pravico do pobude na področju športa. Komisija je pripravila številne programe za spodbujanje zdravega življenjskega sloga ter v zvezi z zdravo prehrano, vendar ti programi niso dovolj usklajeni. Večjo vlogo pri njihovem izvajanju morajo imeti športni strokovnjaki, učitelji telesne vzgoje in trenerji.
Poudariti je treba, da sta bela knjiga o športu, ki jo je julija objavila Komisija, in akcijski načrt v zvezi z njo korak v pravo smer. Prav tako se zanašamo na sodelovanje Komisije pri spodbujanju raziskav, ki so pomembne za športne strokovnjake, ter pri zbiranju statističnih podatkov za ugotavljanje športnih dejavnosti učencev in njihove telesne pripravljenosti.
Menim, da je pomembno, da lahko v okviru vseživljenjskega učenja in bolonjskega procesa spodbujamo mobilnost in nadaljnje usposabljanje trenerjev in učiteljev telesne vzgoje ter določimo stopnje njihovih kvalifikacij, ter da lahko prispevamo k učinkovitejšemu sodelovanju organizacij športnih strokovnjakov.
Tako kot pri telesni vadbi tudi pri telesni vzgoji v šolah učenci razvijejo pomembne značajske lastnosti, kot so vztrajnost, moštveni duh, zagnanost in poštenost, ki jih EU mora zagotoviti in ki jim bodo koristile celo življenje. Šolski športni objekti in telovadnice v državah članicah so pogosto zelo zanemarjeni in slabo vzdrževani. Druga velika težava je pomanjkanje usposobljenih učiteljev telesne vzgoje, za kar so krivi neustrezno dodatno poklicno usposabljanje in zastareli učni načrti za telesno vzgojo.
Na žalost telesna vzgoja v šolah ni več pomemben predmet, čeprav je osnova za telesni in duševni razvoj. Motorične sposobnosti, ki jih lahko razvijemo pri športu, igrah ali kateri koli drugi dejavnosti, ki vključuje gibanje, so bistvene tudi za učenje branja in pisanja. Ni naključje, da se pri zdravljenju otrok z disleksijo ali disgrafijo uporablja terapija gibanja.
Telesna vzgoja je edini predmet v učnem načrtu, ki se osredotoča na duševni in telesni razvoj, razvoj dejavnega življenjskega sloga in higiene. Učitelji telesne vzgoje in starši morajo skupaj spodbujati otroke k zdravemu življenjskemu slogu in redni telesni vadbi ter jih opozoriti na škodljive telesne in duševne učinke prepovedanih drog za izboljšanje zmogljivosti, alkohola in drugih drog.
Za izboljšanje zdravja in telesne zmogljivosti šolskih otrok predlagamo, da mora telesna vzgoja postati obvezen predmet v osnovnih in srednjih šolah, pri čemer morajo imeti otroci v okviru učnega načrta možnost telovaditi vsaj trikrat na teden. Šport ima pomembno vlogo pri spodbujanju socialnega vključevanja in krepitvi socialne kohezije, pri čemer je šport pomembno orodje za socializacijo in medkulturni dialog.
Vprašanje enakosti spolov ima pomembno vlogo v poročilu. Menim, da je prav tako pomembno, da tudi tisti z motnjami sodelujejo pri urah telesne vzgoje v šoli, ki je prilagojena njihovim potrebam in se vse bolj vključuje v učni načrt. V mojem poročilu omenjam tudi, da imajo telesna vzgoja in organizirane športne dejavnosti v šoli pomembno vlogo pri zdravem razvoju otrok, telesnem in duševnem, ter socializaciji. V poročilu predlagam, da se lahko regije, ki na tem področju zaostajajo, za vlaganje v šport potegujejo za sredstva iz strukturnih skladov.
Na koncu se zahvaljujem odboru za pravice žensk in enakost spolov in odboru za zaposlovanje in socialne zadeve za njihove pomembne prispevke k poročilu. Gospe in gospodje, pozivam vas, da podprete moje poročilo. Hvala za vašo pozornost.
(DE) Gospa predsednica, za besedo sem prosil pred najavo poročila. Predsedujoči pred vami je v okviru tako imenovanega postopka prijave k razpravi pozval veliko število poslancev, ki sploh niso bili navzoči v Parlamentu. Na neupoštevanje poslovnika ga je opozoril že gospod Corbett.
Večkrat sem poskusil priti do besede, pri čemer sem predložil celo zahtevo, vendar sem bil prezrt. Menim, da je ravnanje predsednika pred vami v nasprotju s pravili tega parlamenta in sramotno za ta parlament.
Gospod Martin, enominutnih govorov je bilo preveč. Običajno trajajo pol ure. Tokrat je bil ta čas krepko prekoračen, zato se opravičujem.
komisar. - Gospa predsednica, najprej čestitam gospodu Schmittu in odboru za poročilo na lastno pobudo. To poročilo je pravočasno in zelo navdihujoče. To poročilo smo uporabili pri pripravi Bele knjige, kot enega od prispevkov, ki je po mojem mnenju pomemben za skupno strategijo za šport v Evropi, in vesel sem, da je med julija sprejeto Belo knjigo in tem poročilom veliko dejanske konvergence.
Na splošno se to poročilo in Bela knjiga strinjata, da splošne smernice športne vzgoje ne ustrezajo nujno današnjim družbenim potrebam. Ta predmet je v okviru šolskih učnih načrtov vedno bolj zapostavljen, zato ga je treba izboljšati.
Omeniti želim nekaj vprašanj ali področij v poročilu in Beli knjigi. Oba dokumenta priporočata okrepljeno sodelovanje med sektorji zdravstva, izobraževanja in športa za opredelitev in izvajanje strategij za zmanjšanje zdravstvenih tveganj, kot je prekomerna telesna teža.
V zvezi s časom, ki je namenjen športni vzgoji, bomo to vključili v niz smernic za telesno aktivnost. To moramo z državami članicami razviti do konca naslednjega leta, torej leta 2008. Prav tako preučujemo uvedbo nagrade z evropsko oznako za šole, ki so dejavno vključene v podporo in pospeševanje telesne aktivnosti v šolskem okolju.
V zvezi z raziskovanjem Bela knjiga predlaga uporabo sedmega okvirnega programa v podporo multidisciplinarnim raziskavam na tem področju, večinoma o zdravju v zvezi z življenjskim slogom. Prav tako priporočamo upoštevanje vloge športa na področju socialne vključenosti, vključevanja v družbo in enakih možnosti v načrtovanju programov strukturnih skladov.
V zvezi z naložbami, kar zadeva vrhunski šport, smo začeli izvajati študijo o treniranju mladih vrhunskih športnikov in športnic v Evropi. To nam mora omogočiti opredelitev pravih instrumentov za razvoj športnega treniranja in izobraževanja za mladostnike ter zagotoviti višjo kakovost in kakovost na splošno.
Medtem podpiramo šport in telesno aktivnost prek programa vseživljenjskega izobraževanja, programa mladi v akciji ter programa Evropa za državljane. Naj poudarim, da je splošen poziv za zbiranje predlogov za leta 2008, 2009 in 2010 v okviru programa vseživljenjskega izobraževanja vključil športno vzgojo in šport med svoje prednostne naloge, kar bo odprlo nove možnosti financiranja za to področje izobraževanja.
Na koncu se veselimo, kot je omenil gospod Schmitt, ratifikacije in začetka veljavnosti reformne pogodbe, ker bo to omogočilo nove možnosti. Naše izkušnje z akcijskim načrtom Pierre de Coubertin in vaše poročilo bodo pomagali pri boljšem oblikovanju tistih možnosti za podporo prizadevanj držav članic pri pospeševanju vloge športa v izobraževanju v prihodnjih letih. Še enkrat se zahvaljujem za vaš prispevek.
Gospa predsednica, komisar, razlikovanje med spoloma v športu ni dovoljeno, pri čemer je treba ženske obravnavati enako kot moške; pri tem gre za pravičnost. To se začne v šolah, med učnimi urami telesne vzgoje, nato nadaljuje v okviru amaterskega ukvarjanja s športom ter vse do vrhunskega športa, pri čemer so telesne značilnosti in potrebe žensk premalo upoštevane. Temu je treba nameniti več pozornosti.
V zvezi z vrhunskim športom velja enako za javnost in pozornost medijev, kar vpliva na financiranje. V vrhunskem športu so ženske prikrajšane, pri čemer je skrajni čas, da zagotovimo, da tudi v zvezi s tem pravična igra velja za vse.
Zagotoviti moramo tudi uspešnejše vključevanje deklic iz različnih kulturnih skupin v šolske športne dejavnosti, pri čemer je treba vključiti vse, ne glede na verske in kulturne razlike.
, v imenu skupine PPE-DE. - (EL) Gospa predsednica, komisar, gospe in gospodje, čestitam kolegu poslancu Schmittu, ki je v poročilo vključil svoje izkušnje. Poudarjam, da sta glede na spremembe našega vsakdanjega življenja šport in sodelovanje otrok v športnih dejavnostih zelo pomembna.
Otroci zdaj preveč časa namenjajo gledanju televizije, igranju videoiger in ukvarjanju z računalniki. Njihova prehrana je nezdrava. Debelost otrok je vedno resnejša težava, ki resno ogroža zdravje. Šport za otroke ni pomemben samo zaradi vadbe in razvijanja novih skupinskih sposobnosti, ampak tudi zaradi rekreacije in razvijanja občutka za skupinsko delo. Telesna vadba koristno vpliva na telesno zdravje mladih. Komisar, otroci ne pojedo več, ampak se manj gibljejo in manj telovadijo. Sedeči življenjski slog in debelost pogosto povzročata visok krvni pritisk in sladkorno bolezen, s katerima se spopada vedno večji delež prebivalstva EU.
Naslednja točka je poročilo gospe Romane Jordan Cizelj v imenu odbora za industrijo, raziskave in energetiko o predlogu sklepa Sveta o določitvi statuta Agencije za oskrbo Euratom - C6-0131/2007 -.
podpredsednik Komisije. - Gospa predsednica, najprej čestitam poročevalki za poročilo.
Jedrska energija je pomemben del mešanice evropske energetske politike, pri čemer se danes ponovno pojavlja interes za jedrsko energijo na evropski in mednarodni ravni.
Agencija za oskrbo Euratom je v več kot 45 letih obstoja pomagala zagotavljati dobavo jedrskega goriva za uporabnike Skupnosti.
Agencija za oskrbo je organ, ki je bil ustanovljen s pogodbo Euratom, kar pomeni, da izhaja neposredno iz instrumenta primarne zakonodaje. Njen cilj je dolgoročna varnost oskrbe z razumljivo raznolikostjo virov oskrbe za jedrska goriva. Enak dostop do virov oskrbe je pomemben del pogodbe Euratom, kar zagotavlja Agencija za oskrbo.
Danes Agencija za oskrbo deluje na podlagi statutov iz leta 1958, ko je Skupnost sestavljalo šest držav članic. Širitev Evropske unije zahteva posodobitev teh statutov. To je namen našega predloga; tudi zato se Agencija za oskrbo ne more obravnavati kot nova agencija v smislu medinstitucionalnega sporazuma med Evropskim parlamentom in Evropsko komisijo.
Evropski parlament je dolgo pozival k osvežitvi vloge agencije in k polni uporabi pristojnosti iz pogodbe Euratom. Omeniti želim zlasti poročilo gospoda Maldeikisa o 50. obletnici pogodbe Euratom, ki ga je ta parlament sprejel v začetku leta. Veseli me, da se Komisija strinja z večino predlaganih predlogov sprememb. Strinjam se z vami, da je treba vlogo svetovalnega odbora okrepiti. Prav tako se strinjam, da mora prispevati več za pripravo tržnih raziskav agencije.
Na koncu se strinjam s podporo Evropskega parlamenta, ki jo namenja okrepitvi vloge Agencije za oskrbo. Veselim se razprave.
poročevalka. - Vloga jedrske energije postaja vse bolj vidna, ne le v Evropi, temveč tudi globalno. Zanesljivost oskrbe, konkurenčnost energetskih trgov in čim manjši vpliv proizvodnje in rabe energije na okolje so temelji energetske politike Evropske unije. Ob tem vpliva trajnostni energetski razvoj pozitivno tudi na razvoj tehnologij, gospodarsko rast in zaposlovanje. Vse to pa pomeni uresničevanje ciljev lizbonske strategije.
Eden od potrebnih pogojev za trajnostni razvoj, boj proti globalnemu segrevanju ozračja in podnebnim spremembam, zmanjševanje uvozne odvisnosti ter zagotavljanje varne oskrbe z energijo je uravnotežena energetska mešanica. Njen sestavni del je v Evropski uniji tudi jedrska energija. In zato moramo poskrbeti za varno in zanesljivo oskrbo z jedrskim materialom in konkurenčne, dobro delujoče energetske trge, ki jim lahko zaupamo.
Iz tega razloga je bila ustanovljena Agencija za oskrbo Euratom. Ob spremenjenih okoliščinah na svetovnih energetskih trgih bi se njena vloga morala še dodatno okrepiti. Seveda pa se strinjam tudi s Komisijo, da tudi širitev Evropske unije na 27 držav članic in spremenjena pravila financiranja agencij terjata nov, moderniziran in izboljšan statut Agencije za oskrbo Euratom.
Večjo vlogo agencije sem poudarila tudi v svojem poročilu. Potrebujemo močno telo, ki bo poleg svoje osnovne vloge, spremljanja oskrbe in povpraševanja z jedrskim materialom in storitvami, zagotavljalo tudi redno izvajanje študij o tveganju na trgu in o dolgoročnem gibanju cen na trgu z jedrskim materialom. Imeti mora tudi nadzor nad sklepanjem dolgoročnih pogodb za jedrska goriva, zagotavljati okvir za investicije in podobno.
Za uspešno izvajanje vseh teh nalog sem predlagala večjo vlogo svetovalnega odbora, ki ga vidim predvsem kot strokovno telo. Zaradi svojega raznolikega strokovnega znanja lahko agenciji daje edinstveno podporo pri nalogah, ki jih nalaga pogodba Euratom. Zato menim, da bi se število članov svetovalnega odbora moralo okrepiti, predvsem v strokovnem smislu. Menim, da državam članicam, ki opravljajo dejavnosti jedrskega gorivnega ciklusa in ki k njemu prispevajo tudi največ sredstev, pripada dodatni član v svetovalnem odboru.
Da bi zagotovili usklajenost dela odbora in mu omogočili razvijanje strokovnega znanja na visoki ravni, predlagam ustanovitev biroja oziroma predsedstva in to predsedstvo naj bi bilo sestavljeno iz predsednika, dveh podpredsednikov in dveh svetovalcev. Usklajevanje je namreč mogoče zagotoviti le z enostavno sestavo in z jasno opredeljeno vlogo predsedstva svetovalnega odbora, ki naj predstavlja povezavo med svetovalnim odborom in generalnim direktorjem agencije. Koordinirati mora aktivnosti svetovalnega odbora, še posebej tiste, ki se nanašajo na pripravo, oceno in pregled njegovih poročil ter razširjanje strokovnega znanja. Brez vlaganja v znanje oziroma človeške vire bomo le stežka dosegli zastavljene cilje o konkurenčni in tehnološko napredni Evropi.
Poudariti želim še potrebo po transparentnosti, ki je v veliki meri odsev poročanja agencije o njenem delu. Menim, da mora biti o vsakem pomembnejšem projektu agencije obveščen tudi Evropski parlament. Njegova vloga v proračunskem postopku agencije pa mora biti jasneje opredeljena.
Poleg Evropskega parlamenta naj letno poročilo o delu agencije, rezultate študij in ostala relevantna besedila prejemajo tudi Svet, Računsko sodišče in države članice. Le z dobrim pretokom informacij in oblikovanjem dobrih praks lahko izboljšamo delovanje agencije.
K transparentnosti pa lahko prispeva tudi način financiranja agencije, ki je bil zaradi njene posebne narave doslej dokaj zapleten in nejasen. To želim poenostaviti in zato podpiram delovanje agencije na način, kot je to v navadi tudi za druge evropske agencije. Jedrska energija je del energetske mešanice in želim si, da bi delovala v takšnih razmerah, kot veljajo za ostale energetske vire.
Da bi naredili situacijo bolj enostavno, preglednejšo in v skladu z določili pogodbe Euratom, predlagam lastno proračunsko postavko za Agencijo za oskrbo, ki bo ločena od proračuna služb Komisije in kjer bodo administrativni stroški jasno ločeni od stroškov delovanja agencije. S tem bi Evropski parlament kot veja proračunske oblasti pridobil nadzor nad proračunom agencije, kar bi dodatno pripomoglo k preglednejši in bolj demokratični Evropi.
Naj se z rastočo vlogo jedrske energije strinjamo ali ne, njena prisotnost je trenutna realnost. Gotovo si želimo varne oskrbe in delujočih trgov, ki jih lahko zagotovita le dolgoročna vizija ter močno telo z zadostnimi pooblastili in demokratičnim nadzorom. Nov statut Agencije za oskrbo Euratom si prizadeva za dosego tovrstnih ciljev.
Ob koncu se želim zahvaliti še Komisiji za sodelovanje, za odgovarjanje na dokaj zahtevna vprašanja v zvezi s statutom, zahvaljujem pa se tudi članom odbora ITRE za konstruktivno sodelovanje pri pripravi in sprejemanju poročila. Vabim vas tudi k podpori pri glasovanju na plenarnem zasedanju in se veselim komentarjev svojih kolegov.
v imenu skupine PPE-DE. - Gospa predsednica, najprej se pridružujem čestitkam gospe Jordan Cizelj v zvezi z njenim poročilom. V resne in bistvene izboljšave tega predloga je vložila veliko dela.
Poudariti moram, da upam, da jih bo Svet upošteval. Zavedam se, da o tem poteka le posvetovanje. Strinjam se s poudarkom v poročilu glede odprtosti v zvezi z delovanjem agencije ter poudarkom glede vloge, ki bi jo moral imeti ta parlament pri njenem delu.
V tem smislu podpiram predloge sprememb odbora za proračun, ki izvaja našo pristojnost kot del proračunskega organa.
Prav tako se strinjam s predlogi gospe Jordan Cizelj v zvezi z razjasnitvijo vloge agencije, zlasti vloge njenega odbora. Čeprav morda osebno nisem tako navdušen nad povišanjem številk, kljub temu menim, da sta večja odprtost in natančnost v zvezi z vlogo odbora izjemno koristni.
Nasprotno moram izraziti obžalovanje glede enega ali dveh predlogov sprememb, zlasti predloga spremembe 39, ki po mojem mnenju morda škodljivo, ampak verjetno namerno, popolnoma nasprotuje namenu in vlogi agencije in celotne pogodbe Euratom. Vendar smo zdaj tukaj. Morda to ni takšno presenečenje glede na to, da prihaja iz skupine Verts/ALE.
Vendar želim na koncu izraziti strinjanje s preporodom jedrske energije, kot je dejal komisar, na evropski in mednarodni ravni, zaradi ključne vloge, ki jo bo morala imeti v zvezi s podnebnimi spremembami.
v imenu skupine PSE. - (BG) Spoštovani kolegi, v imenu socialdemokratov čestitam poročevalki gospe Cizelj za temeljito delo in dobro sodelovanje z odborom za industrijo, raziskave in energetiko pri pripravi poročila.
Sprejetje novega statuta Agencije za oskrbo Euratom mora poleg novega števila držav članic izražati tudi sodobna finančna pravila. Statut mora zagotavljati zlasti temelje za krepitev vloge agencije in zagotovitev redne oskrbe pod najugodnejšimi roki in pogoji za dobavo surovin in jedrskih materialov.
V zvezi s tem podpiram predlog, da okrepi agencija svoje analitične dejavnosti ob upoštevanju razvoja trga jedrskih materialov in izvaja redne preglede, vključno z analizo tržnega tveganja. Ugled agencije in njeno strokovno delo bodo okrepili predlogi za opredelitev in podporo vloge svetovalnega odbora agencije. Posebno pozornost moramo nameniti tudi predlogom za spodbujanje preglednosti dejavnosti agencije.
Uporaba direktive 2004/38/ES o pravici državljanov Unije in njihovih družinskih članov do prostega gibanja in prebivanja na ozemlju držav članic (razprava)
Naslednja točka je izjava Komisije o uporabi direktive 2004/38/ES o pravici državljanov Unije in njihovih družinskih članov do prostega gibanja in prebivanja na ozemlju držav članic.
podpredsednik Komisije. - Gospod predsednik, zelo natančno smo spremljali razvoj dogodkov v Italiji. Zaskrbljeni smo zaradi naraščajočega uličnega kriminala in želimo najprej izraziti sočutje družinam posameznikov, ki so bili žrtve teh kaznivih dejanj.
Strinjamo se z ukrepi dvostranskega sodelovanja, ki sta jih prejšnji teden razglasila predsednika vlad Italije in Romunije. Zagotovili bomo spoštovanje Romunov, tako kot je treba spoštovati pravice vseh državljanov.
V okviru prehodnih ureditev za popolno odprtje trgov dela morajo državljani Romunije zaprositi za delovno dovoljenje v nekaterih državah članicah. Zagotovili bomo, da države članice upoštevajo načelo nediskriminacije v nacionalni zakonodaji in upravni praksi.
Direktiva o prostem gibanju, tj. direktiva 2004/38/ES, omogoča izgon evropskih državljanov, če posameznik pomeni resnično, dejansko in dovolj hudo grožnjo za enega od temeljnih interesov družbe. Ta odločitev se sprejme na podlagi posameznega primera ter ob popolnem upoštevanju zagotovil vsebine in postopka. V primerih takojšnjega izgona je treba nujnost ustrezno utemeljiti. Na podlagi direktive lahko država članica gostiteljica izžene evropske državljane tudi, če ne izpolnjujejo več pogojev za pravico prebivanja. Nedejavne državljane Unije je mogoče izgnati, če postanejo čezmerno breme za sistem socialne pomoči; to pomeni, če nimajo zakonitih finančnih sredstev za zagotavljanje ustreznih vsakodnevnih življenjskih razmer. V tem primeru izgon temelji na objektivnih elementih, pri čemer ni mogoče uveljaviti prepovedi ponovnega vstopa.
Izgon evropskih državljanov je skrajni ukrep. To je omejitev ene od osnovnih svoboščin pogodbe. Za vzpostavitev pravega ravnotežja med pravico do prostega gibanja in dolžnostjo vsake države članice, da deluje v interesu poštenih državljanov, če niso izpolnjeni zakoniti pogoji za bivanje, je treba sprejeti ukrepe.
Italijanski organi so 7. novembra 2007 uradno obvestili Komisijo o besedilu uredbe. Italijanski parlament mora uredbo sprejeti v 60 dneh. Kot je znano, ima italijanski parlament pristojnost za spreminjanje besedila uredbe. Stališče Komisije o prenosu direktive 2004/38/ES v italijansko zakonodajo bo seveda odvisno od končne različice zakona, ki jo bo oblikoval italijanski parlament. Uredba je začela veljati takoj, vendar ima direktiva dovolj natančne pogoje, da jo lahko neposredno uporabljajo nacionalna sodišča. To pomeni, da se lahko državljan Unije, če meni, da posamezen ukrep o izgonu proti njemu ne upošteva zagotovil iz omenjene direktive, pritoži na nacionalnem sodišču. V primeru dvoma o uporabi evropske zakonodaje morajo nacionalna sodišča, kot dobro veste, predložiti zadevo Sodišču Evropskih skupnosti. Še naprej bomo spremljali razmere, dokler uredbe ne bo preučil italijanski parlament.
Prav tako smo zaskrbljeni zaradi nekaterih rasističnih in ksenofobičnih demonstracij, ki so spremljale uvedbo uredbe v Italiji. Skupine Romov so največja manjšina v Evropi. Skupnosti Romov se po vsej Evropi srečujejo s težkimi razmerami. Obstaja dolga zgodovina preganjanja. Zaradi teh razmer ljudje trpijo in nastaja socialna napetost. Vključevanje zahteva prizadevanje vseh vpletenih, vključno s samimi Romi. Posebno zaščito je treba zagotoviti zlasti posameznikom, otrokom in ženskam.
Storilci kaznivih dejanj vseh narodnosti zelo pogosto izkoriščajo zlasti ranljive ljudi, kot so otroci. Romski otroci se srečujejo z dvojno diskriminacijo. Najprej so žrtve stereotipov in predsodkov. Vendar se lahko srečajo s kršitvami temeljnih pravic, tudi v svoji skupnosti. Prepogosto vidimo zanemarjene romske otroke na naših ulicah ali otroke, ki živijo v revščini, kar so pogosto razmere, ki se dopuščajo v sodobnih evropskih barakarskih naseljih. Otroci so lahko vključeni v kriminalno življenje ali so prisiljeni beračiti. Romski šolarji zelo zgodaj zapustijo šolo brez usposobljenosti za prihodnost ali sposobnosti za skrb zase ali svojo družino.
Če pri preučevanju zaščite temeljnih pravic obravnavamo le skupino, tvegamo, da bomo spregledali zaščito posameznikov v skupini in zamudimo priložnost za prekinitev kroga krivice in strahu.
Italiji in Romuniji smo pripravljeni pomagati pri čim boljšem izkoriščanju vseh možnosti, ki so že na voljo v okviru evropske zakonodaje in evropskih skladov. Prav tako je treba poudariti, da živijo skupnosti Romov v veliko drugih državah članicah, kot so Francija, Irska, Španija, Slovaška, Češka republika ali Madžarska. Socialno vključenost skupnosti Romov je v teh državah članicah mogoče še izboljšati, zlasti s strukturnimi skladi, ki so lahko zelo uporabni.
Evropsko financiranje, ki je zlasti usmerjeno v potrebe skupnosti Romov, je že na voljo na področjih, kot so socialna vključenost, boj proti diskriminaciji, regionalni razvoj in izobraževanje. V prejšnjem programskem obdobju so strukturni skladi zagotovili več kot 275 milijonov EUR za projekte v zvezi z Romi. Dodatnih 60 milijonov EUR je bilo na voljo Romuniji in Bolgariji med letoma 2004 in 2006 v okviru predpristopnih instrumentov. Financiranje projektov v zvezi z Romi se bo nadaljevalo v programskem obdobju strukturnih skladov 2007-2013. Evropska direktiva o rasni enakosti (2000/43/ES), ki zajema Rome, zagotavlja zaščito pred diskriminacijo na področju zaposlovanja, izobraževanja, socialne varnosti, zdravstva, blaga in storitev ter stanovanj. Dejavno zagotavljamo, da se ta zakonodaja izvaja v vsej EU.
Nazadnje, čeprav Komisija ni pripravljena dopuščati nobene oblike diskriminacije ali nestrpnosti svojih državljanov, bomo enako podpirali države članice, ki zakonito varujejo svoje državljane pred kriminalom, ne glede na to, ali so državljani te države ali Unije na splošno. Ne nazadnje so svoboda, pravica in varnost povezane.
v imenu skupine PPE-DE. - (IT) Gospod predsednik, gospe in gospodje, čestitam gospodu Frattiniju za izčrpno poročilo ter predloge, zamisli, vsebino in vrednote, ki jih je zagovarjal v svojem govoru. Ponovna združitev Evrope je zagotovo sprožila večje gibanje državljanov v Uniji, kar se je v nekaterih primerih spremenilo v pravi pojav preseljevanja. Tako je v Italiji, v kateri je danes približno pol milijona romunskih državljanov.
EU je z direktivo 2004/38/ES poskusila zagotoviti spoštovanje pravic državljanov Skupnosti, ki se selijo iz ene države v drugo, ter pravico držav članic do izgona državljanov EU, ki ne upoštevajo nekaterih pravil: s tem mislim na zmožnost, da se lahko preživljajo sami, ter na tveganje za javni red in varnost. Žal se v Italiji direktiva EU premalo in prepozno uporablja. Izid? Veliko državljanov, ki v Italiji morda ne bi zagrešili zločinov, če bi jih izgnali.
Žal so evropski državljani zagrešili zločine, ki so pretresli javno mnenje. Odziv je bilo nesprejemljivo ksenofobično nasilje. Zločine in umore, ki so se zgodili v Italiji, je treba strogo obsoditi, pri čemer je treba pokazati solidarnost do družin žrtev. Obsoditi je treba tudi nasilen in ksenofobičen odziv, čeprav žal kadar se pravila ne uporabljajo in zakonodaja ne izvaja, ljudje sami delijo pravico, pri čemer je to, odkrito povedano, nesprejemljivo.
Odgovornost držav članic in lokalnih organov je zelo jasna. Kljub številnim poročilom v Rimu žal ni bilo sprejetih nobenih ukrepov kot odziv na nekatere družbene razmere, kot so barakarska naselja, v katerih prebivajo Romi. To so razmere, v katerih je treba ukrepati hitro. Zapozneli ukrepi včasih ne pripomorejo k reševanju nastalih težav. Ne podpiramo množičnih izgonov. Vsak državljan, ki zagreši zločin, je osebno odgovoren. To ni vprašanje narodnosti ali pripadnosti posebni etnični skupini. Nadaljnje sodelovanje med Romunijo in Italijo bo seveda koristno. Ni naključje, da sva besedilo skupine PPE podpisala kolega gospod Marinescu in jaz.
To je vprašanje, ki zadeva zlasti Rome. To ne zadeva romunskih državljanov, zato pozivamo k ustanovitvi posebne agencije za socialno vključenost romskih skupnosti, namreč evropske agencije, kar bo pokazalo, da Evropa sodeluje pri reševanju težave, saj v nasprotnem primeru obstaja nevarnost spodbujanja še večjega preplaha v družbi.
v imenu skupine PSE. - (DE) Gospod predsednik, gospe in gospodje, smo v zelo težkem položaju. Težko je, ker dogodki, ki so se zgodili v Rimu, le kažejo tisto, česar do danes še nismo videli ali nismo hoteli videti. Umor, ki se je zgodil tam, je ogabno dejanje, vredno najhujše obsodbe. Odzivi, ki jih je omenjeni umor sprožil, so skrb vzbujajoči. Vendar ni dejstvo, da je storilec kaznivega dejanja v sodbi obravnavan kot del velike skupine ljudi, ki je tako rekoč kolektivno odgovorna za dejanja posameznika, nič novega v zgodovini človeštva, ker to obstaja od nekdaj, pri čemer je vedno vredno enake obsodbe. Zato moramo najprej razlikovati. Biti moramo zelo pozorni. Vse je res: vključevanje Romov v našo družbo že dolgo ni uspešno. To je povezano tudi z dejstvom, da obstaja zelo majhna predanost vključevanju Romov v našo družbo. Romi so težavni ljudje z lastno neodvisno kulturo, pri čemer je za njihovo vključitev potrebnega veliko prizadevanja, vendar ni nemogoča. Dosežemo jo lahko, če spoštujemo njih in njihovo kulturo.
Kljub temu mora biti jasno, da mora biti pravna država sposobna zagotoviti svoje preživetje z vsemi ustavnimi postopki. Pravna država mora uporabiti vsa razpoložljiva sredstva, da ohrani javno varnost in red. Kateri je najboljši način za to? Najbolje je ne posploševati, ampak oceniti vsak posamezni primer, pri čemer se mora v Evropi zgoditi točno to. Glede svobode gibanja moramo pri vsakem posameznem primeru preveriti, katero pravico je državljan Unije pridobil ter na podlagi katerih pravic ga je treba obravnavati, če se seli iz ene države v drugo.
V Evropski uniji zagotavljamo svobodo gibanja. Vsi državljani evropskih držav, vsaj tistih, ki so del schengenskega območja, imajo popolno svobodo gibanja. To ne pomeni, da lahko delajo vse, kar želijo, če se selijo iz ene države v drugo. Spoštovati morajo tamkajšnje pravice in zakone; vendar mora država schengenskega območja na svojem ozemlju prav tako spoštovati pravice državljanov Unije. Ne moremo posplošiti, da je nekaj "krivda te skupine" ali da "mora ta skupina oditi, ker nihče od njenih pripadnikov nima delovnega dovoljenja, ker ne spadajo k naši zamisli o kulturi, ker so brezposelni ali ker beračijo". Namesto tega moramo pri vsakem posameznem primeru preveriti, katere pravice državljan ima, tako kot je pri vsakem posameznem primeru točno določeno, katere pravice je kršil. To je točno tista naloga, s katero se zdaj ukvarjata italijanska in romunska vlada, pri čemer bi se morala z njo ukvarjati tudi Komisija.
Pri tem moram povedati, komisar Frattini, da ste krivični do svoje vloge. Zelo sem bil presenečen, ko sem v časopisu Il Messaggero prebral vaše pripombe. Do takrat sem menil, da ste zelo zmeren komisar. Pridobili ste spoštovanje moje skupine, ker ste do zdaj delali z občutkom na občutljivem področju, kot je politika. Vendar so pripombe v časopisu Il Messaggero glede delovnih dovoljenj in strukture prihodkov ljudi ostanki v celoti samovoljne države, ker v zvezi z njimi predlagate, da je mogoče preprosto iti v tabor ter nekoga vprašati, kako je zaslužil za preživetje, pri čemer bi ga izgnali, če ne more takoj pojasniti, od česa živi. Vendar ne živimo v takšni državi. Vaša naloga je, komisar Frattini, zlasti ker ste komisar, odgovoren za človekove pravice, da zagovarjate načela Evropske unije in se ne oglašujete kot minister v prihodnji italijanski vladi, če je to potrebno.
v imenu skupine ALDE. - Gospod predsednik, večina nas priznava koristi preseljevanja. V državah članicah, ki so odprle svoje meje za priseljence iz drugih držav članic, se brezposelnost ni povečala, ampak sta se povečali storilnost in gospodarska rast ter so se ustvarila nova delovna mesta.
To je zelo stara zgodba. Priseljenci opravljajo dela, ki jih domačini nočejo, veliko delajo, povzročajo malo stroškov in prinašajo nove zamisli. Vendar je pomembno priznati, da nekateri ljudje prečkajo meje in ne želijo delati ali vsaj ne želijo delati zakonito. Kot ste navedli, gospod komisar, zakonodaja Evropske unije to priznava. Medtem ko priznava pravico do prebivanja v drugih državah članicah, omogoča državi gostiteljici, da omeji pravico do prebivanja na tri mesece, če ni sredstev za preživetje, in to pravico prekine, če je ogrožen javni red.
Unija je bila najbolj uspešna pri pravici do svobodnega gibanja, ki jo zdaj uživajo milijoni državljanov pri študiju, v poklicnem življenju in upokojitvi. Pri tem ne manjka izzivov in tako kot so bili Judje, ljudstvo brez domovine, pogosto nezaželeni v preteklosti, so danes Romi, približno devet milijonov ljudi, diskriminirani v veliko državah gostiteljicah. Vendar je enačiti Rome z državo Romunijo, čeprav jih je veliko romunskih državljanov, nerazumevanje narave obeh. Enačili bi jih lahko tudi z mestom Rim (Roma).
Za vključevanje Romov so na voljo sredstva Evropske unije. Sodelujemo z Georgeem Sorosom in njegovo pobudo Desetletje vključevanja Romov. Vendar morajo vse države članice pristopiti k temu in skupni okvirni strategiji Skupnosti za vključevanje Romov, da bi to uspelo.
Škoda, da Italija ni črpala sredstev iz nobenega od teh skladov. Španija je črpala približno 52 milijonov EUR in Poljska približno 8 milijonov EUR. Vendar vzrok za to ni le pomanjkanje pripravljenosti italijanske vlade, ampak tudi pomanjkanje pripravljenosti Komisije. Menim, da gospod Barroso ni imel prav, ko je v včerajšnjem pogovoru za časopis La Repubblica rekel, da je nepredstavljivo, da morajo organi Evropske unije pospeševati vključevanje na terenu. To ne sme biti nepredstavljivo.
Gospod Frattini, strinjam se s stališčem gospoda Schulza. V zvezi s tem se ne sme izvajati strankarske politike. Ta parlament zahteva, da se osredotočite na svojo sedanjo odgovornost in ne na svojo morebitno prihodnjo poklicno pot. Italijani prav tako kot drugi poznajo ranljivost skupnosti priseljencev. V mestu Aigues-Mortes v Franciji so bili leta 1893 italijanski solinarji v kanalu Peccais linčani v ksenofobičnih napadih v zvezi z zaščito lokalnih delovnih mest. Seveda je eden od največjih dosežkov Unije, da so takšni napadi preteklost.
Določitev okvira za varstvo tal - Tematska strategija za varstvo tal (razprava)
poročilu Cristine Gutiérrez-Cortines v imenu odbora za okolje, javno zdravje in varnost hrane o predlogu direktive Evropskega parlamenta in Sveta o določitvi okvira za varstvo tal in spremembo direktive 2004/35/ES - C6-0307/2006 - in
poročilu Vittoria Prodija v imenu odbora za okolje, javno zdravje in varnost hrane o tematski strategiji za varstvo tal.
(DE) Gospa predsednica, besede ne bi zahteval ponovno, če gospod komisar v svojih zaključnih pripombah ne bi igral žrtve. Gospod komisar, sprijazniti se morate z dejstvom, da ste na evropskem pristojnem mestu, na katerem imate določeno obveznost, da ste pri svojih besedah pazljivi, pri čemer je to, kar ste navedli v intervjuju časopisa Il Messaggero dejansko neresnično.
Noben organ v Evropi nima pravice, da odide v kamp, vpraša osebo, s čim se preživlja, in jo izžene, če oseba ne more odgovori takoj. To je popolnoma in skrajno narobe, vendar ste to dejali v intervjuju s časopisom Il Messaggero, zato se ne jezite, če je napad usmerjen v vas.
V vsakem primeru je razprava končana. Žal mi je, vendar ni možno nadaljevati. Mislila sem, da želite na dnevni red vključiti vprašanje. Razprava je končana. Nadaljujmo. ... Temu posegu nasprotujem. Mislila sem, da je gospod Schulz želel dodati vprašanje na dnevni red, vendar s tem ne moremo nadaljevati.
komisar. - (EL) Gospa predsednica, najprej se zahvaljujem Evropskemu parlamentu in zlasti poročevalcema, gospe Gutiérrez-Cortines in gospodu Prodiju, odboru za okolje, javno zdravje in varnost hrane ter drugim odborom za njihov prispevek med prvo obravnavo.
Predlog Komisije za tematsko strategijo za varstvo tal izvira iz dela, ki se je začelo leta 1998, na pobudo nemškega ministrstva za okolje. Kot rezultat obsežnih posvetovanj z zainteresiranimi strankami in državami članicami so bila tla spoznana kot dragocen naravni vir, pri čemer njihova degradacija v Evropi postaja težavna. Komisija je posledično sodelovala s vpletenimi stranmi, predvsem s Parlamentom in Svetom, da se vprašanje v zvezi z varstvom tal lahko bolje razloži in se na tem področju doseže dogovor.
Resolucija Parlamenta v zvezi s sporočilom o varstvu tal iz leta 2002 je vsebovala pomembna priporočila za Komisijo o ustrezni usmeritvi za zagotovitev ustreznega varstva tal v Evropi. Po odobritvi ugotovitev na Majorki leta 2002 je Evropski svet pozval Komisijo, naj predlaga celovito, dolgoročno strategijo za varstvo tal, ki vključuje splošna načela, ustrezne kvantitativne in kvalitativne cilje ter načrt za merjenje in ocenjevanje načrtovanih ukrepov.
Naj navedem bolj določena vprašanja. Zelo sem zadovoljen, da je degradacija zemlje spoznana za resno težavo, ki jo treba rešiti. V zvezi s prizadevnim zanimanjem sedanjega Parlamenta za dezertifikacijo na primer, je pomembno, da v Evropi odkrito izrečemo svojo zavezanost obravnavi vzrokov te težave v Evropi in po svetu. Podnebne spremembe in nekatere neprimerne prakse obdelovanja tal ogrožajo naša tla. Določanje obsega degradacije in potem razvijanje metod za zagotovitev, da se tla uporabljajo trajnostno, predstavlja neposredno uporabo pristopa, ki temelji na znanju in ga naš Parlament upravičeno spoštuje. Zato bo naše prizadevanje zagotovo bolj usmerjeno, pri čemer se bodo viri učinkoviteje uporabljali za naše potrebe.
Podjetja imajo pravico pričakovati, da bodo države članice dosledno izvajale zakonodajo Skupnosti. V analizi vpliva na okolje, ki jo je pripravila Komisija, je ocenjeno, da je v EU okoli 3,5 milijonov območij, ki so verjetno postala onesnažena. Delež območij, morda 15 % je zagotovo onesnaženih. Zato je bistveno, da so podjetja prepričana, da bodo sprejeti podobni postopki za določitev onesnaženih območij, kar omogoči načrtovanje naložb.
Prav tako ne smemo pozabiti na neposredno povezavo med podnebnimi spremembami in zemljo. Glede na novejši raziskovalni članek, objavljen v ugledni mednarodni znanstveni reviji Nature, je v zadnjih 25 letih le v Združenem Kraljestvu iz tal v atmosfero vsako leto spuščenih 13 milijonov ton CO2, kar je enaka količina kot bi jo vsako leto spustilo dodatnih 5 milijonov avtomobilov. Prav tako je omembe vredno, da zmožnost tal, da absorbira ogljik in ga spremeni v koristen humus, še ni bila v celoti raziskana.
Iz tega vidika povzemam temeljne cilje ukrepov, ki jih je predlagala Komisija.
Najprej, razviti je treba zelo prilagodljivo, vendar dosledno in celovito evropsko politiko tal. Z oblikovanjem okvira za trajnostno rabo tal in sprejetjem ukrepov pri viru bo ta politika preprečevala nadaljnjo degradacijo zemlje, katere življenjsko pomembne socialne, okoljske in gospodarske funkcije se bodo ohranile.
Drugič, treba je zbrati potrebne informacije o stanju tal v Evropi, zato da lahko sprejmemo politične odločitve, ki temeljijo na znanju, ter usmerimo naše prizadevanje na območja, na katerih se je opazila najresnejša degradacija.
Tretjič, degradirana tla se morajo, če je mogoče, obnoviti na podlagi analize stanja tal, ki jo izvedejo države članice. Cilj obnovitve tal je dosedanje kakovosti tal, ki je usklajena vsaj s sedanjo ali namenjeno rabo zemlje.
Četrtič, za celotno EU se morajo sprejeti minimalna skupna pravila, da se zagotovi dosleden pristop v državah članicah v zvezi z zadevami varstva tal. Ta skupna pravila bodo pomagala oblikovati preglednost in preprečila izkrivljanje notranjega trga.
Cilj strategije in direktive je uvedba dolgoročne politike za varstvo tal v Evropi, zato da bodo vse države članice v nekaj letih znatno napredovale na tem področju.
Rad bi, da pozornost namenite nekaterim ključnim vidikom okvirne direktive o varstvu tal.
Najprej, dokument, pripravljen po postopku soodločanja mora biti nedvoumen in mora zagotoviti pravno jasnost za zainteresirane stranke, ki jih ta zakonodajni postopek zadeva. Moramo se izogniti uvedbam sprememb s pravnimi vrzelmi, ki nepotrebno omejujejo področje delovanja direktive.
Drugič, predlog že vsebuje visoko raven subsidiarnosti in prilagodljivosti. Razumem, da so nekateri predlogi sprememb predlagani, da še bolj povečajo raven subsidiarnosti. Vendar morate biti prepričani, da ti predlogi sprememb državam članicam ne bodo povzročali težav pri izvajanju direktive. To zlasti zadeva predloge sprememb v zvezi s programi ukrepov na prednostnih območjih, določenih v direktivi.
Tretjič, za doseganje visoke ravno varstva okolja se moramo dogovoriti o doslednem dostopu za določanje onesnaženih tal, ki ga bodo upoštevale vse države članice. Predlagano črtanje Priloge II bi preprečilo, da dosežemo svoj cilj.
Za konec izjavljam, da bo od zdaj naprej Komisija spremljala razvoj dogodkov med razpravo o svojem predlogu v Svetu in Evropskem parlamentu. Glede na to bo določila svoje stališče.
poročevalka. - (ES) Gospa predsednica, pred razpravo o predlogu, o katerem bomo danes dopoldan glasovali, se zahvaljujem poročevalcem iz vseh političnih skupin, pri čemer se zahvaljujem zlasti gospe Sornosi iz skupine socialdemokratov Evropskega parlamenta in našemu kolegu gospodu Prodiju, ki je resnično sodeloval in izboljšal direktivo, kot jo je tudi skupina Zelenih/Evropske svobodne zveze in veliko drugih poslancev.
Dokument, o katerem bomo glasovali jutri vsebuje veliko predlogov sprememb, ki so posledica dogovora, zato je izboljšan s prispevki drugih političnih strank. To je dokument, ki v veliki meri temelji na dogovoru, ki ni pričakovan v okoljski politiki, za katero bi lahko rekli, da bo ustvarila novo evropsko politiko in odprla novo pot.
Ta dokument je zelo izviren, ker se odziva na nov način obravnavanja direktiv. Srečujemo se s težavo, da ima le devet držav od sedemindvajsetih zakonodajo o varstvu tal in to je vprašanje, ki ga bomo morali v prihodnosti ponovno obravnavati. Evropa je neenakomerno razvita, pri čemer je zdaj veliko držav glede politike tal na doktorski ravni, medtem ko so druge na nižji.
Kako lahko sprejmemo politiko dogovorov, če obstajajo tako velike razlike? To je izziv, s katerim smo se srečevali. Kaj je bila rešitev? Preverili smo pogodbo in ugotovili, da v zvezi z določanjem direktiv člen 249 določa direktive kot skupne cilje, vendar je njihova uvedba in uporaba prepuščena državam članicam, kar se je tudi naredilo.
Člen 1 in 2 sta bila razširjena do člena 6, da so skupni cilji jasni. To pomeni, da smo določili cilj. Poznamo cilj, ki ga moramo doseči, pri čemer se moramo zavedati, da je trajnost proces, ki mora imeti jasne cilje, vendar vse države ne morejo napredovati enako hitro. Od tistih, ki še niso začele napredovati, ne moremo pričakovati, da bodo storile enako kot ostale.
Zato pozivamo, da so za izvajanje odgovorne države članice z največjim možnim spoštovanjem subsidiarnosti, s čimer ni strahu, da bodo države, ki so na tem področju že dosegle napredek, ponavljale svoj uradni dogovor. Ni potrebno, da navedene države, ki imajo jasno urejeno področje varstva tal, to ponovno storijo.
Sprememba direktive 2003/87/ES zaradi vključitve letalskih dejavnosti v sistem za trgovanje s pravicami do emisije toplogrednih plinov v Skupnosti (razprava)
Naslednja točka je poročilo gospoda Petra Lieseja v imenu odbora za okolje, javno zdravje in varnost hrane o predlogu direktive Evropskega parlamenta in Sveta o spremembi direktive 2003/87/ES zaradi vključitve letalskih dejavnosti v sistem za trgovanje s pravicami do emisije toplogrednih plinov v Skupnosti - C6-0011/2007 -.
komisar. - (EL) Gospod predsednik, gospe in gospodje, veseli me, da lahko današnjo razpravo začnemo s predlogom za vključitev letalskih dejavnosti v sistem za trgovanje s pravicami do emisije toplogrednih plinov ali sistem za trgovanje z emisijami v Skupnosti.
Zahvaljujem se poročevalcu gospodu Lieseju ter odboru za okolje, javno zdravje in varnost hrane za njuno dosedanje prizadevanje. Zahvaljujem se tudi ostalim trem odborom za njihovo sodelovanje pri razpravi.
Dejstvo, da se podnebje spreminja in da je za to kriva človeška dejavnost, je splošno sprejeto. Ukrepi, ki jih bomo sprejeli v naslednjih 10 letih, bodo odločali, ali lahko obvladujemo položaj ali bomo dovolili, da podnebne spremembe dosežejo tako nevarno raven, da bodo ogrozile dobro počutje in stabilnost naših družb. EU je sposobna, ima sredstva in željo po vodenju svetovnega prizadevanja za boj proti podnebnim spremembam. To je jasno sporočilo, ki ga bomo v nekaj tednih predstavili na Baliju, na katerem se bo razpravljalo o prihodnjih mednarodnih ukrepih v zvezi z mrežo za podnebne spremembe. Ta priložnost je omogočila vsem trem organom, Evropskemu parlamentu, Svetu in Komisiji, da si zastavijo ambiciozne in zavezujoče cilje za zmanjšanje emisij. Za dosego teh ciljev morajo vsi sektorji, vključno s sektorjem mednarodnega zračnega prometa, prevzeti del odgovornosti.
Do zdaj je bil mednarodni zračni promet obravnavan precej ugodneje v primerjavi z drugimi panogami prometnega sektorja. V smislu obdavčitve in DDV ima mednarodni zračni promet še naprej privilegije, ki jih je imel po drugi svetovni vojni, ko je bil še majhen in nastajajoč gospodarski sektor. Pri pogajanjih glede kjotskega protokola v devetdesetih letih 20. stoletja sta bila zračni in pomorski promet izvzeta iz ciljev za zmanjšanje emisij toplogrednih plinov. Ti cilji zadevajo le notranje lete. Zračni promet se je zdaj zelo povečal in postal je temelj globalizacije, saj zbližuje ljudi in gospodarstva. Komisija se strinja, da je zračeni promet pomemben za mednarodno trgovino in gospodarski razvoj. Vendar se že čutijo negativni vplivi zračnega prometa na okolje, pri čemer to jasno nakazuje povečanje emisij toplogrednih plinov. Prispevek zračnega prometa h globalnim emisijam toplogrednih plinov je enak skupnim emisijam Združenega kraljestva ali Kanade. V Evropi so emisije CO2 zrakoplovov skoraj dvakrat večje od skupnih emisij leta 1990, medtem ko do leta 2012 napovedujejo 150-odstotno povečanje.
Dejansko ne moremo dovoliti, da se ta položaj nadaljuje, ne da bi ukrepali. Tudi sektor zračnega prometa mora prispevati v boju proti podnebnim spremembam, saj bomo v nasprotnem primeru dajali prednost zračnemu prometu pred ostalimi vejami gospodarstva, ki si že zdaj zelo prizadevajo za zmanjšanje emisij. Zato je Komisija v sporočilu septembra 2005 predlagala celosten pristop za boj proti vplivu zračnega prometa na podnebje.
Naša strategija temelji na politikah, ki ji je Skupnost že uporabila, vendar jih tudi krepi in širi. Naše sedanje politike vključujejo raziskave o novi, čistejši tehnologiji in dodatnem izboljšanju sistema upravljanja zračnega prometa v Evropi z enotnim evropskim nebom in programi čisto nebo. Vendar samo ti ukrepi niso dovolj. Potrebujemo nadaljnje ukrepe, zato je Komisija decembra 2006 predlagala vključitev zračnega prometa v sistem za trgovanje s pravicami do emisije v Skupnosti. O tem predlogu razpravljamo danes tukaj.
Pristop Komisije je sestavljen iz dveh stopenj. Prvič, od leta 2011 bodo vsi leti v EU vključeni v sistem. Na drugi stopnji bodo od leta 2012 pokriti vsi leti na letališča EU ali z njih. Začenjamo z notranjimi leti, kar kaže na našo pripravljenost, da na mednarodni ravni prevzamemo vodilno vlogo pri tem prizadevanju. Hkrati spodbujamo mednarodne partnerje, da se pridružijo skupnemu prizadevanju.
Na zadnji konferenci Mednarodne organizacije civilnega letalstva (ICAO) septembra so številne tretje države izrazile odločno nasprotovanje v zvezi z našimi načrti za vključitev vseh zrakoplovov v sistem trgovanja, ne glede na nacionalnost. Razlogi se razlikujejo od države do države, vendar je postalo jasno, da države v razvoju zlasti menijo, da moramo sistem najprej uporabiti doma in šele nato na letih v njihove države in iz njih ter pri njihovih letalskih prevoznikih.
Zato moramo biti odločnejši. Ena od glavnih točk tega predloga je, da se nanaša na vse letalske prevoznike, ki letijo na linijah, ki jih zajema sistem, ne glede na njihovo nacionalnost, pri čemer se izognemo diskriminaciji. Ta predlog je v skladu s chicaško konvencijo in dvostranskimi letalskimi sporazumi. To stališče je na konferenci Mednarodne organizacije civilnega letalstva podprlo vseh 42 evropskih držav. Evropa je na to temo vložila uradni zadržek ter nam tako omogočila morebitne spremembe.
Ambicioznost predloga Komisije lahko ocenimo na podlagi poziva za stabilizacijo emisij glede na povprečje iz obdobja 2004-2006. Glede na napovedano hitro rast zračnega prometa bo to pomembno vplivalo na okolje. Leta 2020 bomo prihranili 183 milijonov ton CO2 na leto, kar je enako dvakratnim sedanjim letnim emisijam toplogrednih plinov iz vseh virov v Avstriji. To pomeni, da se bodo emisije v primerjavi s položajem, v katerem zračni promet ne bi bil vključen v trgovanje z emisijami Skupnosti, zmanjšale za 46 %.
V zvezi z dodelitvijo pravic do emisij letalskim prevoznikom predlagamo preprost pristop. V obdobju pred letom 2013 bo z dražbo na voljo delež pravic do emisij zračnega prometa, v skladu z deležem, ki bo z dražbo na voljo drugim sektorjem. Ostanek bomo brezplačno razdelili po merilu zmogljivosti letalskih družb. Od leta 2013 mora biti delež pravic, pridobljenih z dražbo, v skladu z dogovorjenim deležem v splošnem pregledu sistema za trgovanje z emisijami. Končno bo usklajena primerjalna metodologija še naprej veljala za razdelitev ostanka.
Gospe in gospodje, boj proti podnebnim spremembam je zdaj najpomembnejša prednostna naloga EU. Predlog, ki se obravnava, zadeva enega od najhitreje razvijajočih se virov emisij toplogrednih plinov. Zato simbolizira odločnost Unije v zvezi s tem vprašanjem. Z različnimi ukrepi poskuša nadzirati zapleteno težavo v veji gospodarstva, v kateri do zdaj niso bile uspešno razvite učinkovite politike. Evropa mora imeti vodilno vlogo, vendar pri tem ne sme izzivati svojih mednarodnih partnerjev. Glede na resne dvome številnih mednarodnih partnerjev moramo biti odločni ter hkrati sprejeti razumno stališče. Komisija je trdno prepričana, da predlog, o katerem danes razpravljamo, popolnoma ustreza tej potrebi.
poročevalec. - (DE) Gospod predsednik, gospod komisar, gospe in gospodje, v zadnjih nekaj mesecih smo se skoraj vsi zavedli, da moramo ukrepati, da bi preprečili temeljite podnebne spremembe.
V poročilih Mednarodnega foruma o podnebnih spremembah (IPCC) in prejšnjega glavnega gospodarstvenika Svetovne banke gospoda Nicholasa Sterna je jasno poudarjeno, da je cena neukrepanja višja od cene ukrepanja. Sir Nicholas je celo poudaril, da če podnebnih sprememb še naprej ne bomo nadzirali, bo to v gospodarskem smislu imelo enake negativne posledice kot obe svetovni vojni. Iz tega primera je jasno, da vprašanje ni nepomembno ali si ga niso izmislili Zeleni, ampak zadeva jasne gospodarske interese in vsakega posameznika. Zato je logično, da se je vrh predsednikov držav in vlad EU marca odločil, da mora Evropska unija zmanjšati emisije za vsaj 20 % do leta 2020, in če dosežemo želeni mednarodni sporazum, za vsaj 30 %.
Zato je zmanjšanje emisij v skladu s pomembnim področjem gospodarstva, medtem ko nenadzirano povečevanje ni. Kot je dejal komisar, so se emisije iz letalstva od leta 1990 podvojile. Dobro je, da je Komisija pripravila predlog o zmanjšanju emisij CO2 v letalskem sektorju. Vendar ima ta predlog tudi pomanjkljivosti in prepričan sem, da jih bo jutri s številnimi predlogi sprememb obravnaval Evropski parlament.
Zahvaljujem se vsem, ki so nam omogočili, da jutri dosežemo po mojem mnenju zadovoljiv rezultat, zlasti poročevalcem v senci, gospodu Jarzembowskemu, poročevalcu v odboru za promet in turizem, ki je bil vpleten v postopek Hughes, ter vsem udeležencem iz drugih odborov, ki so predložili mnenja. Čeprav so se nekatera stališča razlikovala, menim, da smo se strinjali glede veliko pomembnih točk, in strinjati se moramo tudi jutri, ko bomo glasovali.
Strinjali smo se, da hočemo enotni začetni datum. Leti v Evropi in medcelinski leti letal, ki vzletajo ali pristajajo v Evropi, bi morali biti isti dan vključeni v sistem. To je bistveno zaradi konkurenčne nevtralnosti in zato, ker dve tretjini emisij CO2 prispevajo medcelinski leti in ne leti v Evropi. Dejansko je treba govoriti s tretjimi državami, zato je odbor za okolje, javno zdravje in varnost hrane sprejel predlog v zvezi s tem, da se mora Komisija še naprej pogajati s tretjimi državami. Če se lahko strinjamo glede skupnih ciljev in skupnega pristopa, ki bo enako učinkovit kot predlog Komisije, potem se moramo začeti pogajati s tretjimi državami.
Druga točka, ki jo želim poudariti, je, da se strinjamo, da želimo na dražbi dodeliti veliko večji delež pravic. To je pomembno za novince in predvsem za zmanjšanje "nepričakovanih dobičkov", ki so tako pomembni v elektroenergetskem sektorju. Cene elektrike so se zvišale, čeprav so bile pravice dodeljene brezplačno. Odbor se je prav tako odločil, da moramo na dražbi ponuditi večji del pravic ter nato prihodke v obliki nižjih davkov in pristojbin za okolju prijazen promet vrniti državljanom.
Strinjali smo se, da mora biti zgornja meja za emisije pod 100 %, saj moramo znižati in ne stabilizirati raven CO2. Poleg tega se je odbor za okolje odločil, da bo uvedel količnik dva, da bi se upoštevale emisije ogljikovega dioksida. Če Komisija predloži predlog v zvezi z nadomestno možnostjo obravnavanja ogljikovega dioksida, ki se nato sprejme, se lahko količnik zniža, vendar ga za zdaj potrebujemo. Poleg tega je pomembno, da zagotovimo učinkovito klavzulo, o čemer se je odločal tudi odbor za okolje. Cilje za izboljšanje učinkovitosti, ki so si jih zastavili letalski prevozniki, je treba doseči, letalska industrija tega ne sme kar izplačati.
Gospe in gospodje, jutri bo na nekaterih področjih glasovanje zelo izenačeno. Nekaj točk je, o katerih se ne strinjamo vsi. V imenu svoje skupine in ne kot poročevalec lahko rečem, da je odbor za okolje pri nekaterih stvareh pretiraval. Na primer v zvezi s tem, da ne smemo podpreti omejitve 75 %, vendar moramo še vedno pridobiti pomoč za mala in srednje velika podjetja. Skupina Evropske ljudske stranke (Krščanskih demokratov) in Evropskih demokratov bo v vsakem primeru glasovala za to poročilo in menim, da bo Parlament Svetu v celoti posredoval jasno sporočilo.
Ne smemo se zadovoljiti s preprostim oblikovanjem ciljev za reševanje podnebnih sprememb, ampak moramo izvajati posamezno zakonodajo. Ugotoviti moramo, ali Svet udejanji svoje besede ali ne more doseči niti svojih lastnih ciljev ter oslabi celo predlog Komisije. Evropski parlament tega ne bo sprejel.
pripravljavec mnenja odbora za ekonomske in monetarne zadeve. - (FR) Gospod predsednik, gospod komisar, gospod poročevalec, prisrčno se zahvaljujem Komisiji, ki si je dovolila prekršiti letalski tabu, ne da bi pri tem čakala na odločitve Mednarodnega združenja letalskih prevoznikov (IATA), pri čemer čestitam poročevalcu, ki je to podprl.
Kot poročevalec odbora za ekonomske in monetarne zadeve se bom osredotočil le na eno točko, in sicer na vprašanje konkurenčnosti.
Gospod komisar, omenili ste, da ta direktiva odpravlja napako v uredbah, ki dajejo prednost drugim načinom prevoza pred letalstvom. To je odlična točka.
Ne bi se smelo dogajati, da uredba glede na način uporabe daje prednost nekaterim podjetjem pred drugimi. Praktično vsak od nas je najmanj enkrat to leto letel z letalskim prevoznikom, ki pred tremi leti ni obstajal. Zato ne moremo zagotoviti dohodka obstoječim podjetjem. Večji delež kot razdelimo na dražbi, boljša bo konkurenčnost.
poročevalka o odobritvi odbora za industrijo, raziskave in energetiko. - (RO) Gospod predsednik, gospodje komisarji, dragi kolegi, kot poročevalka mnenja odbora za industrijo, raziskave in energetiko (ITRE) vam lahko povem, da smo o navedeni direktivi intenzivno razpravljali tudi v našem odboru.
Poskusili smo poiskati najustreznejše ravnovesje med nujnimi dejavnostmi za varstvo okolja in nujnimi dejavnostmi za zagotovitev konkurenčnosti evropske zračne industrije ter uvesti enako obravnavo za vse letalske prevoznike v Evropski uniji.
podpredsednica Komisije. - Gospod predsednik, reforma komitologije, ki je bila sklenjena julija 2006, je uvedla regulativni postopek s pregledom, kar omogoča pravico do veta Evropskemu parlamentu za ukrepe na splošnem področju, ki spreminjajo temeljni pravni akt, sprejet v okviru soodločanja.
V okviru te reforme so vse tri institucije sprejele skupno izjavo, v kateri so se zavezale za sprejetje 26 prednostnih temeljnih aktov k novemu postopku, Komisija pa je konec prejšnjega leta sprejela 26 prednostnih predlogov za uskladitev. V našem skupnem interesu je čim prej sprejeti te instrumente usklajevanja. Zato je Komisija zelo zadovoljna, da je Parlament pripravljen glasovati o več zakonodajnih resolucijah, po doseženih dobrih in poštenih kompromisnih rešitvah med tremi institucijami.
Druga pomembna dokumentacija bo na dnevnem redu drugega zasedanja Evropskega parlamenta pozneje v tem mesecu in prepričana sem, da bomo tudi to dobro uredili. Zahvaljujem se poročevalcem iz različnih odborov za sodelovanje in zelo konstruktiven pristop.
Torej je mogoče celoten paket 26 prednostnih predlogov za uskladitev pripraviti za sprejetje pred koncem tega leta. To bi bil zelo dober rezultat, ki bo podlaga za tako imenovano splošno uskladitev. Kot veste se je Komisija zavezala, da pregleda vse sedanje temeljne pravne akte soodločanja, poleg teh 26 prednostnih aktov, da jih uskladi z novim regulativnim postopkom s pregledom. Komisija bo spoštovala to zavezo in predlagala splošno uskladitev vseh neprednostnih aktov. V celoti to zadeva približno 220 aktov. To bo potekalo v obliki štirih do petih omnibus ali paketov predlogov, prvi naj bi prispel v Evropski parlament novembra. Naslednja dva predloga omnibus bosta sledila v nekaj tednih in končni predlog malo pred koncem leta ali zgodaj v naslednjem letu.
Tretji vidik pregleda pravic Parlamenta do pregleda je sprememba sporazuma iz leta 2000 med Komisijo in Parlamentom o postopku komitologije. Pri tem se želim zahvaliti Parlamentu in zlasti gospodoma Galeoteju in Corbettu za odlično sodelovanje, ki se je ohranilo v pogajanjih. Prav tako se jima želim zahvaliti za priznanje, da se bodo posebni postopki iz sporazuma uporabljali v vseh izjemno nujnih primerih.
Z veseljem razglašam, da so bili rezultati teh pogajanj politično odobreni in da bo Komisija pripravljena na uradno sprejetje spremenjenega sporazuma, takoj ko Parlament uradno potrdi rezultat pogajanj. Prepričana sem, da bo doseženi sporazum pomagal obema institucijama k učinkovitejšemu delu v prihodnosti.
v imenu skupine PPE-DE. - (DE) Gospod predsednik, komisar, razprava o komitologiji traja že zelo dolgo. Na podlagi poročila Basel II je Evropski parlament končno pridobil pravice do nadzora, ki so v demokraciji običajne, ob velikem nasprotovanju Sveta in Komisije. Zdaj skrbeti za ustrezno prilagajanje direktiv. Pri tem se je bilo treba osredotočiti na prilagajanje zadevnih direktiv, kar je razumljivo. Vprašanje, do katere mere prilagodimo direktive v smislu zakonodaje, je zagotovo pomemben vidik.
Vendar dogovor med Parlamentom, Komisijo in Svetom zadeva, kako je mogoče Parlament ustrezno vključiti. Komisarka je izrazila upanje, da bo Parlament sprejel ustrezna usklajevanja v tem letu. Za nas je pomembno, da je Parlament pravočasno obveščen o postopku in da izmenjava informacij v Parlamentu prek odbora za komitologijo poteka hitro. Dejanska faza izvajanja se bo šele začela in čas bo pokazal, ali bo to okrepilo pravice Parlamenta.
Enako velja za zahteve po nujni razpravi. Na primer: naslednja točka dnevnega reda je računovodstvo, MSRP št. 8. V zvezi s tem je obstajal postopek, da nas je v postopku komitologije na žalost Komisija obvestila zadnji trenutek. Nato so od nas pričakovali zelo hitro sprejetje odločitve. Ključno bo, razen uradnega postopka usklajevanja, ali bodo Komisija, zadevni generalni direktorati in uradniki, ki delujejo na tem področju, pripravljeni pravočasno vključiti Parlament v delo. Šele potem bo mogoče izvajati učinkovit pregled. Ob tem se bo razkrilo, ali je Komisija kot celota temu naklonjena ali ne.
v imenu skupine PSE. - (FR) Gospod predsednik, komisarka, ponovno razpravljamo o komitologiji. Dejansko je to stvar, kot ste navedli, izvajanja dogovora, ki smo ga vsi pozdravili kot uspeh ob sklenitvi julija 2006.
V zvezi s tem obstajata dva vidika: Praktični vidik, o katerem ne bom ponovno razpravljala, vendar tudi prenos v vsako direktivo, pri čemer danes obravnavamo 26 prednostnih direktiv. Govorim glede na tiste v zvezi z odborom za ekonomske in monetarne zadeve. S tega vidika želim izraziti našo odločenost, da mora biti stališče Evropskega parlamenta, ob preučevanju 26 prednostnih direktiv, čim bolj skladno. Enak postopek komitologije je treba uporabiti za teh 26 direktiv, iz česar izhaja zamisel o vzporednem pristopu. Vendar, kot dobro vemo, je težava v podrobnostih, pri čemer smo jo srečali v pogajanjih v zvezi s tremi posebnimi točkami, ki jih želim na kratko omeniti.
Prva točka zadeva nekaj, kar se je v okviru odbora za ekonomske in monetarne zadeve, vendar ne le v tem odboru, izkazalo kot neke vrste izzivanje. V zvezi z računovodskimi standardi, na področju, kjer izvaja Evropski parlament polna pooblastila in pristojnosti, je Komisija predstavila predlog, ki navaja, da se nujnost uporablja kot samodejni postopek. Tega nismo sprejeli in na srečo vidim, da smo uspeli Komisijo prepričati in jo prisiliti, da se odpove svojim zahtevam za sistematično nujnost, ki bi Parlamentu odvzela veljavno pravico do nadzora na področju, kjer je, ravno nasprotno, pokazal svojo koristnost, učinkovitost in pomembnost.
Druga točka je seveda vprašanje, ki je znano kot klavzule o časovni omejitvi ali klavzule o reviziji. Komisija in Svet sta dejansko želela odpraviti te klavzule. Menila sta, da je bil to element sporazuma o komitologiji iz lanskega leta. V duhu sodelovanja smo zagotovili, da bo Komisija pozvana na preverjanje učinkovitosti in demokratičnega delovanja pogojev prenosa glede rednega izvajanja pooblastil vsake tri leta. Menim, da je to dobro za nadaljevanje in opažam, da se je v zavezi Komisija strinjala s podpisom prek tako imenovane klavzule o reviziji, pri čemer je pozvana, da preuči obseg svojih pristojnosti in utemelji vse spremembe zakonodaje ali pomanjkanje takšnih sprememb.
Tretje področje je očitno vprašanje področja uporabe. Vidimo, da Svet ni vedno upošteval predlogov Komisije glede preglednosti ali objav, opredelitve čezmejnih misij ali enakovrednosti.
Vendar menim, da v duhu sodelovanja, vključno v imenu portugalskega predsedstva, dosegamo rezultat, ki mora zadovoljiti vse institucije, pri čemer sem zaradi tega zadovoljna.
(ES) Gospod predsednik, po govorih podpredsednice Komisije in moje kolegice gospe Berès je moj govor skoraj odveč.
Odgovoren sem bil za pripravo poročila v odboru za pravne zadeve, pri čemer smo, v soglasju z našimi kolegi poslanci iz odbora za ekonomske in monetarne zadeve, sklenili dogovor, da nujen postopek, ki ga je zahtevala Komisija v členu 6(2)(2), ni potreben, ker je trenutno sodelovanje med Parlamentom, Komisijo in Svetom odlično.
Zato poročilo odbora za pravne zadeve zahteva, da se ta člen črta in se sprejmeta dve dodatni uvodni izjavi, dve dodatni spremembi k uvodnim izjavam, za poudarek prožnosti postopka.
Po sprejetju uvodnih izjav 1 in 2 so v odboru potekala pogajanja med Parlamentom in Komisijo, na katera se je sklicevala gospa Wallström, pri čemer smo vložili končni predlog spremembe 4, ki zamenjuje sedanji predlog spremembe 2 in vzpostavlja formulo za sodelovanje med tremi institucijami. Drugače povedano, v tem besedilu je pomemben končni stavek, ki navaja, da morajo Komisija, Svet in Evropski parlament vztrajno ukrepati, da zagotovijo pravočasno sprejetje teh predpisov in pojasnil, da se ne ogrozita zaznavanje in končno zaupanje vlagateljev.
Menim, da lahko zdaj ta formula kompromisa med Parlamentom, Svetom in Komisijo pomaga rešiti težave brez zatekanja k nujnemu postopku, ki ga je prvotno predlagala Komisija.
podpredsednica Komisije. - Gospod predsednik, zahvaljujem se za konstruktivne pripombe ob tej pozni uri.
Dodala bi le zadnji dve kratki pripombi. Najprej, v zvezi s registrom menim, da imate popolnoma prav pri poudarjanju potrebe po informacijah o postopku, po dobrem obveščanju o napredku različnih dokumentov, pri čemer je eden od ukrepov, o katerih smo se strinjali, posodobitev registra komitologije.
O tem smo se dogovorili z institucijami in Komisija v to vlaga, pri čemer smo prepričani, da bo marca prihodnje leto vzpostavljen. Menim, da bo vsaj to pomagalo, seveda bomo spodbujali tudi naše službe, da čim tesneje sodelujejo s Parlamentom.
V zvezi z drugo pripombo upam, da se strinjamo, da je celotna zamisel v zvezi s tem posebnim postopkom zagotoviti dosledno in skladno uporabo novih predpisov. Zato smo tudi predlagali te vrste paket ali omnibus predloge, kar je pot naprej: za zagotovitev, da natančno upoštevamo dogovorjeno in da lahko med dvema institucijama to tudi uspešno rešujemo.
pripravljavka mnenja odbora za ekonomske in monetarne zadeve. - (FR) Gospod predsednik, komisar, v nizu naših razprav obstaja neka logika, ker se moramo v tej razpravi odločiti, ali bomo sprejeli tako imenovani standard MSRP št. 8 na evropski ravni.
V prejšnji razpravi 25. aprila 2007, ko se je Parlament odločal o tem standardu, smo bili jasni v navajanju, da pogoji za uresničitev tega sprejetja niso bili ustrezni. Za to sta obstajala dva razloga.
Prvi je bil, da smo Evropski Komisiji in Svetu ravnokar predložili jasno sporočilo, da postopek zbliževanja, v katerega se je Evropska unija vključila z državami zunaj EU za priznavanje njihovih računovodskih standardov, ne more preprosto pomeniti kopiranja njihovih standardov v mednarodni standard. Menili smo tudi, da je postopek zbliževanja obojestranski postopek.
V zvezi s standardom MSRP št. 8 smo menili, da to ni bila pot, ki jo je upoštevala mednarodna organizacija, pri čemer smo želeli na to javnost opozoriti.
Drugi razlog je bil, da nas je veliko ljudi opozarjalo, menim, da upravičeno, na dejstvo, da se ta računovodski standard predlaga za vse uporabnike, torej revizorje, vlagatelje in nadzornike, brez predhodne izvedbe ocene učinka.
Zdaj poznamo obsedenost Komisije, ki ji predseduje gospod Barroso, da se redno izvajajo ocene učinka kot del boljše zakonodaje, kar se uporablja kot načrt. Zdi se, da mora tisto, kar velja na ravni Evropske unije, veljati tudi za samoregulativne mednarodne organe za standardizacijo. Zato smo od Komisije zahtevali, da sama izvede to oceno učinka, brez kakršne koli ocene mednarodnega organa.
Komisija je po dogovoru izpolnila svoje uradne obveznosti s predstavitivijo zaključkov te ocene učinka odboru za ekonomske in monetarne zadeve v začetku septembra. Kljub temu moramo v prihodnje potrditi, da je treba področje uporabe te ocene in način pogovora z vsemi stranmi nedvomno preučiti za izboljšanje spektra vprašanih, tako da se ne vključijo le tisti, znani kot pripravljavci, torej tisti, ki sestavljajo računovodske izkaze.
Z željo po napredku v tej razpravi in morda s prispevkom, da mednarodni standardi postanejo referenčni po vsem svetu, Parlament danes še vedno namerava sprejeti standard MSRP št. 8 v smislu vneme v postopku za sprejetje računovodskih standardov in tudi v smislu odgovornosti.
Z Združenimi državami se začenja pomembna razprava za določitev pogojev za sprejetje računovodskih standardov, pri čemer se zdi za nas pomembno, da pokažemo odločnost pri enakem ravnanju na jasen in odgovoren način.
Upam, da bo ta parlament jutri sprejel standard MSRP št. 8, ob poudarku, da se pri reviziji, ki je že v postopku v Upravnem odboru za mednarodne računovodske standarde, upošteva potrebo po natančnih finančnih informacijah o resničnosti dejavnosti skupine. Veliko nevladnih organizacij je zlasti občutljivih na dejstvo, da je mogoče s takimi informacijami dobiti jasnejšo sliko o dejavnostih skupine, na primer, rudarstvo v posebnem geografskem območju ali državi od države, v kateri je to pomembno, za tiste, na katere vplivajo te dejavnosti.
Končno, v zadnji točki ponovno opozarjam Komisijo, da menimo, da je rezultat tega postopka zelo pomemben poziv k spoštovanju evropskega glasovanja, kot zadeva enakovrednosti, in da ocene učinka, ko so izvedene, omogočajo vsem stranem izraziti svoja stališča.
Poudarjam, da glasovanje ne bo potekalo jutri, ampak v sredo.
komisar. - Gospod predsednik, zahvaljujem se odboru za ekonomske in monetarne zadeve za odlično delo, ki so ga opravili v zvezi s sprejetjem mednarodnega standarda računovodskega poročanja (MSRP) št. 8 - Poslovni odseki, novi standard o informacijah po odsekih.
Potem ko je Upravni odbor za mednarodne računovodske standarde novembra 2006 izdala standard, je sledila razprava o primernosti MSRP v evropskem kontekstu. Ta razprava je bila koristna. Prepričati smo se morali, da Evropska unija ne bo sprejela novega računovodskega standarda le zaradi zbliževanja z ustreznim standardom ZDA, ampak predvsem zato, ker izboljšuje kakovost finančnih informacij in je to koristno za evropsko javno dobro.
Pred sprejetjem končne odločitve sta se Komisija in Parlament maja 2007 strinjala, da bodo službe Komisije izvedle analizo možnih posledic sprejetja MSRP 8. Julija in avgusta je potekalo javno posvetovanje in zbiranje stališč zainteresiranih strani o posledicah stroškov in koristi ter celotnem učinku sprejetja MSRP 8. Na podlagi skoraj 200 prispevkov je moja služba pripravila poročilo, ki je bilo Parlamentu predloženo 10 septembra 2007. Glavna ugotovitev poročila je, da bodo koristi sprejetja MSRP 8 večje od stroškov. Razen tega je veliko udeležencev poudarilo, da bi hitra odobritev MSRP 8 odpravila negotovost glede obravnave računovodskih izkazov za obdobje, ki se konča decembra 2007.
Naj poudarim, da nismo prezrli sproženih skrbi v zvezi z uvedbo tako imenovanega upravljavskega pristopa, ki upravljanju omogoča večji odklon v primerjavi s sedanjim standardom poročanja o odsekih. Nekateri udeleženci so bili zaskrbljeni, da MSRP 8 ne vsebuje dovolj strogih zahtev za podrobne geografske informacije, ker domnevno ne zahteva dovolj podrobnosti za vsako državo posebej. Razprave z udeleženci so razkrile, da od MSRP 8 pričakujejo izboljšanje te vrste razkrivanja informacij. Razen tega se zdi, da posebnih skrbi na tem področju, po našem mnenju in mnenju večine udeležencev posvetovanja, ni mogoče rešiti s standardom računovodskega poročanja o informacijah po odsekih. To je mogoče bolje urediti z nadaljnjim razvojem okvira v zvezi z vidiki družbene odgovornosti gospodarskih družb.
Dogovorili smo se, da MSRP 8 ne sprejmemo le zaradi zbliževanja, vendar verjamemo, da je bistveno videti vprašanje tudi v širšem okviru Evropske unije, ki sprejema niz resnično svetovnih standardov. Pred nekaj leti smo se strinjali, da se Evropa ne sme odločiti za svoj niz standardov, ampak naj raje podpre in spodbuja razvoj visoko kakovostnega in svetovnega niza standardov, kot je MSRP.
Prizadevamo si za izboljšanje upravljanja Uprave za mednarodne računovodske standarde. Evropska komisija, ameriška komisija za vrednostne papirje in japonska agencija za finančne storitve so 7. novembra v skupni izjavi razglasile dogovor o prizadevanju za določene spremembe v zvezi z okrepitvijo institucionalnega okvira fundacije Odbora za mednarodne računovodske standarde (IASC). Cilj teh sprememb je okrepiti odgovornost skrbnikov fundacije, zlasti z zamenjavo sedanjega postopka samoimenovanja za imenovanje skrbnikov s postopkom, v katerem so za končno potrditev skrbnikov odgovorni javni organi.
V skupni izjavi je priznan tudi pomen nadaljnje krepitve predpisanega postopka Upravnega odbora za mednarodne računovodske standarde, vključno z izvajanjem ocene učinka. Ta dogovor zagotavlja trdno podlago za reševanje skrbi, ki jih je sprožil ta parlament. Prav tako izraža vprašanja, ki so opredeljena v dveh poročilih o spremljanju za Ekonomsko-finančni svet o upravljanju Upravnega odbora za mednarodne računovodske standarde. Za razvoj podrobnejših predlogov v prihodnjih mesecih bomo sodelovali z Odborom za mednarodne računovodske standarde in mednarodnimi partnerji. Seveda bomo v tem procesu ohranjali tesen dialog z Evropskim parlamentom. Prepričan sem, da bo rezultat tega procesa zagotovil standarde, ki bodo ustrezali evropskim potrebam ter bodo lahko sprejemljivi in uporabni za vse zainteresirane strani v EU in tudi po svetu.
Naj končam. Hitro sprejetje MSRP 8 je pomembno zaradi dveh razlogov. Izboljšuje kakovost finančnih informacij in zagotavlja varnost vsem udeležencem na trgu. Razprave zadnjih mesecev so pokazale, da je večje vključevanje Evropskega parlamenta v postopku potrditve nujno. Komisija bo še naprej sodelovala z Upravo za mednarodne računovodske standarde in fundacijo IASC ter z mednarodnimi partnerji za zagotavljanje, da je proces razvoja mednarodnih računovodskih standardov v celoti odgovoren, pregleden in izpolnjuje potrebe evropskih zainteresiranih strani.
v imenu skupine PPE-DE. - Gospod predsednik, komisar, postopek standarda MSRP št. 8 je značilen za današnje stanje v zvezi z izvajanjem, odobritvijo MSRP v Evropi. Zelo jasno želim povedati že na začetku, tistim, ki morda vedno domnevajo nasprotno od Parlamenta, da je večina Evropskega parlamenta za MSRP, svetovni standard, in za enako smer, pravo smer.
Ta postopek MSRP moramo preučiti, zlasti v zvezi s tem, ali je zdaj vse v zvezi s tem urejeno: Komisija Evropskemu parlamentu predloži standard v kratkem času, ki naj bi ga Komisija in industrija izvedle razmeroma hitro, zato pritisk v industriji vedno bolj narašča, pri čemer tisti, ki so to dolžni utemeljiti državljanom v praksi, ne dobijo priložnosti za pripravo mnenja o tem.
Komisija je odredila ustrezno fazo, vendar moramo opraviti nekaj odkritih pogovorov o trenutnem dogajanju, ker je zdaj faza izvajanja naknadno odložena. Da se to v prihodnje prepreči, je bistveno, da se zakonodajne institucije, kot je Evropski parlament, pravočasno obvesti o delu. Pozdravljam objavo Komisije prejšnji teden, skupaj s SSI, Japonci in združenjem IOSCO. Organizacija MSRP je takrat, v zvezi z zagotavljanjem svojega upravljanja, predstavila pravilen, vendar veliko prepozen korak k ustrezni legitimizaciji in upravljanju. Kot Evropski parlament moramo biti posebno pozorni, ali se upoštevajo demokratična pravila.
To ne pomeni, da mora biti Evropski parlament neposredno vključen, vendar bomo lahko le, če postopek deluje pravilno, zagotovili, da v prihodnje deluje čim bolje pri izvajanju vsakega posameznega standarda, pri čemer se bomo lahko v prihodnje posvetovali glede vsakega posameznega standarda.
v imenu skupine ALDE. - Gospod predsednik, sprejetje standarda MSRP 8 bo našim podjetjem omogočilo uporabo standarda za tekoče proračunsko leto in končalo negotovost.
Upravljavski pristop bo podjetjem omogočil javno poročanje, z enako strukturo kot za poročanje znotraj podjetja, in s tem zmanjšal breme poročanja. Uporabniki bodo imeli dostop do informacij, ki so se prej ohranjale le znotraj podjetja. Torej je MSRP 8 uspeh za podjetja in vlagatelje.
Vendar sem zaskrbljena zaradi ocene učinka, ki upošteva vzorec o katerem sem prej govorila. Tokrat so med vprašanimi prevladovali proizvajalci in ne uporabniki, pri čemer v zvezi z uporabniki ni bilo vprašanj o primerljivosti. Uporabiti bo treba bolj proaktiven pristop v zvezi z ocenami učinka na splošno in v tem primeru gotovo ni pomagalo, če je kdo upal, da v sektorju vprašanih ni sproženih ključnih vprašanj.
Razen tega so nekatere obrazložitve v poročilu zelo skromne. Pravzaprav je to po mojem mnenju take vrste dokument, ki se napiše pred srečanji z upanjem, da se doseže sporazum.
Naslednja točka je razprava o zakonodajnem in delovnem programu Komisije za leto 2008.
predsednik Komisije. - Gospod predsednik, naslednjih 12 mesecev bo za Evropo ključnih v smislu naše učinkovitosti v prihodnosti, položaja v svetu in zaupanja naših državljanov ter glede naše sposobnosti za uresničevanje njihovih pričakovanj. Upravičeno smo lahko samozavestni. Sporazum o lizbonski pogodbi je bil zelo dobrodošel, kar prav tako velja za način, na katerega je bil dosežen. Nismo se odmaknili od prvotnega namena, tj. Uniji zagotoviti orodja, ki jih potrebuje za prihodnost. Šlo je za pravo odločnost, da se lotimo zadeve.
Kar zadeva rast in nova delovna mesta je naš gospodarski program prinesel rezultate, s čimer je pripomogel k odpravi tveganj za dodatne letošnje pretrese. Rešujemo pomembna vprašanja: od energetike do priseljevanja, od zaposlovanja do razvojne pomoči zlasti v Afriki in v le nekaj tednih bomo na Baliju imeli priložnost, da poudarimo svoje vodilno mesto v svetu pri boju proti podnebnim spremembam.
To pomeni, da Evropska unija dosega rezultate. Premagala je zelo težavne razmere, s katerimi smo se soočili leta 2005. Dvotirna strategija, ki jo je predlagala Komisija leta 2006 se je obrestovala, pri čemer se je usmerila k dejanskim rezultatom za državljane in hkrati vlagala v rešitev za institucionalni dogovor.
Menim, da je Unija za leto 2008 na pravi poti. To moramo kar najučinkoviteje izkoristiti, izvajati naše zaveze, nadaljevati s ključnimi predlogi, ki so že pripravljeni, pospešiti nove pobude in hkrati ohraniti dolgoročne izzive na obzorju. Poleg tega moramo seveda upoštevati in spodbujati postopek ratifikacije Pogodbe in pokazati državljanom, kaj ponuja Evropska unija v pripravah na evropske parlamentarne volitve 2009.
Zato se veselim te priložnosti, da predstavim zakonodajni in delovni program za leto 2008, tj. prispevek Komisije k uspešnemu letu 2008. Pri tem se zahvaljujem Evropskemu parlamentu za njegovo dejavno sodelovanje pri pripravi tega programa. K oblikovanju našega programa je zlasti prispevalo obširno zbirno poročilo, ki ga je pripravila konferenca predsednikov odborov in potrdila konferenca predsednikov. Veliko predlogov Komisije se neposredno ujema s prednostnimi nalogami, določenimi v vašem zbirnem poročilu.
Vendar bom najprej na kratko komentiral izvajanje programa za leto 2007.
Ob tem času smo lani razpravljali o ciljnem seznamu strateških pobud, ki jih je treba uresničiti letos. Naj naštejem le nekaj najvidnejših pobud, ki so pomenile vrsto ključnih ukrepov, kot so strateški pregled energetske politike, nedavni predlogi o delovni migraciji, prožni varnosti, trgu za vino in dostopu na trg.
Do konca naslednjega meseca se bodo sprejele vse pobude razen ene. To je direktiva o trgovanju z emisijami, za katero sem se odločil, da se preloži na januar. Razlog za to je zagotoviti, da se ne odvrača pozornosti od ključnih pogovorov na Baliju, pri čemer želim, da se Evropska unija predstavi kot enotna. S tem bomo pridobili čas za dokončanje posvetovanj, ki so potrebna za uresničitev dogovorjenih ciljev Evropske unije o toplogrednih plinih in obnovljivih virih energije. Gotovo se boste strinjali, da je to smiselno in lahko dejansko predstavlja pridobljeni čas, ker sem prepričan, da bodo priprave zagotovile boljše pogoje za doseg soglasja z državami članicami.
Poleg strateških pobud smo si prizadevali za uresničitev številnih prednostnih pobud za 18 mesečno obdobje. Veliko teh pobud se zdaj pripravlja. V prihodnjih tednih bodo pripravljeni predlogi o hipotekarnih posojilih, instrumentih trgovinske zaščite in zmanjšanju emisij CO2 iz avtomobilov. Do konca leta mora biti stopnja doseganja rezultatov 70 %, po 18 mesecih naslednjega junija pa 100 % ali blizu tej stopnji.
Leto 2007 se kaže kot ključno leto za priprave na prihodnost. Naslednji teden bomo predstavili vrsto ključnih predlogov za gospodarsko in socialno prihodnost Unije. Z revizijo enotnega trga se bo spodbudil trden, inovativen in konkurenčen enotni trg, ki bo potrošnikom in podjetnikom prinesel neposredne koristi ter Evropo postavil v položaj, v katerem se bo globalizacija najučinkoviteje oblikovala. Poleg tega bomo sprejeli vizijo o načinu spodbujanja priložnosti, dostopa in solidarnosti v Evropi 21. stoletja, ki jo bo naslednje leto podprlo celovito poročilo o posodobljenem socialnem programu.
Posebno pozornost bomo namenili načinu uporabe lizbonske pogodbe in njenih protokolov za napredovanje pri storitvah splošnega interesa, pri čemer bomo uporabili te nove možnosti, da ugotovimo, kako lahko ustvarimo resnično dodano vrednost za zagotovitev vloge teh storitev pri izboljšanju kakovosti življenja vseh Evropejcev.
Zelo se veselim odzivov Evropskega parlamenta in Sveta na revizijo notranjega trga in socialno vizijo. Menim, da nam ob skupni obravnavi zagotavljajo ravnovesje, potrebno za napredovanje na ključnih področjih našega gospodarskega in socialnega programa. S tem se kaže, da ima Evropa prava orodja in zagotavlja primerno platformo za državljane, da se bodo prilagodili in pomagali oblikovati globalizacijo.
Zdaj bom govoril o zakonodajnem in delovnem programu Komisije za leto 2008. To je naš politični program za leto 2008. Določa naše glavne pobude in temelji na zavezi za zagotovitev dodane vrednosti evropskim državljanom. Prizadevali smo si za izboljšanje vsebine politike in okrepitev postopka.
Delovni program za leto 2008 se tako kot za leto 2007 osredotoča na omejeno število novih političnih pobud, vključno s 26 strateškimi pobudami, ki so zbrane v 12 svežnjih in katere naj bi Komisija uresničila med letom ter 61 prednostnimi pobudami, ki so zbrane v 49 svežnjih in naj bi se uresničile med 12 do 18 mesečnim obdobjem.
Pobude bomo usmerili na pet področij, ki so neposredno pomembna za vsakega v Evropi: rast in delovna mesta, trajnostna Evropa, upravljanje migracij, postavljanje državljanov v ospredje in spodbujanje Evrope kot svetovne partnerice. Odločni smo, da okrepimo tudi našo zavezo za boljšo pravno ureditev in zagotovimo izpolnjevanje naših obljub.
S posebnim zadovoljstvom smo ugotovili, da se zbirno poročilo Evropskega parlamenta ujema s ključnimi področji, ki so osrednjega pomena za leto 2008. Tesno sodelovanje med institucijami in državami članicami bo bistveno za uresničitev naših ciljev. Za več področij, navedenih v vašem poročilu so se dejanske pobude že sprejele, ali pa se njihovo sprejetje načrtuje za leto 2007.
Vesel sem, da bodo naslednje leto v program vključene številne pobude, ki so posebno zanimive za Evropski parlament.
Nekaj ključnih področij je: lizbonska strategija za rast in delovna mesta, za katero se strinjamo, da ostane osrednja pri naših ciljih za uspešnejšo, okoljsko odgovorno in socialno vključeno Evropsko unijo; podnebne spremembe, za katere je to leto poudarek na ublažitvi, ki je dopolnjena z novim pristopom k prilagajanju; okolju prijaznejši prometni sektor; zakon o malem gospodarstvu za mala in srednje velika podjetja (dejansko gre za sveženj ukrepov za mala in srednje velika podjetja); zakonodaja za izboljšanje varstva potrošnikov v zvezi s pogodbenimi pravicami in nov pregled potrošniških trgov; lažji dostop državljanov do sodišč; izboljšanje zakonodajnega okolja v Evropi s strateškim pregledom boljše pravne ureditve.
Kar zadeva večji del našega programa, se Komisija in Parlament v večji meri strinjata glede potrebe po ukrepanju in napredovanju.
Res je, da je v zbirnem poročilu navedenih nekaj predlogov, za katere na tej stopnji ne moremo dati dokončnega odgovora. Dejavno se ukvarjamo na primer z intelektualno lastnino in finančnimi storitvami, vendar menimo, da je še prezgodaj za določitev oblike in ravni ambicije za posebne pobude.
Glede ravnanja z odpadki želimo namesto nove pobude na tej stopnji vključiti vprašanja, izpostavljena v akcijskem načrtu za boljše izvajanje zakonodaje o odpadkih.
Razjasniti želim dodatno točko: zadev, ki niso vključene v seznam novih pobud ne zanemarjamo. Bistveno delo Komisije v zvezi z izvajanjem zakonodaje Skupnosti, izvrševanjem programov in pogajanji o mednarodnih sporazumih se bo nadaljevalo ter bo še bolj vidno v ostalih delih besedila programa. Poleg tega poskuša izraziti novo poglavje o "oblikovanju novih politik" večletni značaj večine dejavnosti Komisije.
Prav tako smo vključili v delovni program tudi komunikacijske prednostne naloge, vendar smo dodali nov ukrep v zvezi s tem: številne prednostne naloge predlagamo drugim institucijam, tako da lahko sodelujemo z njimi in jih spodbujamo.
Pri tem ne gre za centralizacijo, prav nasprotno. Menimo, da enotno razumevanje prednostnih nalog zagotavlja odskočno desko za "lokalno delovanje", pri čemer se sporočilo prilagodi tako, da najbolje ustreza potrebam v različnih delih Unije. Prav tako menimo, da je v tem sporočilu bistveno območno partnerstvo, če želimo zares povezati Evropo z njenimi državljani.
Komisija se veseli živahne in koristne razprave, ki izraža strateško razsežnost delovnega programa Komisije ter izrazito politično sporočilo našim državljanom. Leto 2008 je zares ključno leto za Evropo. Evropska komisija in Evropski parlament lahko skupaj gradita na našem izjemnem skupnem delu v letu 2007 ter napredujeta in prepričan sem, da lahko za Evropo ustvarita izjemno leto 2008.
Gospod predsednik Komisije, pozdravljam tudi številne komisarje, ki danes sodelujejo v tej razpravi.
v imenu skupine PPE-DE. - (DE) Gospod predsednik, gospe in gospodje, najprej želim povedati gospodu predsedniku Komisije, da sem lani poslušal njegove grozeče besede v zvezi s prisotnostjo poslancev, pri čemer ugotavljam, da je danes prisotnih v Parlamentu več poslancev kot komisarjev in upam, da ste to z zadovoljstvom ugotovili tudi sami. V imenu skupine PPE-DE bom izrazil tudi nekaj spodbudnih besed: spodbujamo vas, da med prihodnjim letom, ki bo ključno za ratifikacijo nove pogodbe, uporabite najpomembnejšo pristojnost Komisije, tj. pravico do predložitve zakonodajnih predlogov za Evropo na način, ki zagotavlja učinkovito obravnavanje vprašanj v zvezi z državljani ter upošteva razpoložljive priložnosti, pri čemer zmanjšuje vrzel med državljani in Evropsko unijo.
Gospod predsednik, gospe in gospodje, z zbliževanjem televizije, telekomunikacij in interneta je televizija postala interaktivni posrednik, medtem ko so televizijski gledalci postali "igralci".
Gledalec lahko zdaj raziskuje vsebino, izbira programe in se odziva na prenose; vendar to zahteva vse več naprav. Da bi olajšali uporabo te opreme in da bi se izognili dodatnim stroškom za potrošnika, morajo biti te naprave sposobne medsebojnega komuniciranja in sodelovanja. To je znano kot "medobratovalnost".
Poročilo, ki se predstavlja danes, si prizadeva za spodbujanje medobratovalnosti v Evropski uniji. Hoče tudi zagotoviti spoštovanje pluralizma informacij in raznolikosti vsebine v novi tehnološki dobi, ki zahteva dejavno, odločno in previdno politiko javnih organov na nacionalni in evropski ravni.
Gospod predsednik, število samostojnih poslancev se lahko poveča kadar koli zaradi nepredvidenih dogodkov. To je v skladu s politično kohezijo obstoječih političnih skupin in z možnostjo dosega soglasja med samostojnimi poslanci, če jih je dovolj za oblikovanje politične skupine.
Kar zadeva zakonodajno politiko, določbe poslovnika v zvezi s sestavo konference predsednikov zato ne bi smele biti omejene na primere, ko je število samostojnih poslancev majhno.
Poslovnik Evropskega parlamenta vsebuje določbe, ki so veljavne predvsem dolgoročno. Uporabne bi morale biti ne le med sprejemanjem zakonodaje ali sprememb, ampak tudi v spreminjajočih se okoliščinah v prihodnosti.
Iz tega razloga zaradi začasnih položajev, ki se lahko kadar koli spremenijo in tudi vrnejo v prejšnje stanje, ne bi smeli vsakič sprejemati novih uredb. To vprašanje se dotika parlamentarne suverenosti, parlamentarne avtonomije in sposobnosti Parlamenta, da se organizira, zato vas naprošam, da glasujete za.
Predsednik Sarkozy, kolegi poslanci, gospe in gospodje, Evropski parlament vas z veseljem pozdravlja kot predsednika Francoske republike na današnjem plenarnem zasedanju v Strasbourgu. Vaš obisk je zelo velika čast za to institucijo in lahko vam zagotovim, da so poslanci tega parlamenta nestrpno čakali na vaš nagovor, na kar kaže veliko število mojih parlamentarnih kolegov, ki so danes zbrani tu. Med predsedniško kampanjo in nato ponovno po izvolitvi 6. maja ste večkrat in odločno potrdili, da je evropsko povezovanje ena od vaših prednostnih nalog in da bo zaradi tega tudi prednostna skrb francoskega predsedovanja.
(DE)Gospod predsednik, že leta 1849 je veliki francoski pisatelj Victor Hugo zagovarjal unijo evropskih držav. V stotih letih, ki so minila od takrat, je bilo v zgodovini evropskega povezovanja veliko spodbud in napredka, zlasti zaradi pobud Francozov. Ne nazadnje pomenijo začetek naše današnje Evropske unije, ki je rezultat načrta, ki ga je leta 1950 razkril Robert Schuman. Robert Schuman je tesno sodeloval z Jeanom Monnetom.
Ker smo zbrani v Strasbourgu, bi rad izkazal spoštovanje Pierru Pflimlinu, ki je bil dolgo predsednik vlade Francije, predsednik Evropskega parlamenta in župan Strasbourga. Zlasti boleče je bilo, da so prav državljani Francije na referendumu zavrnili osnutek ustavne pogodbe, ki je vsebovala toliko odgovorov, ki so pomembni za prihodnost Evrope. Malo pred izvolitvijo, gospod predsednik, ste jasno povedali, da boste kot predsednik države storili vse v svoji moči, da boste Francijo ponovno postavili v središče Evrope.
To namero ste nedvomno hitro in odločno pokazali s svojim prispevkom k doseganju rešitve pri pogajanjih v zvezi z reformno pogodbo in podporo prizadevanju takratne predsednice Evropskega sveta, kanclerke Angele Merkel.
Gospod predsednik, končujem s spominom, da ste me po izvolitvi prijazno povabili na obisk Elizejske palače kot svojega prvega nefrancoskega gosta. Ob tej priložnosti se vam ponovno zahvaljujem v imenu Evropskega parlamenta za to vabilo, saj ste z njim pokazali ne le predanost Evropi, ampak tudi, kar je najpomembneje, da cenite Evropski parlament kot organ, ki predstavlja prebivalce Evropske unije.
Gospod predsednik, 2. julija, nekaj tednov po izvolitvi, ste nagovorili prebivalce Strasbourga in povedali naslednje: "Hočem, da Francija prevzame odgovornost, ki ji je lastna, in hočem, da se vsi Evropejci zavejo lastne odgovornosti zgodovini. Hočem začeti z razpravami, hočem postavljati vprašanja in hočem načeti vse teme." Gospod predsednik, nestrpno pričakujemo vaš govor. Prosim vas, da nagovorite Evropski parlament.
predsednik Francoske republike. - Gospod predsednik Evropskega parlamenta, poslanci in poslanke, gospod predsednik Komisije, gospe in gospodje, zahvaljujem se za povabilo, da vas lahko nagovorim v tej stavbi, v kateri utripa demokratično srce Evrope.
Zahvaljujem se vam za priložnost, da to lahko opravim zdaj in v času, ko se po očitnem odlašanju Evropa združuje in napreduje.
Hvala za to, da lahko pred vami ponovim zavezanost Francije Evropi in jasno izrazim, da glas "proti" evropski ustavi ni pomenil, da so Francozi obrnili hrbet Evropi; pomenil je večja pričakovanja od Evrope.
Od začetka je upanje spremljalo evropsko združevanje. Zdaj ljudje pričakujejo od Evrope, da bo to upanje izpolnila, in to odgovornost nosimo vsi. Upanje na mir, upanje na bratstvo, upanje na napredek. To upanje se je rodilo iz velikih tragedij 20. stoletja. To upanje se je rodilo iz krvi in solza milijonov mož, žena in otrok. To upanje se je rodilo iz nepopisnega trpljenja. To je upanje, da se ljudje ne bodo nikoli več vojskovali drug proti drugemu, da na evropskih tleh ne bo osvajanja, prevladovanja in iztrebljanja, zaradi katerih so bili naši narodi na robu materialnega in moralnega uničenja.
Evropska ideja se je zgodila, ker so nekega dne veliki Evropejci dosegli drug drugega čez meje, meje, za katere je umrlo toliko ljudi. Ljudje, ki so tako trpeli, so jim sledili in se odločili, da je sovraštvo stvar preteklosti in da je zdaj potrebno prijateljstvo.
Evropsko združevanje je bilo omogočeno, ker so bili ljudje zgroženi ob tem, kar so storili. Odklonili so boj, ker so v srcih vedeli, da bi bila nova vojna pogubna. Namesto tega so izbrali medsebojno ljubezen, medsebojno razumevanje, sodelovanje, da oblikujejo skupno usodo.
Evropsko združevanje je treba obravnavati na podlagi tega, kar je: moralna obveznost, politična obveznost, duhovna obveznost.
Evropsko povezovanje je izraz skupne želje narodov Evrope, ki priznavajo vrednote, priznavajo skupno civilizacijo ter želijo ohraniti te vrednote in civilizacijo.
Evropa ne more biti le mehanizem. Evropa ne more biti upravni mehanizem. Evropa ne more biti pravni mehanizem, ki bruha standarde, uredbe in direktive, mehanizem postopkov in pravil.
Evropa ne more biti ločena od resničnega življenja, ločena od čustev, ločena od človeških strasti. Evropa ne more biti resničnost in nima možnosti za obstoj, razen če milijonom moških in žensk ne glede na njihova prepričanja pomeni nekaj živega, nekaj, kar jih nagovarja, nekaj, kar jim daje upanje na boljše življenje in boljši svet. Evropa bo velik ideal ali ne bo več obstajala.
Kadar ljudje rečejo "ne", ne moremo reči, da se motijo; vprašati jih moramo, zakaj so rekli "ne".
Vsi vemo, in mimogrede, jaz sem volil "za", da sta francoski "proti" in nizozemski "proti" na žalost predstavljala veliko več kot zavrnitev tako pomembnega besedila, kot je bilo.
Vsi vemo, da je bil glas "proti" najvidnejši dokaz globoke krize zaupanja, ki se je ne more prezreti in jo je treba rešiti.
Vsi, ki imajo radi Evropo, morajo ta "proti" sprejeti od dveh ustanoviteljic, ki sta vedno podpirali Evropo in to zelo resno.
Ta "proti" je izražal globoko zaskrbljenost: milijoni moških in žensk so začeli izgubljati zaupanje v Evropo. Zakaj? Ker so imeli občutek, da jih Evropa ne varuje več dovolj dobro. Ker so imeli občutek, da je Evropi vseeno za težave, s katerimi se srečujejo v življenju. Če je ta občutek nepošten ali ne, ni pomembno. Prepričan sem, da imajo milijoni moških in žensk v vseh državah ta občutek.
Glas "proti" je bil polomija. Evropo je potisnil v najglobljo krizo njene zgodovine. Vendar je lahko ta kriza, ki bi lahko povzročila uničenje Evrope, tudi koristna, saj spodbuja tiste, ki so bili zvesto predani evropskemu idealu, k razmisleku o vzrokih za krizo.
Kar se je v Evropi doseglo od ustanovitve Evropske skupnosti za premog in jeklo, je vredno omembe.
Vsi tukaj smo predstavniki ljudi, ki so se med seboj sovražili, ki so poskušali uničiti drug drugega in ki so se več stoletij vojskovali drug proti drugemu.
Na začetku je Paul-Henri Spaak, veliki Evropejec, predsednik prve Evropske parlamentarne skupščine, izrekel splošno veljavne in večne besede: "Naj ne pozabimo ničesar, ker bi to bila oskrunitev, vendar smo se odločili za začetek velike pustolovščine, ki nam bo omogočila, če uspe, ohraniti tisto, kar nam je skupnega in kar nam je najdražje."
Ta pustolovščina se je kljub neštetim težavam nadaljevala pol stoletja.
v pisni obliki. - (DE) Čeprav je Bolgariji in Romuniji uspelo pristopiti k Evropskemu gospodarskemu prostoru, je Bruselj očitno presenečen zaradi premajhnega napredka v zvezi z bojem proti organiziranemu kriminalu in korupciji. To so razširjene težave, ki izhajajo iz družbeno-političnega razvoja v postkomunističnih državah. Splošna javnost je jezna zaradi anonimnosti in ravnodušnosti kapitalizma ter se namesto tega raje zateka k znanim ter preverjenim in preizkušenim omrežjem.
To ponovno dokazuje, da se socialne spremembe ne more vsiliti od zunaj: nekaj, kar ZDA hočejo doseči z vojnim nasiljem, medtem ko EU premišljuje o vidiku "pristopa". Dejstvo je, da druga možnost izgublja svojo učinkovitost in vsako možnost za uveljavljanje vpliva, ko se države že priključijo "klubu", prav zato EU ne sme ponoviti te napake s Turčijo.
(PL) Gospod predsednik, rad bi spregovoril o poročilu gospe Kudrycke o sklenitvi sporazuma med Evropsko skupnostjo in Ukrajino o poenostavitvi izdajanja vizumov za kratkoročno bivanje. To je zlasti pomembno za odnose med Poljsko in Ukrajino, dve državi in ljudi, ki jih že stoletja vežejo zgodovinske vezi. Čim prej je treba sprejeti osnovne ukrepe, potrebne za vpeljavo znatno enostavnejših postopkov za pridobivanje vizumov za naše ukrajinske prijatelje, zlasti v primeru mladih, študentov, akademikov in sezonskih delavcev.
Dolgoročno bi si morali prizadevati za uvedbo režima potovanj brez vizumov. To je zlasti pomembno v zvezi s postavitvijo temeljev za vključitev Ukrajine v Evropsko unijo v prihodnosti. Unija mora podpirati razvoj demokracije v Ukrajini, pomagati pri ustvarjanju civilne družbe in olajšati stik med našimi državljani.
v pisni obliki. - (PT) Ta sporazum med Evropsko skupnostjo in Ukrajino o poenostavitvi izdajanja vizumov za kratkoročno bivanje bo podpisan vzporedno s sporazumom o ponovnem sprejemu, saj sta "medsebojno pogojena".
Kot je navedeno, ta sporazuma predstavljata del boja EU proti "nezakonitemu priseljevanju" in njegovim instrumentom. Poročilo se izrecno strinja s "priporočili ter s potrebo po nudenju ustrezne tehnične in finančne podpore Ukrajini s strani ES ter zlasti Evropske komisije za doseganje visoke ravni izvrševanja sporazuma o ponovnem sprejemu". Vendar smo v zvezi s tem kritični.
Čeprav sporazum uvaja natančne postopkovne roke, določa ugodnejše takse za vizume, vključno z ukinitvijo taks za vizume za nekatere kategorije oseb (?), in omogoča enostavnejše postopke za številne primere, je to manj od tistega, kar zahteva in potrebuje več tisoč ukrajinskih državljanov.
Poročevalci se ne zavedajo, da obstaja potreba po učinkovitem izvajanju ukrepov za poenostavitev izdajanja vizumov za širše dele ukrajinske družbe ali celo po nediskriminatornem režimu izvzetja iz vizumske obveznosti, kakršnega Ukrajina zagotavlja državljanom različnih držav EU.
v pisni obliki. - (DE) Že predolgo EU namenja pomoč državam po vsem svetu, medtem ko teh finančnih sredstev ne pogojuje z vračanjem nezakonitih priseljencev. To je spodbudilo poplavo nezakonitih gospodarskih beguncev, ki množično prihajajo v ciljne države brez izobrazbe ali obetov za prihodnost. To spremljajo različni škandali glede vizumov, ko je nešteto ljudi vstopilo v EU pod krinko turistov in hitro izginilo v sektorju z nizkimi plačami v EU, s čimer se je uničilo zelo veliko delovnih mest. Skrajni čas je, da dogovori o ponovnem sprejemu postanejo stalen element sporazumov. Za vsako ceno je treba preprečiti priložnosti za izginotje v anonimnost naših somestij.
Naraščajoči trend ustanavljanja vizumskih centrov, ki se potem zaprejo zaradi pomanjkanja prijav, je prav tako treba previdno obravnavati. Zaradi tega ravnanja se ne sme pod nobenimi pogoji zgoditi, da bi se vizumi izdajali poljubno preprosto zato, da bi se izognili tovrstnim zaprtjem.
v pisni obliki. - (PT) Ta sporazum med Evropsko skupnostjo in Moldavijo o poenostavitvi izdajanja vizumov za kratkoročno bivanje bo podpisan vzporedno s sporazumom o ponovnem sprejemu, saj sta "medsebojno pogojena", kar velja tudi za sporazume z Rusijo in Ukrajino.
Čeprav sporazum uvaja natančne postopkovne roke, določa ugodnejše takse za vizume, vključno z ukinitvijo taks za vizume za nekatere "kategorije oseb" (?) (kot so člani uradnih delegacij, poslovneži, novinarji, udeleženci znanstvenih, kulturnih in športnih prireditev, študenti, udeleženci programov izmenjav, bližnji sorodniki, predstavniki civilne družbe, osebe, ki so na obisku zaradi zdravljenja), in omogoča enostavnejše postopke za številne primere, je to manj od tistega, kar zahteva in potrebuje več tisoč moldavskih državljanov. Obstaja potreba po učinkovitem izvajanju ukrepov za poenostavitev izdajanja vizumov za širše dele moldavske družbe ali celo po nediskriminatornem režimu izvzetja iz vizumske obveznosti, kakršnega Moldavija zagotavlja državljanom različnih držav EU.
Še več, ti sporazumi spadajo pod okrilje politik Skupnosti o priseljevanju in "schengenskem območju", ki vključuje instrumente o hrambi biometričnih podatkov.
v pisni obliki. - (RO) Romunski poslanci Evropskega parlamenta, člani skupine PSE, bomo glasovali proti ali se bomo vzdržali glasovanja v zvezi s sporazumom med EU in Moldavijo o vizumih za kratkoročno bivanje in sporazumom o ponovnem sprejemu. To ne izraža nasprotovanja vsebini zadevnih dokumentov, ampak nenatančnim konceptom, ki so vključeni vanje in ki jih je uvedel stalinistični sovjetski režim, da bi priznal idejo obstoja moldavskega jezika, ki se razlikuje od romunskega jezika. Sklicevanje na moldavski jezik ostaja brezpredmetno in neveljavno za omenjene poslance Evropskega parlamenta.
(PL) Gospod predsednik, to sem vložil že prej. Zadeva razlago mojega glasovanja v zvezi s poročilom o digitalnih interaktivnih televizijskih storitvah gospoda Webra. Rad bi povedal, da v tem dokumentu obstaja zelo zanimiv del, v katerem se trdi, da bi morali javne avdiovizualne medije podpirati in jim ne škodovati. Glasoval sem za to poročilo, ker je pred kratkim kandidat za predsednika vlade v moji državi izjavil, da bi bilo treba pomembnost javne televizije zmanjšati. Vesel sem, da Evropski parlament v zvezi s tem jasno izjavlja, da bi bilo treba pomembnost javne televizije in javnih avdiovizualnih medijev povečati.
Z vsem spoštovanjem do vsebine bi rada izpostavila dejstvo, da bi lahko Evropska unija shajala brez tega poročila. Evropski parlament bi se moral posvetiti vprašanjem na ožjem področju in ne izražati mnenj o vsem mogočem.
Odbor Evropskega parlamenta za kulturo in izobraževanje bi moral prenehati delovati, ker se ukvarja z zadevami, ki so zunaj dosega sodelovanja v EU. Večino časa odbor pripravlja poročila, v katerih predlaga, da mora Unija urejati podrobna področja, na katerih EU nima pristojnosti.
V okviru sedanjega okvira sodelovanja EU velja, da imajo države članice izključno odgovornost za organizacijo izobraževanja. Tudi kulturna vprašanja spadajo pod pristojnost držav članic, pri čemer je Unija zdaj vključena v zelo omejeno sodelovanje v zvezi z različnimi kulturnimi programi.
Zaradi teh razlogov ni opravičila za obstoj odbora Evropskega parlamenta za kulturo in izobraževanje.
v pisni obliki. - Glasoval sem za sprejetje poročila. Podpiram uporabo digitalne interaktivne televizijske tehnologije, ki lahko evropskim državljanom koristi na različne načine. Poročilo poudarja pomen prehoda z analogne tehnologije, ki se načrtuje za Združeno kraljestvo, vendar zaostaja v nekaterih drugih državah članicah EU.
v pisni obliki. - (MT) Priložnost, ki mi jo ponuja ta razprava, izkoriščam za izraz svojega razočaranja nad načinom, na katerega se digitalna televizija razvija na Malti.
Prvič, malteški potrošniki bi morali imeti pravico še naprej gledati državne postaje, ki so brezplačne za ogled, pri čemer se jim to ne zaračuna.
V praksi bi morali vsi ponudniki storitev digitalne televizije te postaje oddajati brezplačno. Poleg tega bi moral vsak, ki ne kupi digitalnega sprejemnika teh družb, vseeno imeti pravico do sprejemanja signala teh postaj.
Druga točka se nanaša na medobratovalnost različnih platform v primeru Malte, tj. digitalne prizemne in kabelske. Zaradi pomanjkanja medobratovalnosti v malteškem sistemu imajo potrošniki manjšo izbiro, ker morajo namestiti drugačen sprejemnik, ko želijo uporabljati storitve druge družbe.
Upam, da bo posodobljena politika pristojnih organov v tej zadevi obravnavala te težave.
v pisni obliki. - (PL) Gospod Weber je predložil zelo zanimivo poročilo o zdaj spornem vprašanju. V sedanjem digitalnem okolju so se storitve, omrežja in poslovni sistemi bistveno spremenili, pri čemer je zdaj potrošnikom na voljo široka izbira. Medobratovalnost je torej postala temeljni koncept za informacijska in telekomunikacijska omrežja.
Uporaba schengenskega pravnega reda - Uporaba schengenskega pravnega reda v Češki republiki, Estoniji, Latviji, Litvi, na Madžarskem, Malti, Poljskem, v Sloveniji in na Slovaškem (razprava)
poročilu Carlosa Coelha v imenu odbora za državljanske svoboščine, pravosodje in notranje zadeve o osnutku sklepa Sveta o uporabi vseh določb schengenskega pravnega reda v Češki republiki, Republiki Estoniji, Republiki Latviji, Republiki Litvi, Republiki Madžarski, Republiki Malti, Republiki Poljski, Republiki Sloveniji in Slovaški republiki (11722/2007 - C6-0244/2007 -.
Gospod predsednik, gospe in gospodje, vesel sem, da sem danes tukaj pred tem parlamentom v imenu predsedstva Sveta in Republike Portugalske, da bi razpravljal o bližnji širitvi schengenskega območja.
Le pred enim letom so nad Evropo viseli temni oblaki zaradi tveganja za zelo resno politično krizo, ki je nastala zaradi tehnične nezmožnosti začetka delovanja druge generacije schengenskega informacijskega sistema (SIS). Nedoločno odlaganje prostega pretoka državljanov iz držav članic, ki so se Evropski uniji pridružile leta 2004 in ki prosti pretok upravičeno pričakujejo, bi poleg nedopustne tehnološke nesposobnosti pomenilo tudi in predvsem težak poraz za evropski ideal in dokazalo nemoč ter nekonkurenčnost naših institucij in držav članic. Tem državljanom bi lahko ponudili tisoč razlag, ampak bi vse zvenele kot slabi izgovori in bi spodbudile iskanje krivcev ter tako preprečile praktično rešitev težave.
Na srečo smo se hitro in povezano odločili za drugačno pot, kar se pred tem še ni zgodilo. Najprej smo v Lizboni našli primeren tehnološki odgovor na tehnološko krizo.
Predlog SISone4all je bil zasnovan v približno 30 dneh, pri čemer so študijo izvedljivosti zanj izvedli najboljši evropski strokovnjaki v podobnem časovnem okviru. Decembra 2006 je svet za pravosodne in notranje zadeve odobril začetek procesa, katerega potek je bil razporejen kot v evropski različici filma "Misija nemogoče", imel pa je majhen proračun malo več kot pol milijona evrov. Kot obljubljeno je bila marca pripravljena programska aplikacija, ki je klon portugalskega N.SIS (nacionalni SIS), ter dostavljena novim projektnim partnerjem. C.SIS (centralni SIS) je bil prav tako znatno nadgrajen zaradi celostne zaveze Republike Francije, kateri se moramo zahvaliti.
Nemško predsedstvo Svetu je časovno natančno nadaljevalo s sprejetjem ustreznih pravnih ukrepov. 31. avgusta nam je uspelo zaključiti namestitev aplikacij in prenesti podatke, kar je bil težaven in zapleten proces. Naslednji dan so varnostne sile držav članic pridobile dostop do novih orodij, ki so jih nato začele zelo uspešno uporabljati. Treba je bilo le še preveriti, ali so bili enako uspešno sprejeti vsi ostali ukrepi, potrebni za vstop v schengensko območje, kot so tisti, povezani s celinskimi in morskimi mejami, policijskim sodelovanjem, varstvom podatkov in izdajanjem vizumov. Na srečo so bili ti ukrepi sprejeti. Prejšnji teden je 8. novembra svet za pravosodne in notranje zadeve ugotovil, da so zadevne države članice pokazale zadovoljivo stopnjo pripravljenosti za uspešno izvajanje določb, ki s SIS niso povezane, in določb, ki so povezane s schengenskim informacijskim sistemom schengenskega pravnega reda.
Zahvaljujem se vsem v tem parlamentu, ki so izvajali spremembe in ocenjevali program v zadnjih mesecih. Treba je omeniti zlasti pomembno delo, ki so ga izvedli številni strokovnjaki, vključeni v obiske, ki so jim omogočili nedvomno potrditev le v nekaj mesecih doseženih sprememb.
Kjer bodo nekoč nove zunanje meje naše Evropske unije, imamo zdaj nameščeno eno najbolj visoko razvitih in sodobnih oprem, organizacijskih rešitev, ki si zasluži nagrado za inovacije, in ustrezne postopke za zagotavljanje visoke ravni pri boju proti kriminalu. Vse to bo dopolnjeno s posebnimi policijskimi ukrepi, o katerih smo se že dvostransko in večstransko dogovorili, tako da bomo imeli že dan po odpravi kontrol več svobode, ampak nič manj varnosti.
Poudariti moram tudi, da je skrb za največjo preglednost vodila portugalsko predsedstvo pri izvajanju zelo uspešnih korakov, da bi lahko Evropski parlament ocenil informacije, pridobljene z velikimi prizadevanji. Ta parlament je zato lahko pričal zelo strogem povzetku ocene učinka, ki smo ga želeli predložiti kot samostojen dokument. Čestitam poročevalcu gospodu Coelhu za njegovo popolno predanost izpolnjevanju določenih rokov in za odlično kakovost njegovega poročila.
Gospe in gospodje, to je metoda, ki jo moramo uporabiti za premagovanje prihodnjih izzivov vzpostavljanja in celostnega upravljanja sistemov SIS II, VIS (vizumski informacijski sistem) in novih informacijskih sistemov o potnikih, katerega je pred kratkim oznanil podpredsednik Frattini. Ne smemo si delati iluzij, saj so lahko tako veliki projekti, kot je ta, zelo uspešni ali zelo porazni. Uspeh lahko dosežemo le z močnimi strukturami oblasti, odločnim vodstvom in kratkimi časovnimi roki.
Ne potrebujemo tehnološkega čudeža, ampak veliko opravljenega dela v demokratični mreži, ki bo vključevala Komisijo, države članice in Evropski parlament, kot je bilo zgledno prikazano v tem primeru. Prav tako se uradno zahvaljujem vsem tistim, ki ste prispevali k temu uspehu. To je skrivnost uspeha predloga SISone4all in samo na ta način lahko prihranimo vire, ustvarimo sinergije med projekti in zlasti, gospe in gospodje, izpolnimo roke.
Izpolniti je treba samo eno zahtevo, preden lahko Svet sprejme odločitev, ki je načrtovana za december 2007, o uporabi določb schengenskega pravnega reda v novih državah članicah. Ta zahteva je vaš glas, glas Evropskega parlamenta. Upam, da lahko računam na njegov izid in sem glede tega samozavesten, glede na zelo pozitivno vsebino predloga resolucije, ki je že na dnevnem redu.
Na koncu se zahvaljujem za pohvalne komentarje, ki jih je Evropski parlament izrazil predsedstvu Sveta in Republiki Portugalski med tem predlogom resolucije. V imenu moških in žensk, ki so se v zadnjih mesecih posvetili naši nalogi priprave na to zgodovinsko odločitev, ki bo končno pokopala železno zaveso, moram povedati, da nas ni navdihnila le želja po zmagi in izognitvi resne krize. Aktivirali smo najboljše strokovnjake v Evropi, izkoristili smo orodja nove digitalne Evrope za hitro razpravo o naših načrtih in težavah ter ustvarili neverjetno mrežo strokovnjakov in 24-urno službo za pomoč pri iskanju rešitev. Vse te dejavnosti je spremljalo tesno in pred tem še ne videno sodelovanje med strokovnjaki in politiki, ministri na tem področju, ki so se redno sestajali na posebnih srečanjih za usmerjanje postopka s popolno solidarnostjo Komisije. Zlasti moram poudariti vlogo podpredsednika Frattinija.
Prav tako ne smemo nikdar pozabiti, gospe in gospodje, da ima Evropa parlamentarne predstavnike, katerih mnenje mora vplivati na naše početje. Ustrezno smo upoštevali vaša priporočila in zanašamo se na vašo zastopanost pri spominskih slovesnostih ob zgodovinski širitvi evropskega območja prostega pretoka, ki se bo odvijalo 21. in 22. novembra Hvala gospe in gospodje za vaš prispevek k temu zgodovinskemu izidu.
podpredsednik Komisije. - Gospod predsednik, najprej čestitam vsem državam članicam, da so omogočile državljanom Poljske, Estonije, Litve, Latvije, Češke republike, Slovenije, Madžarske, Slovaške, Malte in sedanjih schengenskih držav, da lahko končno v celoti uživajo prednosti prostega pretoka ljudi, ki je eden od stebrov Evropske unije.
To je resnična ugodnost za državljane držav članic, ki so se pridružile EU leta 2004. Omogočilo bo hitrejše in enostavnejše potovanje. Za vse države članice v Evropski uniji to kaže koristi skupnega delovanja v evropskem okviru. Območje brez notranjih meja je izjemen dosežek, ki mu v zgodovini ni enakega. Od 21. decembra naprej bo mogoče brez kontrole na mejah potovati od Iberskega polotoka do baltskih držav in od Grčije do Finske. To je resnično simbol združene Evrope in temeljna pravica za vse evropske državljane.
Kot se vsi zavedate, je bilo za ta zgodovinski dosežek potrebnih veliko priprav. Pridružitev schengenskemu območju ni enostavna naloga. Je izziv in doseči moramo pravo ravnovesje med svobodo in varnostjo. Odprava kontrol na notranjih mejah je tudi vprašanje zaupanja med državami članicami. S postopkom medsebojnega ocenjevanja, "schengenskim ocenjevanjem", države članice pridobijo zaupanje v zmogljivosti druga druge, da lahko varujejo zunanje meje v imenu vseh drugih ter izdajajo vizume, ki veljajo za celotno schengensko območje.
Države članice bodo prav tako izboljšale policijsko sodelovanje in varnostne kontrole znotraj širšega schengenskega prostora, da bi zločincem preprečile možnost prostega gibanja ter onemogočile boljše priložnosti za nezakonite dejavnosti. Vse to ne bi bilo mogoče brez finančne solidarnosti. Schengenski vir za pomoč, ki zagotavlja približno 1 milijardo EUR, je novim državam članicam omogočil, da izpolnijo predvsem izziv vzpostavitve učinkovitega nadzora na mejah ter postanejo polnopravne članice schengenskega prostora.
Poleg tega se zahvaljujem poročevalcu gospodu Coelhu in Evropskemu parlamentu za njuno pozitivno podporo pri uresničevanju tega temeljnega dosežka ter na koncu čestitam tudi portugalskemu predsedstvu. Čestitam vam in ministroma za notranje zadeve, ministru Costi in ministru Pereiri, za strateško partnerstvo in jasnost namena za uspešno izvajanje projekta schengenskega informacijskega sistema, znanega kot "SIS One For All" (SIS Eden za vse). Trdo smo delali, skupaj s prejšnjim nemškim in prihodnjim slovenskim predsedstvom, da bi podprli naše portugalske kolege. To nam je tudi uspelo. To kaže, kaj se da doseči, če so vsi v celoti zavezani kompleksnemu projektu. Vendar pa, gospe in gospodje, delo še ni končano. Naš končni cilj je zagotoviti, da bo schengenski informacijski sistem v celoti deloval do decembra 2008. Ponovno bomo morali tesno sodelovati.
poročevalec. - (PT) Gospod predsednik, gospod podpredsednik Komisije, gospod predsedujoči Svetu, gospe in gospodje, schengensko območje je eden največjih uspehov v zgodovini evropske integracije. Odprava notranjih mej in izvajanje številnih izravnalnih ukrepov, kot je okrepljen nadzor na zunanjih mejah, sodelovanje med policijskimi in sodnimi organi in ustvarjanje schengenskega informacijskega sistema, sta najboljša načina za omogočanje svobode gibanja.
Skupaj z Evropsko unijo je zraslo tudi schengensko območje. Od začetnih pet držav nas je zdaj 15, skupaj z dvema državama nečlanicama Skupnosti, Islandijo in Norveško, ter z delnim sodelovanjem Irske in Združenega kraljestva. Zdaj je pred nami zgodovinski dogodek: največja širitev v zgodovini Schengena, s sočasno odpravo notranjih mej z devetimi državami članicami: Češko republiko, Estonijo, Madžarsko, Latvijo, Poljsko, Litvo, Slovenijo in Malto. To je zelo pomemben dogodek za Evropo, za prost pretok ter za te nove države članice in njihove državljane.
Najprej jim želim dobrodošlico in jim čestitam. Čestitam jim za njihov vstop v to območje ter tudi in predvsem za sistematska in predana prizadevanja, ki so jih vložili v izpolnjevanje zahtev, določenih s strogimi schengenskimi pravili. Poročila, ki so bila izdelana decembra 2006 in jih je minister Magalhães že omenil, so izpostavila številne težave, ki so bile večinoma premagane. Evalvacijske skupine so sestavljali strokovnjaki iz vseh držav članic. Obiskali so meje in konzularna predstavništva ter pripravili izčrpna poročila z opisom dejanskega stanja, ocenami in priporočili, pri čemer so nekateri zahtevali dodatne ukrepe in ponovne obiske zaradi težav, ki so se v večini držav članic še pojavljale.
Čestitam evalvacijski skupini, ki jo je vodil dr. Carlos Moreira, ne le za zahtevno delo, ki je bilo izvedeno v kratkem času, ampak tudi, ker to delo ni le izpolnilo svoje inšpekcijske vloge, pogosto je tudi predlagalo ukrepe in rešitve, ki so omogočali razrešitev prepoznanih težav.
Gospod predsednik, odsotnost notranjih mej zahteva boljši nadzor na zunanjih mejah ter dobro izmenjavo informacij in podatkov prek schengenskega informacijskega sistema (SIS). Gre za vajo v medsebojnem zaupanju, pri kateri se morajo vsi strogo držati sprejetih pravil. Zagotavljanje učinkovitega nadzora na naših mejah omogoča zagotovljeno varnost vseh evropskih državljanov. Dejansko je varnost schengenskega območja odvisna od strogosti in učinkovitosti, ki ju bo vsaka država članica uporabljala pri nadzorih na njegovih zunanjih mejah, in tudi od kvalitete ter hitrosti izmenjave informacij prek sistema SIS. Vsaka slabost ali nepravilno delovanje katerega koli od teh elementov lahko ogrozi varnost Unije.
Zato moramo odpraviti preostale manjše težave. Kljub temu da ne prestavljajo ovire odpravi notranjih mej, jih je treba rešiti. Zato Evropski parlament v politični resoluciji, ki jo bomo sprejeli in ki jo je skupaj podpisalo pet političnih skupin, ter v zakonodajni resoluciji zahteva, da se ga podrobno obvesti v roku šestih mesecev o vseh izstopajočih vprašanjih. Zato zahtevamo, da se izvede tudi globalna evalvacija delovanja schengenskega območja v roku dveh let, ki bo vključevala vse države članice, nove in stare.
Na koncu se zahvaljujem portugalskemu predsedstvu za njihovo zavezanost in duh sodelovanja, zlasti portugalski vladi in portugalskemu državnemu sekretarju Joséju Magalhãesu, ki je danes tukaj, ter za rešitev, ki so jo našli znotraj predloga SISone4all, kot je že izpostavil podpredsednik Frattini. Ta rešitev je novim državam članicam omogočila, da se povežejo s sistemom SIS. Če se to ne bi zgodilo in glede na zamudo s sistemom SIS II, schengenskega območja ne bi mogli razširiti letos. Minister Magalhães, dobro se zavedam vaše osebne zavezanosti in čestitam tudi dr. Eduardi Peixeiro, ki je zaslužna za sprejeto rešitev.
Imam še dva zadnja komentarja. Prvi je za Evropsko komisijo. Komisijo še enkrat opominjam, da je namestitev sistema SIS II še vedno prednostna naloga Evropskega parlamenta, ne nujno zato, da bi novim državam članicam omogočili dostop do sistema, saj je bilo to vprašanje rešeno že s SISone4all, ampak predvsem zato, ker bo znotraj okvira Skupnosti omogočil bolj učinkovito uporabo podatkov in s tem izboljšal varnost prek vključitve biometričnih podatkov in medsebojnim povezovanjem opozoril. Drugi komentar je za Svet. Obžalujem, da v začetku tega postopka posvetovanj Svet ni spoštoval načelo razumnega sodelovanja s Parlamentom, saj iz varnostnih razlogov ni želel poslati ocenjevalna poročila, ki so jih pripravili strokovnjaki. Čeprav smo dosegli kompromis za začasno rešitev razmer, je treba poiskati dolgoročno rešitev. Nesmiselno je, da zavrača parlamentarno gradivo, s katerim izvaja svojo zakonodajno pristojnost.
Danes v naši galeriji z veseljem pozdravljamo delegacijo EFTA, ki jo vodi gospa Katrín Júlíusdóttir in sestavljajo člani iz Islandije, Norveške in Lihtenštajna ter nekaj opazovalcev iz Švice.
Obisk delegacije v Parlamentu je del 29. zasedanja skupnega parlamentarnega odbora Evropskega gospodarskega prostora, ki se bo tukaj v Strasbourgu sestal 14. in 15. novembra.
Našim kolegom želim veliko uspeha pri sporazumu EGP, prihodnjih izzivih prostora, energetskih vprašanj in podnebnih sprememb ter njihovih pogovorih s komisarjem Borgom o morski politiki EU, ki so na dnevnem redu razprav.
Prav tako sem zelo zadovoljen, da so se odločili, da obiščejo Evropski parlament med našim delnim zasedanjem.
Uporaba schengenskega pravnega reda - Uporaba schengenskega pravnega reda v Češki republiki, Estoniji, Latviji, Litvi, na Madžarskem, Malti, Poljskem, v Sloveniji in na Slovaškem (nadaljevanje razprave)
Naslednja točka je razprava o izjavi Sveta o uporabi določb schengenskega pravnega reda ter poročilu Carlosa Coelha o uporabi schengenskega pravnega reda v Češki republiki, Estoniji, Latviji, Litvi, na Madžarskem, Malti, Poljskem, v Sloveniji in na Slovaškem.
(PL) Gospod predsednik, najprej se zahvaljujem portugalski vladi za tehnično rešitev, ki jo je predlagala v zvezi s prehodnim obdobjem. To bo novim državam članicam omogočilo, da se konca tega leta pridružijo SIS, preden nov sistem potrdi in izvede Komisija.
Vesel sem za svoje sodržavljane, ki se bodo za božič vračali na Poljsko. Tokrat jim za prečkanje meje na poti domov ne po treba več ur čakati v vrsti.
Vendar je vse to postalo mogoče le zato, ker so se po začetnih težavah vse zadevne države odločile rešiti probleme, ki so nastali v zvezi z izvajanjem sistema SIS, tako da so ga prilagodile lokalnim pogojem.
(SK) Tudi jaz bi ob tej priložnosti rada izrazila svojo hvaležnost portugalskemu predsedstvu za njegovo pobudo in ker je poiskalo rešitev SISone4all, ki je devetim novim državam članicam omogočila pridružitev schengenskemu območju.
Ni dvoma o zgodovinskem pomenu tega koraka za državljane teh držav. To je načelo prostega pretoka ljudi spremenilo v realnost, pomeni pa tudi zgodovinski korak proti ponovni združitvi Unije.
Zahvaljujem se tudi poročevalcu Carlosu Coelhu za odlično delo in izjemno razumevanje vseh vprašanj. Treba se je zahvaliti tudi komisarju Frattiniju za njegovo veliko predanost in vso pomoč pri izpolnjevanju schengenskih meril.
V poročilu je bilo večkrat poudarjeno, da je pridružitev schengenskemu območju stvar vzajemnega zaupanja, in menim, da je zaupanje tudi glavna tema naše današnje razprave. Povsem jasno je, da varnost na mejah ni samo vprašanje tehnologije, ampak tudi vzajemnega zaupanja. Vendar to deluje v obe smeri. Več tehnološko razvitih sistemov bi nedvomno pomagalo tudi posameznim državam članicam, da zaupajo državam, ki ščitijo varnost zunanjih mej Unije. Zato moramo vprašati, zakaj moramo čakati na SIS II, ki bo povečal varnost ter olajšal pravosodno in policijsko sodelovanje med državami članicami na tem področju, in koliko časa bomo še morali čakati nanj. Podaljševanje začasnih rešitev je drago in predstavlja nezadosten nadomestek za SIS II.
Prav tako bi rada podprla predlog spremembe, vložen v zvezi z izpolnitvijo schengenskih meril, ki navaja, da je treba Parlament v šestih mesecih obvestiti o oceni stanja v državah članicah. Ne sme se ponoviti primer, ko Komisija Parlamentu ni hotela predložiti informacij, ki so bile ključne za njegovo odločanje.
Gospod predsednik, veselje novih evropskih državljanov 21. stoletja ob tem izjemnem božičnem darilu je razumljivo. Širitev schengenskega območja - ta poseben portugalski dosežek - je zgodovinski dogodek z velikim psihološkim in simboličnim pomenom, ki ne odpravlja le meja in ločnic v Evropi.
A medtem ko je zdaj mogoče potovati iz baltskega Vilniusa do atlantske Lizbone, se postavlja nova evropska zavesa pred Ukrajino, Rusijo, Moldavijo in Belorusijo, finančna in birokratska zavesa, ki nadomešča zelo staro železno zaveso. Še ne dolgo nazaj so naši sosedi lahko potovali brez vizuma v številne nove schengenske države, zdaj pa morajo plačati med 35 in 60 EUR. To je četrtina ali celo tretjina mesečne plače v nekaterih od teh držav. Ne potrebujemo evropske trdnjave, medtem ko je schengenski pravni red, z nekaterimi izboljšavami, ključ do močnejše in bolj vključujoče Evrope.
(LT) Lahko samo podprem pomembno širitev schengenskega območja, ki se bo zgodila konec tega leta, in se je veselim. Pojma "schengen" in "potovanje" sta pojma, ki ju državljani EU najbolje razumejo. Lahko vidijo, da dejansko delujeta; na nek način sta na vsakogar vplivala. Za večino Evropejcev sta tesno povezana s pojmom združene Evrope.
Pristop devetih novih držav članic je zgodovinski korak ne samo za Litvo, ampak za celo Evropo. Za Litvo pomeni nadaljnji korak proti poglobljenemu evropskemu združevanju. Priprave so zahtevale veliko dela in prizadevanja. Veseli me, da so strokovnjaki ocenili to prizadevanje, da se jim zdi sprejemljivo in da se bo lahko vseh devet kandidatk pridružilo, ker so uspešno prestale "test". Zahvaljujem se predsedujoči državi Portugalski, da je poiskala rešitve v zvezi s schengenskim informacijskim sistemom, ki je preprečil, da bi naše države zapravile več let.
(PL) Gospod predsednik, iz poročila gospoda Coelha izhaja, da je devet novih držav članic ustrezno pripravljenih na odprtje svojih mej na kopnem 21. decembra letos in na odprtje zračnih mej 30. marca 2008.
Kljub začetnim skrbem so vse te države uspele to nadoknaditi in vzpostaviti informacijski sistem, ki omogoča izmenjavo informacij med organizacijami, odgovornimi za zaščito zunanjih mej Unije.
Posledično bo načelo prostega pretoka oseb uresničeno približno tri leta po pristopu teh držav k Uniji. Parlament opozarjam, da je to eno od štirih ključnih načel, ki urejajo delovanje Evropske unije.
Prav tako je bilo dobro, da se je Svet Evropske unije odzval na pričakovanja Evropskega parlamenta, ko je sprejel uradno odločitev, da se meje odprejo v noči z 20. na 21. december letos. To bo zelo posebno božično darilo za več tisoč Evropejcev, ki v obdobju božičnih in novoletnih praznikov potujejo med starimi in novimi državami članicami.
(MT) Na začetku bi se pridružil kolegom poslancem ter se zahvalil in zaželel vse najboljše gospodu Coelhu za koristno delo, ki ga je opravil.
Gospod predsednik, širitev schengenskega območja ni samo še en zgodovinski korak v razvoju Evrope; je več kot to, je glavna pridobitev za evropske državljane, ker jim daje nove pravice. Gospod predsednik, včasih pozabimo, da so bili časi, ko so vam uradniki organov, pristojnih za priseljevanje, žigosali potni list, kamor koli v Evropi ste šli. Da ste lahko zapustili državo in vanjo ponovno vstopili, ste morali izpolniti obrazec za vkrcanje, da so bili organi obveščeni, kam potujete in koliko časa vas ne bo. Ob prihodu ste morali ponovno skozi nadzor priseljevanja, čakali ste v vrsti in postavljali so vam vprašanja: zakaj ste prišli, kaj boste delali in kako dolgo boste ostali. Namesto da bi vam izrekli dobrodošlico, so bili do vas skoraj nezaupljivi, kar je mnogo ljudi jezilo.
Ob vrnitvi v svojo državo ste šli skozi enak postopek, kontrola je bila v državi odhoda in ob vrnitvi v državo. Prav tako ne smemo pozabiti, da so carinski uradniki še pred kratkim pregledovali vašo prtljago ter vas spraševali, kaj ste kupili in koliko ste zapravili, kot da bi nekaj tihotapili.
Gospod predsednik, to ni bilo pred 50 leti, to se je dogajalo pred kratkim. Zdaj se bodo kontrole končno enkrat za vselej končale. To pomeni, da je država v schengenskem območju. Ko potujete znotraj schengenskega območja, ste tako svobodni kot v svoji državi; zapustite svojo državo, prispete v drugo in se vrnete brez kontrol, žigov, mej, vprašanj. Občutek svobode, ki ga prinese svoboda gibanja brez kontrol, je pomembna pridobitev, ki jo resnično ocenjujemo kot enega največjih uspehov Evropske unije. Tiste, ki prihajamo z otokov, schengen vedno bolj združuje, gradi most med obrobjem in središčem; za nas schengen pomeni občutek svobode, pomeni občutek osvoboditve.
- (SK) Ustanovitev schengenskega območja, ki odpravlja kontrole na notranjih mejah med vsemi sodelujočimi državami in tako uresničuje prost pretok oseb na ozemlju EU, se lahko upravičeno obravnava kot eden največjih dosežkov EU.
Državljani držav, ki se bodo območju pridružile decembra, bodo našo odločitev sprejeli kot odločitev, ki je v interesu ljudi in ki uresničuje njihovo pravico do prostega pretoka. Vendar širitev schengenskega območja zahteva tudi uvedbo nekaterih izravnalnih ukrepov, vključno z uvedbo učinkovitega nadzora na zunanjih mejah, boljšim sodelovanjem med upravami ter carinskimi, policijskimi in sodnimi organi, skupno vizumsko politiko in oblikovanjem schengenskega informacijskega sistema. Slovaška vlada je glede na vse ocene zelo uspešno končala pripravljalno fazo in ponosna sem, da lahko danes v Evropskem parlamentu izjavim, da je Slovaška republika v celoti pripravljena na pridružitev schengenskemu območju.
(LT) Danes bomo kmalu končali razpravo o uporabi določb schengenskega pravnega reda v novih državah članicah. Podpiram dejstvo, da je vse težko delo, ki so ga vložile tiste države, ki se bodo kmalu pridružile schengenskemu območju, skupaj s prizadevanji sedanjih držav članic in Komisije pripeljalo do zmage.
Vzpostavitev schengenskega območja je eden od največjih projektov EU. Da se olajša njegovo izvajanje po širitvi leta 2004, ko smo imeli težave z uresničevanjem SIS II, so države članice pokazale resnično solidarnost; Portugalska je predlaga različico SISone4all, ki bo omogočila odprtje meja med 15 starimi državami članicami in devetimi novimi pred naslednjim božičem.
To pomeni večjo svobodo gibanja v Evropi in to je tudi razumna odločitev, ki bo preprečila, da bi nove države članice utrpele izgube zaradi zamude pri določitvi datuma za začetek uporabe SIS II. SISone4all, ki naj bi deloval vsaj leto, bo olajšal pretok oseb in hkrati ugodno vplival na gospodarsko rast držav.
(ET) Gospe in gospodje, širitev schengena je dogodek za vseh 500 milijonov Evropejcev in pravzaprav za ves svet. Z odpravo kontrol na njenih notranjih mejah Evropska unija končuje obdobje, ki sta ga označevala delitev in nasprotovanje - vzhod in zahod.
Svoje otroštvo in najstniška leta sem preživela v Sovjetski zvezi. Spominjam se strahu, ki ga je povzročilo zavedanje, da sta kopno in zrak zaprta, da vojaki okupacijskih sil ščitijo železno zaveso. Pristop k schengenu označuje dokončno osvoboditev od preteklosti. Izginotje meja je močan simbol za 75 milijonov Evropejcev.
Devet držav, ki bodo pristopile k schengenu, je pripravljenih sprejeti spremembe v zvezi z izmenjavo podatkov, ki spremljajo privilegij prostega pretoka. Moja država, Estonija, ščiti eno od naših zunanjih meja. Kljub temu sem razočarana, da je ta zgodovinska priložnost razdeljena na dva manjša dogodka brez prepričljivega razloga, ker zračne meje seveda za vzhodne Evropejce ne bodo izginile pred koncem prihodnjega marca.
Naslednja točka dnevnega reda sta izjavi Sveta in Komisije o pripravah na ministrsko konferenco o migraciji Euromed.
Preden besedo predamo Svetu in nato Komisiji, bi poslance prosil, da natančno upoštevajo svoj čas za govor, ker smo tisto malo manevrskega prostora, ki smo ga imeli na voljo, porabili. Res je, da je bila prejšnja razprava pomembna. Načeloma bo vse v redu, če se bo vsak držal svojega časa za govor.
Gospod predsednik, gospod podpredsednik Komisije, gospe in gospodje, prva ministrska konferenca o migraciji Euromed bo potekala od 18. do 19. novembra v Santa Eulaliji, Algarve, Portugalska. Tako povedano se zdi kot najbolj vsakdanja izjava, ampak ni. To ministrsko konferenco na visoki ravni smo uspeli organizirati potem, ko so naši voditelji držav in vlad novembra 2005 to določili kot prednostno nalogo. To je bilo pred skoraj dvema letoma ob 10. obletnici vrha barcelonskega procesa, ko se je priznalo, da so migracijska vprašanja v okviru evrosredozemskega partnerstva vse pomembnejša. Kot se bodo nekateri med vami gotovo spomnili, smo imeli pozneje v Rabatu in Tripoliju priložnost, da potrdimo naš skupen politični program.
Po mnenju Sveta smo to storili realistično in jasno. Zdaj so na obeh straneh sredozemske regije velike skupnosti priseljencev, ki imajo zelo pomembno vlogo v naših družbah. Imamo dolžnost, da damo nov zagon partnerstvu, ki lahko izkoristi prednost obstoja teh učinkovitih skupnosti. Zapletenost in pomembnost migracijskih vprašanj pomenita, da morajo to reševati vsi, države izvora ter tranzitne in namembne države. Na prvi konferenci v Algarveju bi morala biti po mnenju Sveta razprava osredotočena le na najnujnejša vprašanja, pri katerih je treba uporabiti postopen pristop.
Glavne točke dnevnega reda bodo prednostna področja, dogovorjena na ministrskem srečanju v Tampereju, in sicer priseljevanje in razvoj, zakonite migracije ter boj proti nezakonitim migracijam. Ta področja vključujejo pomembne teme, kot so okvir za nakazila migrantov, nov izziv mikrokreditov, možnosti, ki jih za zakonite migracije ustvarjamo v Evropski uniji in na obeh straneh Sredozemlja, bistveno vprašanje varnosti dokumentov, ki ga je v drugačni povezavi omenil podpredsednik Frattini (varnost potnih listin je ključna, da se omogoči razvoj migracijskih tokov v varnih pogojih), in zelo pomembno vprašanje pogojev za vrnitev, kjer je potrebno.
Verjamem, da lahko pripravljalna dela, ki so bila izvedena v zadnjih tednih, pripeljejo do pozitivnega zaključka, kar dobro kaže za razpravo, ki bo potekala v Algarveju. Obe strani sta trdno odločeni, da bosta poiskali pozitivne rešitve in konkretne ukrepe ter te ukrepe sprejeli in izvajali. V zvezi s tem Svet obvešča Evropski parlament o svojem prepričanju, da bo konferenca dosegla sporazum o konkretnih ukrepih, ki nam bodo omogočili, da nadaljujemo z našim partnerstvom.
Upamo, da bo rezultat teh ukrepov končna izjava, ki jo bodo zaradi skrbnih priprav ministri odobrili v Algarveju. Ta izjava mora jasno opredeliti glavne prednostne naloge in tudi določiti posamezne projekte, ki se bodo kratkoročno izvajali. Zato menimo, da se ta pobuda razvija v ugodnem okolju ter se bo izkazala za spodbuden in pomemben trenutek v našem evrosredozemskem partnerstvu. To je dolžnost Sveta in rezultat, ki ga želimo in ki ga v celoti lahko dosežemo.
podpredsednik Komisije. - Gospod predsednik, izboljšanje upravljanja migracij v sredozemski regiji bo gotovo ena od prednostnih nalog EU in njenih partnerjev v Euromedu. Preveč ljudi se utopi, poleg tega nimamo dovolj koristi od potencialov, ki jih lahko omogoča dobro vodena migracija.
Na vrhu leta 2005, ki je bil pravkar omenjen, so voditelji držav in vlad Euromed sprejeli delovni program, ki določa cilje za sodelovanje pri migracijah, družbenem vključevanju, pravosodju in varnosti. Zaradi odlične pobude portugalskega predsedstva bodo imeli ministri, odgovorni za migracijo, priložnost, da sprejmejo naslednje korake za zagotovitev konkretnejšega sodelovanja. To bo pomemben mejnik. Pozdravljam poudarek, ki ga predsedstvo namenja konkretnim operativnim rezultatom konference, ker želijo naši državljani videti zelo konkretne rezultate.
Tri teme za to zasedanje so dobro usklajene in povsem v skladu z globalnim pristopom. Najprej, zakonite migracije: živimo v svetu vse večje mobilnosti, dobro urejene migracije so v interesu vseh partnerjev. Evropska unija potrebuje migracije, ki so v celoti v skladu z zakonom. Potreba po delavcih je v številnih državah članicah EU že očitna, na primer v kmetijstvu, zdravstvu in turizmu. Vendar mora biti Evropska unija sposobna obvladovati in vključevati te migrante. Spretnosti moramo usklajevati bolje kot v preteklosti ter pripraviti migrante na njihovo življenje v Evropi in poskrbeti za njihovo vrnitev v domovino, če je njihova migracija začasna ali krožna. Nobena migracijska strategija ni mogoča, če evropska politika za vključevanje migrantov, ki živijo in delajo v EU, ne spoštuje zakona v celoti.
Razpravljali bomo o uporabi evropskega sklada za vključevanje, ki je prvič na voljo v EU, zaradi predloga, ki ga je pred letom in pol pripravila Komisija ter sta ga potrdila Svet in ta parlament. Evropo moramo narediti bolj privlačno za zakonite migrante. Naš nedavni predlog za evropsko modro karto za visoko kvalificirane migrante je prvi primer in je primeren tudi za okolje Euromed.
Naslednje leto bodo sledile zakonodajne pobude za nekvalificirane in sezonske migrante ter za vračanje pripravnikov. Predlogi za začetek razprav o teh zadevah z našimi partnerji Euromed se mi zdijo logični in pravočasni.
Druga točka so migracije in razvoj. Da bi bili uspešni pri upravljanju migracij, moramo obravnavati tudi glavne vzroke migracij, kot so gospodarske razlike, pomanjkanje zaposlitvenih možnosti, nestabilnost, slabo vodenje itd. Za to sta potrebna uspešno sodelovanje s partnerskimi državami in natančno poznavanje položaja na terenu, kar zadeva potrebe po delovni sili, pomanjkanje usposobljenih delavcev in zmogljivosti za usposabljanje. Zato bodo ministri s Komisijo razpravljali o konkretnih predlogih za denarna nakazila migrantov in kako so lahko ta bolj produktivna za razvoj - takšno razpravo je treba pozdraviti.
Tretje področje za razpravo so nezakonite migracije, ker moramo, če želimo biti celostni, obravnavati tudi nezakonite migracije in varovati zunanje meje Evrope.
Naši partnerji v Euromedu so namembne države, države tranzita in države izvora. Naš cilj mora biti vzpostaviti sodelovanje za preprečitev, da se ljudje utapljajo na morju. Na konferenci Euromed bomo z ministri govorili o sodelovanju in možni novi vlogi Frontexa pri iskanju in reševanju, ne le pri patruljiranju in vračanju nezakonitih migrantov. Pri tem moramo zagotoviti, da spoštujemo naše obveznosti, kar zadeva mednarodno varstvo in človekove pravice. Podprli bi razvoj, pri katerem postane Frontex orodje podpore za tretje države pri njihovem prizadevanju za boljše upravljanje migracij in nadzor njihovih meja ob polnem spoštovanju mednarodnih obveznosti.
Veselimo se tega ministrskega zasedanja. Migracija je za vse nas bistvenega pomena, ker sproža močne strasti na ravni držav članic in na ravni Skupnosti. Nič drugače ni v naših partnerskih državah. Vendar je skupno delo edini način za napredek. Rekel bi, da samo sodelovanje ni več dovolj. Potrebujemo partnerstvo, ki temelji na skupnih ciljih in enakopravnosti partnerjev. Izboljšati moramo politične pakete, vključno z ukrepi za izboljšanje gibanja poštenih ljudi in spoštovanje nacionalnih in evropskih zakonov ter za povečanje lokalnih stopenj rasti v državah izvora.
Končno, menim, da bodo ministri uspešni pri prepoznavanju konkretnih področij za sodelovanje. Komisija je pripravljena, da podpre postopek izvajanja, vključno s financiranjem. Zavezali smo se, da bomo te ukrepe podpirali prek programa MEDA ter prek Evropskega sosedskega in partnerskega instrumenta in novih tematskih programov.
v imenu skupine PPE-DE. - (ES) Gospod predsednik, vsekakor podpiram to srečanje s sredozemskimi partnerji. Vendar bi raje videl, da bi bili prisotni ministri za zunanje zadeve tako kot na evropsko-afriškem srečanju v Rabatu. Zakaj? Želel sem njihovo prisotnost, da se poudari dejstvo, da mora biti priseljevanje glavno vprašanje v naših odnosih z državami južnega Sredozemlja.
To so sosednje države z velikimi razlikami v dohodku. Mnogo njihovih državljanov zdaj dela na severu Sredozemlja in njihove premestitve so bistveno razvojno vprašanje, kot je bilo že povedano. Te države se srečujejo s precejšnjim povečanjem števila prebivalstva, prebivalstva, ki zdaj išče boljše življenje v Evropi. Trpimo posledice nezakonitega priseljevanja iz teh držav, ki so hkrati tudi države tranzita za podsaharske izseljence.
To pomeni, da sta vključevanje prebivalcev in povezava med priseljevanjem in razvojem ter nezakonitim priseljevanjem ključnega pomena. Ministrsko srečanje v Algarveju bo torej imelo veliko dela.
V Parlamentu smo pred kratkim razpravljali o priseljevanju: govorim o poročilih gospoda Klicha in gospoda Morena. Verjamem, da se ju bo v razpravah ustrezno upoštevalo.
Najprej je treba zagotoviti tesno sodelovanje južnih držav z nami, da se nadzirajo migracijski tokovi in se spodbujajo z nečim, čemur bi rekel "pozitivno pogojevanje". Pojav priseljevanja je lažje nadzirati, če je politična volja za to. Rezultati se dosežejo, če soseda resnično želi sodelovati.
Drugič, nezakonito priseljevanje je še vedno zelo aktualno vprašanje. Preprečiti moram, da nezakoniti priseljenci prihajajo po morju; ti priseljenci tudi tvegajo svoja življenja. Celo otroci so žrtve dejavnosti tistih, ki brezvestno trgujejo s človeškimi življenji. Od sredozemskih držav je treba zahtevati, da podpišejo in ratificirajo dva protokola h konvenciji ZN proti mednarodnemu organiziranemu kriminalu v zvezi s trgovino z ljudmi.
Tretjič, ponovno moram poudariti potrebo po oblikovanju sporazumov o ponovnem sprejetju. To je bilo doseženo z Rusijo, Ukrajino in Moldavijo, zakaj torej po toliko letih še ni bilo doseženo z Marokom. Kaj se dogaja z Alžirijo?
Gospod predsednik, konferenci Euromed želim veliko uspeha. Upam, da bodo udeleženci zagotovili konkretne zaveze in trdne dogovore, ki se bodo dejansko izvajali in ne bodo končali zgolj kot vzporejanje vzajemnih želja, ki kasneje v praksi niso uresničene.
v imenu skupine PSE. - (ES) Monsieur le Président, gospod podpredsednik Komisije, gospod predsedujoči Svetu, gospe in gospodje, znanstveniki trdijo, da so podnebne spremembe pred skoraj dvema milijonoma let povzročile prvo obsežno migracijo iz Afrike v Evropo. Čeprav morda k temu prispevajo tudi podnebne spremembe, sta v našem času revščina ter pomanjkanje svobode in možnosti še vedno glavna razloga, da veliko število izseljencev tvega svoja življenja za boljše priložnosti na naši celini.
Izziv, s katerim se soočamo kot Evropejci, je, da bi bilo priseljevanja resnično del razvoja v državah izvora in namembnih državah ter da razvoj prispeva k zmanjševanju nezakonitega priseljevanja. Zato si moramo skupaj z državami izvora in tranzita prizadevati za pravo mobilnost delovne sile s pravicami in obveznostmi ter ne delovne sile sužnjev.
Zato želim ponovno poudariti, da potrebujemo dialog, sodelovanje in solidarnost, da se zgradi prostor skupnega bivanja med severom in jugom Sredozemlja. Zato iskreno podpiram vrh Euromed glede na ministrski konferenci v Rabatu in Tripoliju. Dialog med državami izvora in tranzita ter evropskimi državami, ki sprejemajo priseljence, mora biti institucionaliziran, da se zagotovi temelj za pravo združenje na podlagi razvoja.
Predpisi, ki urejajo delovanje političnih strank na evropski ravni, in pravila glede njihovega financiranja (razprava)
Naslednja točka je poročilo gospoda Leinena v imenu odbora za ustavni nadzor o predpisih, ki urejajo delovanje političnih strank na evropski ravni, in pravilih glede njihovega financiranja - C6-0202/2007 -.
predsedujoči Svetu. - (PT) Gospa predsednica, gospa komisarka, gospe in gospodje, kot veste, je Komisija 27. junija letos predstavila predlog na podlagi člena 191 Pogodbe ES, katerega cilj je izboljšanje in prilagoditev uredbe (ES) št. 2004/2003 o statusu in financiranju političnih strank na evropski ravni.
Temu predlogu je sledilo poročilo, ki je ocenilo uporabo te uredbe. Evropski parlament je 23. marca 2006 sprejel ustrezno resolucijo. Predlog Komisije uvaja nov element: možnost financiranja evropskih političnih ustanov, pri čemer se upošteva njihova pomembna vloga v podpiranju in spodbujanju dejavnosti ter ciljev političnih strank na evropski ravni.
Ker so politične ustanove tesno povezane z evropskimi političnimi strankami, se predlaga, da morajo svojo zahtevo za financiranje predložiti prek politične stranke na evropski ravni, s katero so povezane, na enaki pravni podlagi, kot velja za financiranje slednje, oziroma v skladu s členom 191 Pogodbe ES.
Vem, da politične stranke, zastopane v tem parlamentu, ustanavljajo ali so že ustanovile ustanove na evropski ravni. Svet podpira možnost zagotavljanja finančne podpore Skupnosti za dejavnosti teh ustanov na podlagi zelo strogih pravil, ki bodo med drugim omogočali jasno razlikovanje med področji posredovanja strank, ki se morajo dopolnjevati in ne prekrivati.
Drugi glavni cilj predloga Komisije je revizija finančnih določb, ki veljajo za financiranje političnih strank na evropski ravni ob upoštevanju izkušenj, ki so se med tem časom pridobile. V ta namen Komisija med drugimi ukrepi predlaga odstopanji od pravila o neprofitnosti iz člena 108 finančne uredbe. Prvi ukrep vključuje možnost, da se del presežka do višine 25 % celotnega letnega prihodka iz enega leta prenese v prvo četrtletje naslednjega leta, kar strankam omogoča boljšo odzivnost na spremenjene politične okoliščine in prednostne naloge. Cilj drugega ukrepa je dovoliti političnim strankam na evropski ravni, da oblikujejo finančne rezerve s prihranki prihodkov, ki so jih same ustvarile nad novo znižano minimalno stopnjo sofinanciranja v višini 15 %.
Prav tako moram poudariti predlog, da je treba jasno določiti, da se proračunska sredstva, pridobljena iz proračuna EU, lahko uporabijo tudi za financiranje kampanj političnih strank na evropski ravni v okviru volitev v Evropski parlament, če to ne pomeni neposrednega ali posrednega financiranja nacionalnih političnih strank ali njihovih kandidatov.
V Svetu je ta predlog najprej trikrat ocenila skupina za splošne zadeve, in sicer septembra in oktobra letos, poleg tega so ga delegacije na splošno dobro sprejele. Vendar so nekatere delegacije izrazile zaskrbljenost glede predlagane pravne podlage in odstopanja od proračunske discipline.
Od pravne službe Sveta se je zahtevalo mnenje o teh vprašanjih. Ta služba je menila, da se odstopanja od pravila o neprofitnosti iz člena 109(2) uredbe Sveta št. 1605/2002 določijo le v ločeni uredbi na podlagi člena 279 Pogodbe ES, in je nameravala s predlogom spremembe ta odstopanja vključiti v finančno uredbo samo. To mnenje je pripeljalo do razdelitve predloga na dva pravna akta ter posvetovanja med Evropskim parlamentom in računskim sodiščem.
Pred kratkim, in sicer 17. oktobra 2007, je Coreper II prvič razpravljal o kompromisnem besedilu, ki ga je predstavilo portugalsko predsedstvo, in mnenju pravne službe Sveta. Teden dni pozneje, 24. oktobra 2007, je Coreper II dosegel sporazum glede dveh točk: prvič, razdelitev predloga na dva pravna akta, pri čemer uredba na podlagi člena 279 Pogodbe ES vsebuje določbe za spremembo finančne uredbe, druga uredba pa vsebuje druge določbe predloga na podlagi člena 191 Pogodbe ES, in drugič, posvetovanje med Evropskim parlamentom in računskim sodiščem o predlogu spremembe člena 109 uredbe št. 1605/2002 v skladu s členom 279 Pogodbe ES. To posvetovanje se je začelo takoj.
Kompromisni besedili na podlagi razdelitve je skupina za splošne zadeve ocenila 9. novembra 2007, torej zelo pred kratkim. Zato z velikim veseljem napovedujem, da je skupina za splošne zadeve, ki se je srečala prejšnji petek, potrdila obstoj splošnega sporazuma med nacionalnimi delegacijami o vprašanjih, ki jih obravnavata uredbi na podlagi razdelitve.
V bistvu ponavljam, da med zadevnimi tremi institucijami ni nobenega velikega nesoglasja. Komisija, Parlament in Svet se strinjajo o ključnih zadevah v zvezi z evropskimi političnimi ustanovami in predlogu spremembe določb o delovanju evropskih političnih strank. Vprašanje o pravni podlagi je bilo in je strogo pravno vprašanje, pri čemer namen Sveta ni bil in ni preprečiti sporazum med temi tremi institucijami.
V imenu Sveta lahko potrdim, da želimo, da se uredbi na podlagi razdelitve sprejmeta do konca tega leta, tako da lahko postaneta veljavni 1. januarja 2008. V ta namen predlagam, da Parlament preloži glasovanje o vašem mnenju, ki je bilo načrtovano ta teden, tako da bomo lahko z ustreznimi stiki dosegli sporazum na prvi obravnavi uredbe na podlagi člena 191 Pogodbe ES v skladu s postopkom soodločanja.
V tem primeru je treba čim prej sprejeti mnenje Parlamenta o predlogu spremembe finančne uredbe. Računsko sodišče smo prav tako pozvali k hitremu ukrepanju. Imamo malo časa, vendar ga je po vašem mnenju dovolj za sprejetje uredb pod pogoji, ki jih zahtevajo Parlament, Komisija in Svet.
podpredsednica Komisije. - Gospa predsednica, med obravnavo smo ugotovili očitno povpraševanje in priložnost za ukrepe, ki bodo okrepili in razširili politični dialog. Vedno sem menila, da moramo, če želimo ustvariti evropski javni prostor, oblikovati bolj evropsko politično kulturo, to vprašanje je pri tem vsekakor bistveno.
Gotovo ni enotne čarobne rešitve za premostitev vrzeli med evropsko politiko in našimi državljani; prav tako ni lahke poti za uresničitev demokratičnih želja državljanov in njihove želje po dejavnejšem sodelovanju. Ta prizadevanja je treba spodbujati s številnimi pobudami, katerih skupen namen je zagotoviti čim bolj široko sodelovanje državljanov, vključno z mladimi, tu bi dodala tudi ženske, v demokratičnem življenju Unije.
Dejavnosti evropskih političnih strank, skupaj z oblikovanjem evropskih političnih temeljev, so del paketa za izgradnjo tega resnično evropskega javnega prostora, kjer se lahko izzovejo različna mnenja in lahko državljani bolje razumejo vključene izzive ter sprejemajo odločitve na podlagi informacij. Politična razprava in politična kontroverznost sta del demokracije in upamo, da bo to pripomoglo k povečanju udeležbe na evropskih parlamentarnih volitvah.
Z zadovoljstvom lahko rečem, da sta se Komisija in Parlament vedno strinjala glede tega vprašanja. Komisija je lahko hitro odgovorila na zahtevo Parlamenta, parlamentarni odbor za ustavne zadeve pa je lahko odločno podprl naš predlog.
Pred tem parlamentom sem 25. oktobra izrazila svojo zaskrbljenost, da je Coreper izbral pot, ki ga oddaljuje od Komisije in Parlamenta, zaradi česar so zaskrbljeni tudi poslanci, vključno s predsednikom Pötteringom in gospodom Leinenom. Vendar sem izrazila tudi upanje, da bodo ključni cilji Sveta, Parlamenta in Komisije ostali enaki: odobritev vsebine našega predloga pred koncem tega leta.
Tri tedne pozneje in potem, ko sem slišala izjave predsedstva, lahko le pozdravim nedaven razvoj in izrazim svoje zadovoljstvo, da smo ponovno na skupni poti. Svet je to poslušal, delovna skupina pa je prejšnji petek soglasno potrdila celotno vsebino našega predloga. To pomeni, da se lahko zdaj pomaknemo naprej. Ampak, čeprav je sporazum, ki je bil dosežen v Svetu, pomemben korak naprej in zelo pozitivna novica, to še ni zaključek procesa. Dokončno se moramo dogovoriti o podrobnostih, da omogočimo hitro sprejetje in začetek veljavnosti te uredbe.
Tudi če razdelitev naših predlogov nenazadnje ne vpliva na njihovo vsebino, vsebuje ločen, bolj zapleten zakonodajni postopek in mnenje računskega sodišča, za katerega upam, da ga bo sodišče pravočasno podalo. Priprava razporeda je velik izziv, časa pa je malo.
Zahvaljujem se gospodu Leinenu za predano delo pri tem dokumentu ter vsem drugim sodelujočim poslancem. Prav tako se želim zahvaliti predsedniku Pötteringu, konferenci predsednikov in političnim skupinam, ki so imele pomembno vlogo pri pripravi podlage za sporazum o tem vprašanju. Zato, gospa predsednica, predsednik Sveta, gospod Leinen,
poročevalec. - (DE) Gospa predsednica, gospa podpredsednica Komisije, predsedujoči, kolegi, gospe in gospodje, nova lizbonska pogodba je vodilna vizija za parlamentarno demokracijo na ravni EU. V parlamentarni demokraciji so potrebne politične stranke. Potrebne so politične stranke, da zastopajo interese družbe ter ponudijo državljanom različne kandidate in manifeste, med katerimi lahko izbirajo na volitvah. V vseh naših 27 državah članicah imamo stranke, ki kandidirajo na nacionalnih volitvah, zdaj moramo tem evropskim strankam omogočiti, da opravljajo svoje demokratično delo tudi na evropski ravni.
Zagotoviti želimo, da bo tudi pred evropskimi volitvami vrsta aktivnih političnih družin, med katerimi bodo naši državljani lahko izbirali in ki bodo sposobne spodbuditi volivce in jim predstaviti svoje načrte. Želimo, da imajo državljani možnost odločanja o naravi Evrope, za katero glasujejo, in dejansko izbiro. Prva uredba o statutu in financiranju evropskih političnih strank, ki smo jo sprejeli že leta 2004, je bila odmeven uspeh. Zdaj imamo deset registriranih političnih družin, kar ponazarja širino političnega spektra v Evropski uniji. Ta revizija uredbe bo vnesla nekaj prožnosti v te demokratične strukture in jih bo hkrati razširila.
V večini naših držav imamo poleg političnih strank tudi politične ustanove. To so instrumenti za podrobnejšo analizo socialnih trendov in tudi forum za razpravo, ki sega dlje od članstva v stranki. Te ustanove so se izkazale za učinkovite v veliko državah. Delo opravljajo dobro, zato je še bolj potrebno omogočiti, da ta razprava o Evropi poteka tudi na evropski ravni in prek nacionalnih meja. Zato podpiram dejstvo, da je ta instrument, ki je dodatek političnim strankam samim, odobril tudi Svet.
Gospe in gospodje, nobena politična stranka svojega dnevnega reda ne prilagodi finančnemu letu. Odziva se na politične dogodke, zato je treba politične stranke obravnavati drugače od drugih združenj. Namen te nove uredbe je vnesti nekoliko prožnosti v finančno poslovanje. Pri tem imamo tri cilje: najprej želimo, da se finančno leto lahko podaljša za tri mesece na odhodkovni strani, s čimer se bodo stranke lahko odzivale na politične dogodke. Nadalje, nočemo, da bi morale stranke na koncu leta porabiti ves svoj denar. Želimo, da bi stranke lahko uporabljale lastna sredstva, prispevke iz članarine in donacije za zbiranje rezerv, ki se lahko porabijo v odziv na ključne dogodke v politiki in zlasti seveda za evropske volitve.
Nazadnje, da bi lahko pomagali zlasti manjšim političnim družinam ter da bi ustanovili in pospešili delovanje evropskih političnih ustanov, potrebujemo drugačne dogovore v zvezi z deležem nepovratnih sredstev in lastnih virov. V novi uredbi predvidevamo 15 % delež lastnih virov in 85 % subvencij.
Gospe in gospodje, Svet je sklenil razdeliti pravno podlago. Trdili smo, da to ni potrebno. Na žalost bo to povzročilo manjšo preglednost, ker bodo državljani morali pravno podlago za to novo uredbo iskati na dveh krajih. Vendar ne želimo zavlačevati z nestrinjanjem glede pravnih vprašanj. S tem se bi le podaljšal proces in preusmerila pozornost drugam od resničnega cilja te uredbe. V interesu evropskih političnih strank in njihovih priprav na evropsko volilno kampanjo leta 2009 se moramo osredotočiti na vprašanja o vsebini in to zadevo zaključiti pred koncem tega leta. Z veseljem ugotavljam, da se vsebina te uredbe ujema s splošnim sporazumom. Menim, da si moramo zdaj kolikor je mogoče prizadevati, da povzamemo to pomembno zakonodajo pod portugalskih predsedstvom, s čimer bomo dobili pravno podlago za politične ustanove in podlago za prožnejše finančno poslovanje v proračunskem letu 2008. Svet bo za to zahteval predhodne dogovore, kakor smo prvotno predlagali v odboru za ustavni nadzor.
Že tako zamujamo, zato bi prosila kolege, da se držijo razporeda ter bi vas povabila, da se tako kot zadnjič, presedete v ospredje polkroga. Prosim, pridite naprej. Nihče vas ne bo nadrl, če sedite na sedežih drugih. Če boste prišli v ospredje, bomo ustvarili bolj prijateljsko in interaktivno vzdušje.
Ker je povišan tečaj evra zmanjšal konkurenčnost evropske turistične industrije, kakšne ukrepe načrtuje Evropa za okrepitev industrije in ohranitev položaja Evrope kot turistične destinacije?
podpredsednik Komisije. - (DE) Gospa predsednica, gospe in gospodje, trendi menjalnega tečaja seveda vplivajo na sorazmerno ceno evropskih turističnih produktov za potrošnike iz tretjih držav. Čeprav menjalni tečaj evra ni politični instrument, ampak se določa prosto na zunanjem borznem trgu, je treba posledice nedavnih povišanj menjalnega tečaja med evrom in dolarjem na turizem obravnavati z drugačnega vidika.
Prvič, nihanja menjalnega tečaja evra so zelo malo vplivala na turizem v Evropski uniji Po podatkih, ki so na voljo, 70 % prihodkov v Evropsko unijo izvira iz čezmejnega turizma oziroma prihaja od turistov iz drugih držav članic EU.
Drugič, ne smemo se osredotočati zgolj na menjalni tečaj med evrom in dolarjem. Izračuni učinkovitega menjalnega tečaja evra kažejo, da je splošni trend precej manj pretresljiv. Porast evra v primerjavi s kitajskim juanom, na primer, je bil letos precej manj odmeven, a so se prihodki od turistov iz držav, ki niso v EU, komaj podvojili v obdobju med letom 1995 in 2005, medtem ko so se v istem obdobju prihodki od turistov s Kitajske povečali za dvanajstkrat.
Komisija se zaveda, da je cena ključni konkurenčni dejavnik. Vendar vizija Komisije v zvezi z evropskim turizmom v prihodnosti, kot jo je predstavila v nedavno sprejetem sporočilu, temelji na visoki kakovosti, ne nizkih stroških.
Prepričani smo, da je lahko Evropa tudi s stabilnim evrom še vedno glavna svetovna destinacija, če bo Evropa v celoti izkoristila svoje prednosti: svojo dediščino, čudovito naravno okolje, geografsko koncentracijo privlačnih krajev in sloves po storitvah na visoki ravni.
(ES) Gospa predsednica, zadnje izjave komisarja so v nasprotju z realnostjo. Kar se zdaj dogaja, je, da se velik del notranjega evropskega turizma obrača k državam zunaj evropskega območja, ki so karibske države, države v razvoju, Daljni vzhod in Afrika, kar je predvsem zaradi povečanja vrednosti naše evropske valute.
Poleg tega se načrtuje uvedba novih ukrepov, ki prav tako ne bodo naklonjeni evropskemu turizmu, kot so nadomestila podjetjem zaradi emisij CO2. Povedano drugače, veliko dejavnikov bo začelo ogrožati evropski turizem, pri čemer za zdaj ni nobenega znamenja o evropski politiki v zvezi s turizmom. To je za nacionalne vlade očitno še vedno aktualno vprašanje, pri čemer želim komisarja vprašati, ali se mu zdi, da lahko Komisija spodbudi nekakšno evropsko politiko, ki bi se zoperstavila temu očitnemu trendu zmanjšanja konkurenčnosti evropskega turizma.
podpredsednik Komisije. - (DE) Bojim se, da se bova morala s poslancem strinjati, da se ne strinjava. Kot veste je pred le nekaj dnevi na Portugalskem potekala velika evropska turistična konferenca, na kateri se je o vseh teh vprašanjih podrobno razpravljalo. Te konference se je udeležilo 500 vodilnih strokovnjakov iz vse Evrope in nisem imel vtisa, da bi bile evropska turistična industrija ali dejansko države članice na tej konferenci zaskrbljene, da bo Evropa izgubila svoj ugled kot turistična destinacija.
Številke, ki so na voljo, ne potrjujejo, kar je dejal poslanec, in sicer, da se soočamo z zlasti resnimi razmerami. Naj povem še enkrat: nihanja menjalnega tečaja seveda vplivajo na ceno, vendar to, kar Evropa ponuja obiskovalcem iz drugih držav, ni v prvi vrsti določeno s ceno. Odločitev o potovanju v Evropo ni odvisna predvsem od cene, ampak o kakovosti ponudbe, ki jo ima Evropa.
Vendar se strinjam s poslancem, da moramo zelo veliko pozornost nameniti bremenom, ki so padla na evropsko turistično industrijo, ter zagotoviti, da se izpolnijo okvirni pogoji, ki bodo omogočili tej industriji dejansko izkoriščanje množične rasti in zaposlitvene zmogljivosti, ki jo ponuja.
Ker avtorja nista prisotna, bomo vprašanja 37, 38 in 39 preskočili.
Na otvoritvi evropskih dnevov razvoja med 7. in 9. novembrom bo prisoten gospod Maumoon Abdul Gayoom, predsednik Maldivov. To je bilo omogočeno, ker so Maldivi resno ogroženi zaradi podnebnih sprememb in ker so "Podnebne spremembe in razvoj" glavna tema evropskih dnevov razvoja. Po eni strani to pomeni, da EU legitimizira tega predsednika in njegov režim. Mednarodne organizacije za človekove pravice resno kritizirajo predsednika Gayooma zaradi avtokratske narave njegovega režima in zaradi številnih resnih kršitev človekovih pravic, ki jih izvajajo policija in varnostne službe v njegovi državi.
Zakaj je Komisija povabila gospoda Maumoona Abdula Gayooma (konec koncev obstajajo tudi druge države, ki jih ogrožajo podnebne spremembe, vendar imajo na oblasti demokratične vlade) in kakšen je odnos Komisije do njegovega režima na Maldivih?
Najlepša hvala za vprašanje, ki mi omogoča opozoriti na razmere na Maldivih.
Kot je predsednik Maumoon Abdul Gayoom poudaril na nedavnem vrhu Združenih narodov, Maldive, ki so le 1,5 metra nad morsko gladino, ogroža stalno dviganje gladine oceanov zaradi segrevanja ozračja. To je več kot 300 000 beguncev prisililo, da so zapustili te otoke. Zato, kot je poslanec pravilno poudaril, nam povabilo predsednika Maldivov omogoča priložnost, da opozorimo na nevarnost, ki zdaj grozi prebivalcem teh otokov.
Poleg tega so Maldivi vedno imeli dejavno vlogo v mednarodnih konferencah o manj razvitih državah in majhnih otoških državah v razvoju. Ta prizadevnost se je potrdila, ko so se Maldivi udeležili tretje konference Združenih narodov o najmanj razvitih državah, ki jo je leta 2001 gostil Evropski parlament, in ponovno, ko so Maldivi prevzeli pomembno vlogo vodenja skupine strokovnjakov na okvirni konvenciji Združenih narodov o podnebnih spremembah.
V zvezi s političnimi razmerami na Maldivih in v skladu z izjavo predsedstva Sveta Evropske unije Komisija podpira zadnji politični razvoj dogodkov na Maldivih in je zadovoljna z reformami, ki so se uvedle do zdaj. Izdaja časovnega načrta za reformni program leta 2006 je bila resnično dobra novica. Volitve, ki bodo potekale naslednje leto, leta 2008, bodo pomemben korak k večji demokraciji. Komisija je pripravljena podpreti reformni proces, vključno z zagotavljanjem poseben pomoči za volitve 2008.
V zvezi z vprašanjem človekovih pravic seveda ostajamo previdni. Komisija je zadovoljna z najnovejšimi napredki, vključno z lansko izpustitvijo dveh pomembnih aktivistov: Jennifer Latheef in Mohammeda Nasheeda.
Od nevladnih organizacij, ki so se udeležile evropskih dnevov razvoja, sem izvedel, da so bile zelo zadovoljne s pobudo in resolucijami, ki so ji sledile, zato čestitke glede tega. Vendar osebno nisem v celoti zadovoljen.
Pravite, da se politične razmere na Maldivih izboljšujejo in da imajo tam časovni načrt, vendar ali ni po drugi strani nekoliko prezgodaj, da predsedniku, ki ga konec koncev lahko označimo vsaj za delnega diktatorja, ponudimo mesto na takšnem forumu, takšnem pomembnem srečanju? Menim, da moramo biti zelo previdni pri tem in ne mu smemo ponuditi platforme, če ni to nujno potrebno.
Pritožba Boeinga (Združene države) zoper Airbus (EU) pred STO (razprava)
Naslednja točka dnevnega reda je izjava Komisije o pritožbi Boeinga (Združene države) zoper Airbus (EU) pred STO.
komisar. - (FR) Gospa predsednica, gospe in gospodje, treba je opozoriti, da ste danes pozvali Komisijo, naj razpravlja o sporu med Združenimi državami in Evropsko unijo o podpori, ki jih zagotavljata zadevni vladi za Airbus in Boeing.
O tem vprašanju je bilo že veliko povedanega, zato začnimo s ključnimi dejstvi. Kaj je sporno? Vlada Združenih držav trdi, da sredstva, ki so jih evropske vlade vložile v Airbus kršijo pravila STO o subvencijah. Oktobra 2004 so Združene države enostransko in brez predhodnega obvestila odstopile od dvostranskega sporazuma, sklenjenega z Evropsko unijo leta 1992, ki je izrecno dovolil to vrsto naložbe, zato so Združene države sklenile, da sprožijo postopek pred STO.
Evropska unija je ugotovila, da Združene države dajejo prednost pravdnim sporom pred pogajanji, zato je zahtevala, da STO razglasi subvencije Združenih držav za Boeing za nezakonite. Kje smo zdaj, tri leta pozneje? Kljub številnim poskusom v zadnjih nekaj letih za prijateljsko razrešitev spora, so to preprečile razlike med strankama.
Združene države so zanikale, da so vlagale v Boeing, in dejale, da bi morala Evropska unija pred kakršnimi koli pogajanji ukiniti podporo za Airbus, ki se je prej izvajala v skladu s sistemom vračljivih posojil.
Zavedati se morate, da je pod takimi pogoji nemogoče vzpostaviti pravično in uravnoteženo podlago za poravnavo, doseženo s pogajanji. Pred nekaj tedni je Boeing javno zavrnil zadnjo oljčno sadiko, če jo lahko tako imenujem, ki jo ponuja Airbus. To se je zgodilo 18 oktobra.
Zato smo skeptični, ali je mogoče ta spor čim prej rešiti za pogajalsko mizo. To pomeni, da bomo v STO še naprej podpirali evropsko podporo za Airbus, ki je omogočila letalskemu sektorju, da postane bolj inovativen in izboljša varnost in učinkovitost letalskega prevoza.
Poudariti je treba, da je Airbus vrnil 40 % večji znesek, kot ga je prejel od evropskih vlad od leta 1992, in da je dejansko izplačal 7 milijard EUR več. Zato upamo, da bo odbor pokazal, da dokaj skromni zneski, ki jih je Evropa prispevala v obliki pomoči za raziskave in razvoj ter vračljivih posojil nikakor niso vplivale na konkurenčno sposobnost Boeinga.
Mislim, da lahko presodite sami: Boeing je razglasil, da je njegov novi Dreamliner B787 po lansiranju postal najbolj komercialno uspešno letalo v zgodovini. Morda je najuspešnejše letalo, vendar je morda tudi najbolj subvencionirano.
Pred zaslišanjem STO septembra letos smo predložili po mojem mnenju trdne dokaze o subvencijah, ki so jih Združene države namenile Boeingu za to letalo. Zlasti smo pokazali, da je ta finančna pomoč znašala 24 milijard USD od zveznih organov in nekaterih držav, vključno s 16 milijardami USD od agencije NASA in ministrstva za obrambo v obliki podpore za raziskave in razvoj letalstva, ki je Boeingu omogočila brezplačen razvoj vrhunskih letalskih tehnologij in znanja. Poleg tega so bile dodeljene nezakonite, državne subvencije, namenjene izključno Boeingu, predvsem v zvezni državi Washington, ki je Boeing subvencionirala v višini 4 milijarde USD, pa tudi v Kansasu z "obveznicami Boeing" in v Illinoisu. Tretji element so nezakonite izvozne subvencije, ki jih Boeing še naprej prejema v skladu z zakonodajo o FSC/ETI (Podjetja s podružnicami v tujini in Dohodek podjetij s podružnicami v tujini) kljub dejstvu, da jih je STO večkrat prepovedala.
Ko bo STO sprejela odločitev, verjetno leta 2008, je zelo mogoče, da zadeva s tem ne bo zaključena. Obe stranki imata možnost pritožbe, zato se bo zadeva zavlekla na leto 2009. Menimo, da bi bilo po tem, ko bo STO sprejela odločitev v zvezi s tema dvema zadevama, razumno, da bi se z Združenimi državami dogovorili o načinu obvladovanja nastalih posledic, vendar ne moremo biti prepričani, da bo to sprožilo ustrezna pogajanja v procesu.
Nazadnje bi, kar se tiče Komisije, rešitev, dosežena s pogajanji, zagotovila potrebno dolgoročno rešitev, ki jo potrebuje trg za zagotovitev mirne in pravične konkurence v letalstvu v prihodnosti. Če to ne bo izvedljivo, bo Komisija še naprej odločno in še močneje branila interese Evrope v STO.
Konec koncev pravična konkurenca ni le v interesu Airbusa, ampak tudi dobaviteljev, letalskih prevoznikov in njihovih strank, ki morajo izkoristiti ugodnosti zdrave konkurence med glavnimi proizvajalci civilnih letal.
Konkurenca med Airbusom in Boeingom se mora izvajati na trgu: pričakujemo, da bo močna, ampak tudi pravična in razumna. Vendar to ni mogoče, če tekmec Združenih držav želi prikazati nekatere naše države članice kot, citiram, "nezanesljive poslovne partnerje v letalstvu in varnostno tveganje za vojaško pripravljenost Združenih držav" ali če želi spodbujati zakonodajo v kongresu Združenih držav, da ukine sredstva za izboljšanje letališč Združenih držav za sprejem A380. Tovrstna kampanja škoduje čezatlantskim odnosom in je neustrezna za podjetje, ki se prikazuje kot globalni (in včasih celo evropski) udeleženec, kot to ustreza njegovim potrebam.
Vendar bi rad, da danes domov odnesete sporočilo, da so si na uradni ravni EU in Združene države prizadevale za zagotovitev, da ta spor ne bo ogrozil širšega partnerstva EU-Združene države, in po mojem mnenju jim je to uspelo.
Tak odnos želimo ohraniti in verjamemo, da bo vlada Združenih držav storila enako z zagotavljanjem, da spori Airbus/Boeing ne bodo vplivali na sposobnost podjetja, da pravično konkurira na področju javnih naročil. Zlasti bi bilo treba iz zakonodaje ali izvršne politike izključiti vse protikonkurenčne ukrepe, ki bi omejili sposobnost podjetij EU, da konkurirajo v sedanjem programu Združenih držav za ponovno financiranje zračnih tankerjev.
Poudarili bi radi pomembno vlogo, ki jo lahko imajo Evropski parlament in nacionalni parlamenti v zadevnih državah pri spremljanju razmer. Vaši medparlamentarni stiki bi zelo prispevali k posredovanju sporočila v EU in po možnosti v Atlantiku.
v imenu skupine PPE-DE. - (FR) Gospa predsednica, komisar, gospe in gospodje, govorim tudi v imenu gospe Tokie Saïfi, ki je članica odbora za mednarodno trgovino.
Pritožba Boeinga pri STO prikazuje Airbus kot slabega poraženca. To je industrijska skupina, ki je desetletja prevladovala na trgu; zdaj, od začetka tega desetletja, od leta 2003 in 2004, pa je Airbus prehitel Boeing. Kdo bi si pred 20 leti mislil, da se bo to zgodilo? Točno takrat je Boeing vložil pritožbo pri STO. Pritožba je nesmiselna, saj je ameriški proizvajalec vedno izkoriščal ugodnosti pomembnih vojaških programov za raziskave in razvoj Pentagona ali agencije NASA. Veliko tehnologij se je najprej uporabljalo v vojaškem letalu, zato Boeing izkorišča brezplačen prenos tehnologije iz vojaškega v civilni sektor ter izkorišča ugodnosti različnih davčnih olajšav s strani vlade Združenih držav.
Kaj dobi Airbus, evropski proizvajalec? Namesto subvencij dobi vračljiva posojila, ki jih je treba, kot izraža že ime, očitno povrniti. Niso le vračljiva, ampak, kot ste dejali, komisar, povrnjena vsota močno presega prvotno posojilo, ker je odvisna od števila prodanih letal, pri čemer so bila dejansko vsa letala Airbusa uspešna. Zagotovo bodo uspešna tudi v prihodnosti, saj se v zadnjem času povečujejo naročila za letala A380 in A350. Poleg tega sistem deluje odprto in javno s popolno preglednostjo. Airbus ne izkorišča kakršne koli skrite pomoči.
Komisar, v svojem imenu in v imenu svojih kolegov v medskupini za letalstvo v Evropskem parlamentu vam moram povedati, da bomo to vprašanje zelo pazljivo spremljali. Komisar, od vas pričakujemo, da močno branite gospodarske interese evropskega proizvajalca, saj ste nam to tudi obljubili. Vloga Evropske unije, kot je vloga Združenih držav, ni prizadevanje, da bi STO dajala prednost eni pred drugo, ampak združiti partnerje pri dvostranskih pogajanjih za rešitev nesoglasij.
v imenu skupine PSE. - Kot veste, Evropska unija trenutno brani družbo Airbus v zadevi, ki so jo Združene države v imenu družbe Boeing predložile STO. Menim, da je na tej stopnji spora pomembno, da ta organ oblikuje podporo za stališče Evropske unije, ki je nasprotno stališču Združenih držav.
Na začetku moram povedati, da je do tega spora prišlo, ker Boeing ni več želel sodelovati v medsebojnem mednarodnem sporazumu med Združenimi državami in Evropsko unijo - sporazumu, ki je dopuščal nekatere oblike vladne podpore tako za Airbus kot za Boeing, edina proizvajalca velikih civilnih letal na svetu. Kot vedo moji kolegi, so takšni sporazumi temelj, na katerem temeljijo odnosi med narodi. Narodi morajo upoštevati svoje obveznosti iz teh pogodb. Airbus jih je. Evropska unija jih je. Žal pa jih Združene države niso.
Airbus in Evropska unija ves čas upoštevata duh in namen dvostranskega sporazuma o letalstvu iz leta 1992. Konkurenca med Airbusom in Boeingom cveti že 11 let, kar je omogočilo pomemben razvoj pri tehnologiji in obliki komercialnih letal, kar je zagotovilo varnejše, učinkovitejše in okolju prijaznejše potovanje po zraku. Vendar se je Boeing odločil, da ne bo več upošteval obveznosti iz tega sporazuma. Namesto tega je ob podpori Združenih držav napadel Airbus zaradi izsiljevanja tako imenovanih nezakonitih subvencij, tj. prav tiste vladne pomoči, s katero se je Boeing prvotno strinjal v sporazumu iz leta 1992.
Kot se številni moji kolegi zavedajo, so vladna posojila Airbusu usmerjena in predstavljajo neizkrivljeno uporabo omejenih vladnih sredstev za raziskave. Vladam ponuja pravično vračilo in daje na trg inovativne proizvode, od katerih imajo korist vsi. S preprostimi besedami, financiranje raziskav in razvoja s strani evropske vlade je omejeno, vračljivo in ne vpliva na konkurenčne sposobnosti Boeinga.
Ker Boeing proizvaja civilna in vojaška letala za Združene države, ima tehnologija, ki jo uporablja za komercialna letala, veliko koristi od sredstev ameriške vlade za vojaške raziskave in razvojne projekte. Na primer, Boeingovo trenutno poznavanje sestavnih delov, ki jih uporablja v novem 787 Dreamlinerju izvira iz - kot je sam priznal - dela pri razvoju letal V-22, F-22, B-2 in Joint Strike Fighter.
To zvezno pomoč nadomešča državna podpora Združenih držav in podpora lokalne vlade družbi Boeing v obliki davčnih olajšav, ugodnih nepremičninskih in lokalnih infrastrukturnih izboljšav, ki so namenjene zavarovanju prisotnosti družbe na trgu in delovnih mest v izbranih ameriških mestih. Medtem ko Boeing nasprotuje programu vračljive pomoči, ga ne moti, da takšen program koristi njegovi podružnici na Japonskem. Te točke poudarjam, ne zato, ker bi želela reči, da je pomoč, ki jo prejema Boeing (na japonskem vračljiva, v Združenih državah ne) kakor koli slabša od vračljivih evropskih posojil, ki jih prejema Airbus. Pomoč, ki jo prejema Boeing, omenjam zato, da pokažem, da v resnici obe strani prejemata določeno obliko vladne pomoči od narodov, ki želijo ohraniti svoje vloge vodilnih proizvajalcev v letalstvu na svetu. Medtem ko je Boeing prejemal vladno podporo, želi svojemu evropskemu konkurentu prepovedati enake ugodnosti.
Verjamem, da moramo Komisijo pozvati, naj družbi Airbus in Boeing usmeri k razvoju v prihodnost usmerjenih ureditev, ki zagotavljajo stabilno okolje za obe strani, da bosta tudi v prihodnosti tekmovali med seboj in razvijali najsodobnejša letala. Mogoče bi šestmesečni moratorij na zadevo STO obema družbama dal čas, da zaključita novo stroko. Ta priložnost je zdaj pred nami. Lahko slonimo na preteklosti ali pa se usmerimo v prihodnost.
v imenu skupine ALDE. - (DE) Gospa predsednica, komisar, veliko opazovalcev začenja obravnavati spor STO med Airbusom in Boeingom kot neskončno zgodbo. Vesel sem, da ste nam pokazali vsaj luč na koncu tunela. Po mojem mnenju je vredno, da se za oceno sedanjih razmer in zagotovitev političnih priporočil o tem, kako moramo nadaljevati, ponovno preuči ozadje spora, skupaj z gospodarskim razvojem teh dveh letalskih velikanov.
Poročilo o razpravah odbora za peticije v letu 2006 (razprava)
Naslednja točka je poročilo Carlosa Joséja Iturgaiza Angula v imenu odbora za peticije o razpravah odbora za peticije v letu 2006.
komisar. - (EL) Gospa predsednica, gospe in gospodje, delo odbora za peticije je odlično sredstvo, ki nam omogoča boljše razumevanje težav in pritožb državljanov v zvezi z evropskimi zadevami.
Ker te zadevajo več političnih področij, se pogosto dotikajo vprašanj načrtovanja rabe zemljišč in okoljskih vprašanj. V bistvu vključujejo vse države članice in zajemajo širše dele civilne družbe od posameznih državljanov do večnacionalnih nevladnih organizacij.
Mislim, da vaš poročevalec upravičeno poudarja pomembnost dela, vloženega v 1 000 ali več peticij, ki jih prejmete vsako leto. Omenil bi rad tri vidike poročila in resolucije.
Prvi vidik je nedavni razvoj: obiski Komisije v krajih, v katerih je nastal določen problem. Ti obiski imajo lahko velik vpliv na medije in bodo vaše delo nedvomno postavili na višjo raven. Te misije, poleg tega, da jih pokrivajo tisk in mediji, na splošno spodbujajo zelo natančna poročila, ki so po mojem mnenju visokokakovostna. Menim, da so to pomembni zapisi vaše dejavnosti in si zagotovo zaslužijo veliko promocijo. Tisti, ki ste lahko prejšnji teden na radijskih programih poslušali o dejavnosti odbora za peticije, razumete, kako pomembno je, da tistim, ki vlagajo peticije, namenite osebno obravnavo ob prisotnosti vseh potrebnih strokovnjakov. To je velika naložba v čas in sredstva, vendar sem prepričan, da se bo izplačala.
Druga točka, ki bi jo rad poudaril, je bila vedno najbolj priljubljena točka v teh razpravah: soobstoj ali celo ponovitev peticije in pritožbe, ki po možnosti še povečujeta postopek nasprotovanja. Poročilo navaja, da Komisija vsaj leta 2006 ponovno ni tako dobro obveščala Parlamenta, kot bi si ta želel. Zagotovo ste predvidevali, da bom na tej točki odgovoril s sklicevanjem na naše nedavno sporočilo o izvajanju zakonodaje Skupnosti z naslovom Evropa rezultatov. To sporočilo vsebuje zaveze v zvezi s preglednostjo, določitvijo prednostnih nalog, posodobitvijo, boljšim sodelovanjem z nacionalnimi organi in vsem, kar bi si želeli v teh primerih ponovitve. Vendar to ni vse. Začeli smo že delo v zvezi z dokumentom o oblikovanju politike. Dokument bo sprožil uporabo vsega tega v sektorju okolja, ki je eden od sektorjev, v zvezi s katerim ste najbolj zaskrbljeni, kot sem lahko razumel iz vašega poročila.
Tretja in zadnja točka, ki bi jo rad omenil, bolj velja za prihodnost. Naj vam ponovno potrdim, da si prizadevamo za najboljšo možno sodelovanje med Komisijo in Parlamentom. Tako sodelovanje je vzajemno koristno. Sistematično sodelovanje vodi k boljši izmenjavi informacij in tako tudi k izboljšanju ravni storitev, ki se zagotavljajo našim državljanom v vseh sektorjih. Tega si želimo vsi, zato poskušajmo zagotoviti zgledno preučevanje peticij.
poročevalec. - (ES) Gospa predsednica, najprej bi se rad zahvalil komisarju Dimasu za svoje pripombe in razmisleke, zahvaljujem pa se tudi vsem tistim, ki so to poročilo omogočili, vključno z osebjem sekretariata, vsem svojim kolegom, ki so se udeležili razprav odbora, in tistim, ki so to poročilo izboljšali s predložitvijo predlogov sprememb. Hvala vsem.
Gospe in gospode, to poročilo vlagam v skladu s členom 192 Poslovnika o razpravah odbora za peticije v parlamentarnem letu 2006. Sedanje poročilo zagotavlja pregled glavnih elementov, ki so lansko leto zaznamovali dejavnost odbora za peticije. Izraža njegove dosežke in nekatera področja, na katerih je potreben dodaten napredek, saj se moramo očitno še naprej izboljševati.
Od vseh odborov Parlamenta, je odbor za peticije najbližje državljanom. Državljani lahko k njemu pristopijo kot posamezniki ali skupina, odbor pa jim poskuša zagotoviti najboljše rešitve, z zagotovitvijo, da se peticije upravljajo pregledno in učinkovito ter da državljani dobijo celovit odgovor na vprašanja, ki jih zastavijo.
Pravica do peticije, vključena v Pogodbo ES v členih 21 in 194, je pomemben element evropskega državljanstva, saj kateremu koli državljanu Evropske unije in kateri koli fizični ali pravni osebi, ki prebiva ali ima registriran sedež v državi članici, omogoča, da se obrne na Evropski parlament v zvezi z zadevami, ki so v pristojnosti EU.
Zato z navdušenjem poudarjam, da statistični podatki ponovno kažejo stalen pretok peticij. 1 032 peticij je bilo na primer predloženih leta 2005 in 1 016 leta 2006. Približno ena tretjina peticij je bila razglašena za zavrnjena. Poudariti je treba, da glavna zaskrbljujoča področja za vlagatelje peticij še vedno ostajajo okolje ter prost pretok blaga, oseb in kapitala.
Peticije izražajo pomembno podobo izvajanja evropske zakonodaje in vpliv, ki ga ima na posameznike. Evropski državljani prek svojih peticij poudarjajo pomanjkljivosti in težave v procesu prenosa in izvajanja: zagotovljene imajo idealne razmere za spremljanje izvajanja zakonodaje EU na nacionalni ravni.
Delež zavrnjenih peticij izraža tudi stalno potrebo po povečanju ozaveščenosti javnosti in uspešnejšemu obveščanju Evropskih državljanov o zakonodaji in politikah EU ter o njihovi zakonodajni pravici, da naslovijo peticijo na Evropski parlament.
Da se to doseže, je potrebno usklajeno prizadevanje te evropske institucije, vendar si morajo prizadevati tudi različne nacionalne institucije v vsaki državi članici.
Prav tako želim v zvezi z Evropsko komisijo navesti, da se odbor za peticije zanaša na strokovno znanje Komisije pri ugotavljanju mogočih kršitev zakonodaje Skupnosti, ki izhajajo iz peticij.
Priporočila Komisije ostajajo instrumentalna pri oblikovanju najprimernejšega odgovora na težave vlagateljev peticij. Kljub temu je odbor spodbudil in še naprej spodbuja Evropsko komisijo, da se izogne standardnih, včasih splošnih vprašanj na podlagi stroge razlage svojih pristojnosti in informacij, ki jih zagotavljajo države članice.
Odbor za peticije je še naprej poudarjal pomembnost, da se v ocenah peticij večja pozornost nameni dejanskim težavam državljanov ter pozove Evropsko komisijo, naj izvede neodvisne preiskave, ki bi lahko zagotovile skladnejši pristop k posebnim vprašanjem.
Poleg tega poudarjam, da je odbor v svojem dialogu z Evropsko komisijo stalno poudarjal pomembno vlogo, ki jo imajo peticije pri doseganju skupnega cilja tesnejšega približevanja Evrope državljanom.
Poudariti je treba tudi, da sta imela odbor in evropski varuh človekovih pravic konstruktiven odnos na podlagi stalnega dialoga in medsebojnega spoštovanja pristojnosti in posebnih pravic drug drugega, predložena pa sta bila tudi dva poročila.
v imenu skupine PPE-DE. - (DE) Gospa predsednica, najprej bi se rad ponovno pritožil nad dejstvom, da se zlasti to poročilo obravnava v neprimernem času v smislu odziva javnosti. Imam pet pripomb.
Moja druga točka je, da potrebujemo sklepe Komisije o postopkih za ugotavljanje kršitev Pogodbe. Komisar, ni dovolj, da se oblikuje dokument, ki ni le namenjen beleženju lastne odločnosti nekoga, kar razlaga dejansko navaja; zagotoviti je treba dejansko izboljšanje. Vaše delo je, da olajšate oblikovanje sklepov o postopkih za ugotavljanje kršitev pogodbe, ki jih nato po potrebi objavite s sledečimi sodnimi odločbami ali pravnimi odločitvami.
Tretjič, Svet postaja bolj političen. Svet s spodbujanjem glasovanja na podlagi kvalificirane večine prevzema kot sozakonodajalec večjo splošno odgovornost za to zakonodajo in tako tudi za izvajanje teh zakonov. Ponovno poudarjamo, da zato zelo pozdravljamo sodelovanje Sveta in dejavnosti odbora za peticije ter na primer, imenovanje visokega uradnika za usklajevanje vprašanj v zvezi s peticijami.
Moja peta in zadnja točka je: ne želimo le kritizirati drugih. S tem poročilom želimo poslati sporočilo, da se moramo kot Evropski parlament sami izboljšati. To lahko preberete v odstavkih 25 in 26. Potrebujemo boljši proces v Evropskem parlamentu. Potrebujemo ustrezne človeške vire, ustrezen odzivni čas, boljši potek dela, preglednejši postopek za državljane in boljšo metodo izločanja nepomembnih in zavrnjenih peticij dovolj zgodaj, da se lahko osredotočimo na tiste, ki so sprejemljive in pomembne. Parlament je naredil pomemben korak naprej z ustanovitvijo preiskovalnega odbora, zato smo na dobri poti.
v imenu skupine PSE. - Gospa predsednica, ne podpiram predloga spremembe 1 k odstavku 15, presenečen sem, da se je gospod Atkins podpisal pod ta predlog. Verjamem, da ogroža odbor za peticije in delo varuha človekovih pravic, zato poslance pozivam, naj mu nasprotujejo.
Odbor ima pomembno vlogo pri približevanju Unije državljanom. Dejansko nam je večkrat uspelo pridobiti nadomestilo in doseči pravične pogoje tako za pritožbe posameznikov kot celotnih skupnosti. Državljani Evropski parlament vse bolj obravnavajo kot pomembno platformo, s katere branijo svoje okolje, kakovost pitne vode in arheološko dediščino.
Obstajajo slabosti, ki jih je treba obravnavati znotraj mehanizmov, ki so na voljo odboru in Komisiji v smislu prizadevanja za pridobitev odškodnine in za uveljavljanje sklepov vlad in lokalnih organov za zanemarjanje in v nekaterih primerih namerno izogibanje izvajanju evropskega prava.
Poznamo primere: projekt gradnje avtoceste M30 v Madridu, ki sem ga obiskal v imenu odbora, kjer organi še vedno ne izvajajo dogovorjenih ukrepov za odpravo njihovih kršitev zakonodaje EU; podoben primer se je pojavil v Italiji v zvezi z lettori, ki so bili razočarani po več kot 20-letnem prizadevanju za pravične pogoje; ter neustrezni zakoni in postopki za zaščito pitne vode in arheološke dediščine na Irskem. Verjamem, da kot odbor za peticije in kot Unija podpisnikom peticije dolgujemo vsaj izvajanje odločitev, ki so bile sprejete proti vladam in lokalnim organom.
Naslednja točka je poročilo Nikolaosa Vakalisa v imenu odbora za regionalni razvoj o regionalnem vplivu potresov.
poročevalec. - (EL) Gospa predsednica, gospod komisar, gospe in gospodje, to poročilo sem zahteval potem, ko sem ugotovil naslednje: čeprav je zaradi potresov v 20. stoletju umrlo 1,5 milijona ljudi po svetu, poškodovanih pa jih je bilo še več; čeprav so potresi druga najsmrtonosnejša naravna nesreča na svetu; in čeprav so bili potresi četrta najpogostejša naravna nesreča v državah članicah in državah kandidatkah, smo se v EU na težavo odzvali le občasno in postransko ter le v okviru drugih naravnih nesreč.
Počutim se zaščitenega in zadovoljnega, da je odbor za regionalni razvoj odobril moje poročilo ter da ga vse politične skupine podpirajo. Sporočilo Evropskega parlamenta je jasno: v prihodnosti EU ne sme in ne more obravnavati težave potresov občasno in postransko, nanjo se moramo osredotočiti kot posamezen, ločen primer ter proučiti vse posamezne vidike in sestavne dele.
Poročilo zlasti poziva Komisijo, da ne izgublja časa s pripravami sporočila, ki vsebuje oceno tveganja za potrese in proučitev preventivnih, upravljavskih ukrepov ter ukrepov za pomoč in obnovo. Drugače povedano, sporočilo mora biti enakovredno sporočilu o poplavah. Evropski parlament pričakuje, da bo Komisija vsaj v obsegu takega sporočila proučila številne predloge iz poročila.
Prvič, sprejetje zaščitnih ukrepov pri potresih mora biti v prihodnosti ključna zahteva za financiranje infrastrukture iz strukturnih skladov, zlasti kar zadeva dejstvo, da potresi ogrožajo skupno gospodarsko in socialno kohezijo prizadetih regij. Potresi so predvsem grožnja življenju, infrastrukturi, zaposlitvi, okolju, kulturni dediščini in turizmu.
Drugič, spodbujati moramo gradnjo novih stavb, ohranjanje in posodabljanje starih stavb in struktur s spomeniki, ki jih značilnosti potresa lahko ogrozijo.
Tretjič, Evropska komisija mora zagotoviti, da se več sredstev nameni javnemu obveščanju in usposabljanju strokovnjakov, ki se ukvarjajo s potresi.
Četrtič, razviti je treba evropsko strategijo za raziskovanje potresov. Upoštevati je treba tako socialne kot tudi gospodarske koristi, ki jih prinese takšen ukrep.
Petič, tehnični protokol je treba pripraviti na podlagi skupnega ukrepa EU v primeru resnega potresa s posebnim poudarkom na ključni infrastrukturi za promet, energijo, telekomunikacije in zdravstvo.
Nazadnje, oživiti je treba predlog gospoda Barnierja. Nadaljevati se mora tudi predlog Sarkozyja in Karamanlisa za evropske sile civilne zaščite na podlagi zakonodajnega - poudarjam zakonodajnega - predloga Komisije.
Gospa predsednica, gospod komisar, poročilo, ki ga bo jutri sprejel ta parlament, navaja posebne predloge. Komisija in države članice se želimo nanje takoj odzvati in ukrepati v skladu z odgovornostmi vsake stranke.
Naj zaključim z zahvalo poročevalcem v senci za njihovo odlično sodelovanje ter kolegom poslancem in vsem političnim skupinam, ki so izboljšali moj prvotni predlog na podlagi poseganj in predlogov sprememb.
komisar. - (EL) Gospa predsednica, gospe in gospodje, Komisija, tudi sam se zahvaljujem poročevalcu gospodu Vakalisu za to izjemno informativno in dragoceno poročilo.
Potresov ni enostavno obravnavati. Potrebne so ustrezne priprave in predhodno sprejeti zadostni ukrepi, da lahko obvladamo najresnejše učinke.
Leto 2007 je bilo pomembno leto za razvijanje načinov obravnave naravnih nesreč na ravni EU. Nismo imeli le najobsežnejše edine mobilizacije mehanizma EU civilne zaščite v boju proti gozdnim požarom v Grčiji, ampak sta se sprejela tudi dva nova zakonodajna ukrepa o civilni zaščiti: finančni instrument za civilno zaščito in revidirani evropski mehanizem civilne zaščite. Kot je bilo objavljeno septembra in v skladu z resolucijo Evropskega parlamenta o gozdnih požarih in poplavah, bo poleg tega Komisija začela s posebno pobudo za krepitev zmogljivosti EU pri obvladovanju takih nesreč.
Hiter in učinkovit odgovor na izredno stanje je jasno ključnega pomena, zlasti pri tveganjih, kot so potresi, ki jih je praktično nemogoče napovedati. Tudi če se pojavijo nepredvideni dogodki, morajo kljub temu učinkovit odziv spremljati ustrezni preventivni ukrepi, kot so zgodnje opozarjanje, za omejitev morebitne škode in nadzor nad razmerami.
Iz teh razlogov bo Komisija v letu 2008 oblikovala popolno pobudo za boljše preprečevanje nesreč na splošno.
Po odzivanju in preprečevanju je obnova tretja stopnja pri obvladovanju nesreč, kot so potresi. V tem okviru pozdravljam poziv Parlamenta Svetu, da spodbuja predlog o solidarnostnem skladu.
Finančni instrument za civilno zaščito zagotavlja dolgoročni okvir financiranja za civilno zaščito, kot so dejavnosti odzivanja na potrese. Nova uredba je skoraj podvojila dostopna sredstva. Komisija ima tudi posebne načrte za obravnavo vprašanj, povezanih s potresi, in po zaslugi kapitala, ki ga je Evropski parlament dodelil proračunu EU v letu 2006, Komisija že podpira projekt STEP. Projekt se izvaja na podlagi partnerstva med Italijo, Portugalsko in Nemčijo ter želi oblikovati mobilno enoto za ocenjevanje in upravo za obvladovanje potresov. Komisija podpira poziv poročevalca gospoda Vakalisa k boljšemu usklajevanju. Dogodki zadnjega poletja so pokazali, da so še vedno mogoče izboljšave, čeprav je bilo odzivanje civilne zaščite EU prepričljivo. Na podlagi priporočil iz Barnierjevega poročila Komisija zdaj oblikuje vnaprej pripravljene enote civilne zaščite, ki jih sestavljajo strokovnjaki za odzivanje na nesreče in se lahko takoj mobilizirajo.
Nazadnje, poročevalec gospod Vakalis poudarja pomembnost sodelovanja s tretjimi državami. Mehanizem civilne zaščite omogoča sodelovanje s tretjimi državami in programom Euromed pri preprečevanju, ublažitvi in obvladovanju naravnih nesreč in nesreč, ki jih povzroči človek, ter je dober primer sodelovanja v tem sektorju.
v imenu skupine PPE-DE. - (NL) Gospa predsednica, gospod komisar, najprej čestitam gospodu Vakalisu za njegovo poročilo. Kot Grk je obravnaval zadevo, ki prizadene tudi njegovo regijo in državljane. Dokončal je lastno samoiniciativno poročilo v zelo kratkem času in ga popolnoma podpiram.
Nadzor nad nesrečami in preprečevanje nesreč bi zelo rad obravnaval v širšem okviru, in sicer glede na podnebne spremembe. Padavine, resne padavine, poplave, višja morska gladina itd. bodo vse pogostejši.
V zvezi s tem ljudje resnično računajo na Evropsko unijo. Od 31. oktobra do 2. novembra sem sodeloval na razpravi Združenih narodov v New Yorku s predstavniki več celin in regij. Prav tako računajo na Evropo in nas prosijo, da naredimo vse, kar je v naši moči v zvezi s preprečevanjem, preventivnimi programi in preprečevanjem nesreč, ter želijo, da izkoristimo naše znanje in izkušnje.
Menim, da moramo to dejansko ponuditi poleg inovacij in solidarnosti na svetovni ravni. Moja domovina Nizozemska je tudi delno pod morsko gladino in ima posebno znanje in izkušnje, ki jih lahko uporabimo na tem področju. Zato sem zadovoljen, da lahko določimo dober primer z različnimi skladi v Evropski uniji.
Ponavljam podporo temu, kar je bilo povedano na razpravi s Komisijo to dopoldne: naš solidarnostni sklad mora biti bolj prilagodljiv. Imamo zelo dober sklad, zelo dober primer, vendar je Evropski svet do njega še vedno zadržan.
Nazadnje, gospa predsednica, poročilo gospoda Vakalisa ima posebno evropsko razsežnost. Nesreče so pogosto večnacionalne, ne ustavijo se ob meji, zato pozivam Komisijo, da predloži pobude z namenom zaščite naših državljanov in pomoči.
v imenu skupine PSE. - (RO) Gospa predsednica, gospod poročevalec, dragi kolegi, poročilo o regionalnem vplivu potresov ni bila lahka naloga, zlasti ker je prišlo, tako kot potresi: zelo hitro in nepričakovano. Zaradi tega čestitam našemu kolegu, gospodu Vakalisu, za način, na katerega je uspel postati kapitan te ladje.
Ker potresi nimajo ideološkega pomena, mnenja skupin niso bila v neskladju. Naša edina naloga je bila poiskati pragmatične načine za zapolnitev vrzeli v zakonodaji in ustvariti učinkovite mehanizme za odzivanje na evropski ravni.
Želim povedati, da smo glede na prvotno intuicijo gospoda Vakalisa med obdobjem raziskave za to poročilo odkrili resne vrzeli glede preprečevanja potresov na ravni Evropske unije.
Razglasitev soglasja o humanitarni pomoči - Evropska unija in humanitarna pomoč (razprava)
poročilu gospoda Cornilleta v imenu odbora za razvoj o Evropski uniji in humanitarni pomoči.
komisar. - (FR) Gospod predsednik, gospod poročevalec, gospe in gospodje, zahvaljujem se gospodu Cornilletu in mu čestitam za njegovo poročilo, ki odlično opredeljuje izzive, s katerimi se sooča humanitarno prizadevanje, ter zlasti za dejstvo, da tudi zelo dobro opredeljuje pristope, ki jih je treba upoštevati v zvezi z evropsko humanitarno dejavnostjo. To poročilo je ključni prispevek k skupnemu delu Parlamenta, Sveta in Komisije, da se vzpostavi prihodnje evropsko soglasje o humanitarni pomoči. Naš skupni cilj je formalizacija vizije in našega skupnega pristopa do politike humanitarne pomoči v skupni deklaraciji teh treh institucij. Po mojem mnenju ni dvoma, da je dejavno sodelovanje Evropskega parlamenta bistveno za uspeh tega postopka sprejetja deklaracije.
Naj na kratko ponovim razlog za to politično pobudo: v bistvu se je humanitarni okvir v zadnjih letih spremenil in se mu moramo prilagoditi, če želimo še naprej imeti skladno in učinkovito humanitarno dejavnost.
Katere so glavne spremembe in kateri so glavni izzivi? Po mojem mnenju se lahko povzamejo, kot sledi. Prvič, vse več je sporov in naravnih nesreč, pri čemer se tudi število smrtnih žrtev zaradi tega povečuje. Posledica naravnih nesreč so zlasti podnebne spremembe: nedavne poplave v Mehiki odražajo realnost in obseg tega skrb zbujajočega trenda.
Drugič, smo tudi priča porastu zapletenih kriz in velikih sprememb v naravi sporov. Metode in sredstva, ki se uporabljajo v oboroženih spopadih, vse bolj otežujejo delo humanitarnih organizacij. Tveganje za napade in zaplenitev pomoči sta tudi nesrečni dnevni stvarnosti v Darfurju ali Somaliji, Šrilanki ali Mjanmaru, Kolumbiji ali na vzhodu Demokratične republike Kongo. Vse pogosteje smo priča tudi sistematičnemu nasilju mednarodnega humanitarnega prava in posledično omejitvam humanitarnih vrednot.
Stalno obstaja tveganje za zmešnjavo v zvezi s političnim in humanitarnim programom. Trdno sem prepričan, da ima Evropska unija kot največja svetovna donatorica - po mojem mnenju je pomembno ponoviti, da skupaj prispevamo 40 % svetovne humanitarne pomoči - in tudi kot politični steber mednarodnega prava in večstranskosti posebno odgovornost do zagotavljanja učinkovite in ustrezne humanitarne pomoči. Delujemo in moramo delovati kot politično gonilo ter biti tudi politično merilo in referenca. To je okvir, v katerem smo se skoraj pred letom dni odločili za začetek pobude, da se doseže jasno soglasje o humanitarni pomoči na ravni EU.
Te skrbi se jasno kažejo v poročilu gospoda Cornilleta in seveda podpiram ključne elemente, ki jih želi Evropski parlament poudariti in zagovarjati v pripravah evropskega humanitarnega soglasja. To soglasje in ustrezno spremljanje, ki vključuje vseh 27 držav članic EU in Skupnost, bosta prvič zagotovila splošno politično jedro vrednot, ciljev in načel, ki jih podpirajo države članice in Komisija, kar bo pripomoglo k izboljšanju dopolnjevanja in usklajevanja dela držav članic in Komisije.
Kateri so glavni elementi osnutka soglasja? Prvi je spoštovanje humanitarnih načel: humanost, nepristranskost, nevtralnost, neodvisnost. Seveda se dobro zavedate, kaj se upošteva.
Drugi element je potreba po boljšem spoštovanju mednarodnega prava o humanitarni pomoči na mednarodni ravni in njegovi uporabi. Naj povem kratko zgodbo v zvezi s tem. Države ne bom omenjal, vendar sem bil nedavno deležen izjemno dramatičnih dejavnosti s humanitarnega stališča. Postavljal sem vprašanja enemu od visokih državnih uradnikov, ki je bil odgovoren za tamkajšnje dogajanje, in sem mu rekel: "Ne delujete v skladu z mednarodnim humanitarnim pravom." Navedel mi je zares obupen odgovor: "To drži, vendar je to čas vojne." Jasno je, da je mednarodno humanitarno pravo oblikovano posebej za čas vojne. Zato si lahko predstavljate obseg, v katerem se dejansko oddaljujemo od tega, na nek način brez kakršnega koli odziva, ali pa se oddaljujemo od najosnovnejših standardov v zvezi s tem.
Tretjič, izboljšati moramo prakse donatorjev in metode kot tudi kakovost partnerstev s humanitarnimi organizacijami, tako da se zagotovi učinkovitejša pomoč.
Četrtič, države članice se morajo prostovoljno zavezati h krepitvi dopolnjevanja in usklajevanja naše humanitarne dejavnosti ter to je seveda vse bolj potrebno s širitvijo, ki je prinesla 27 držav članic. Prihodnje soglasje bo moralo zagotoviti splošni okvir za opredelitev odnosa med humanitarno pomočjo in drugo zunanjo politiko EU. Končni cilj je skladnejša in učinkovitejša humanitarna dejavnost EU. Vse to bo bistveno prispevalo h krepitvi mednarodnega sistema v okviru Združenih narodov in to je točka, ki bi jo želel poudariti. Korak za spodbujanje evropskega pristopa očitno ni namenjen oslabitvi ali tekmovanju z osrednjo vlogo Združenih narodov. Ravno nasprotno: služil bo krepitvi te osrednje vloge in žalostno je opažati zadržanost glede evropskega soglasja na podlagi tega, da bi konkuriralo soglasju Združenih narodov. To gotovo ni res. Resnica je nasprotna: želi okrepiti evropski steber v okviru Združenih narodov in to velja brez poudarjanja.
Osnutek besedila deklaracije o soglasju se jasno sklicuje na elemente soglasja, ki bi v določenem obsegu oblikovalo humanitarno doktrino Evropske unije v prihodnosti. Zahvaljujem se Parlamentu in portugalskemu predsedstvu za njuno delo v času pogajanj o tem besedilu. Zdaj dosegamo zadnje stopnje tega tristranskega procesa, ki nam mora omogočiti izpolnjevanje ambicij, da vse tri institucije podpišejo skupno deklaracijo 18. decembra.
Ta deklaracija o soglasju je začetek procesa. Ni sam konec, ampak začetek procesa. Vemo, da bo ta pristop zahteval veliko prizadevanja za zagotovitev, da se naše besede spremenijo v dejanja. V ta namen bomo na začetku naslednjega leta predstavili akcijski načrt za izvedbo prihodnjega humanitarnega soglasja. V teh mesecih razpravljanja o pripravi soglasja je Evropski parlament predložil nekaj posebnih predlogov in menimo, da je v celoti ustrezna njihova vključitev v akcijski načrt, kot je vaš predlog o pripravi atlasa humanitarne pomoči na podlagi modela atlasa razvoja.
Naj dodam še nekaj opomb glede dveh zadev, ki sta zelo zanimivi za poslance tega parlamenta. Navezujeta se na navidezno filozofske elemente humanitarne pomoči, ki so danes v središču nekaterih razprav in so poleg tega elementi cilja same humanitarne pomoči.
Najprej gre za vprašanje "odgovornosti za zaščito". Na predlog Parlamenta smo v osnutku besedila soglasja poudarili zaveze držav v okviru ZN in mednarodne skupnosti. Poudarjam, da humanitarna dejavnost in odgovornost za zaščito temeljita na dveh različnih pristopih, čeprav imata pomembno skupno točko, in sicer odpravo človekovega trpljenja. Preprečiti moramo vsako zmešnjavo med tema dvema pristopoma, ker lahko škoduje podobi nevtralnosti in neodvisnosti humanitarnih udeležencev, kar je za nas ključno, da lahko pomagamo ljudem, ki jih prizadenejo humanitarne krize.
Koncept o odgovornosti za zaščito je še vedno sorazmerno nejasna. Ta koncept je v preteklosti in celo danes zelo tesno povezan z zamislijo o pravici do vmešavanja in vojaškega posredovanja za humanitarne namene v izrednih razmerah, na primer za preprečitev genocida. Vendar je ta razlaga natančneje razlog, zakaj nekateri režimi zavračajo koncept odgovornosti za zaščito: vidijo ga kot politično prevleko za zahodnjake z namenom upravičenja njihovega imperializma, upravičenja posredovanj, ki ne temeljijo le na humanitarnih interesih, ampak tudi na želji po oblasti. Včasih obstaja zmešnjava med doktrino o odgovornosti za zaščito in zaščitno humanitarno dejavnostjo, ki je med drugim del naloge Mednarodnega odbora rdečega križa. Popolnoma podpiramo zadnjo dejavnost na podlagi naše humanitarne pomoči.
Poročilo gospoda Cornilleta postavlja tudi zelo pomembna vprašanja glede institucionalnega okvira za razpravljanje o humanitarni politiki. Parlament je imenoval stalnega poročevalca za humanitarno pomoč in za to izrekamo čestitke. Poročilo postavlja vprašanje o takih predstavnikih v Svetu. V imenu Komisije hvaležno priznavamo velika prizadevanja portugalskega predsedstva, da je Svetu namenil čas, potreben za priprave soglasja v delovni skupini za razvoj. Institucionalna odločitev o ustanovitvi skupine Sveta za humanitarno politiko je seveda odvisna od držav članic, vendar se popolnoma strinjam z gospodom Cornilletom, da je ključnega pomena vzpostavitev organa za sistematično obravnavanje humanitarnih vprašanj na enakovredni ravni z ostalo zunanjo politiko Unije.
Humanitarna pomoč je nevtralna in neodvisna od kakršnih koli političnih ali drugih ciljev, vendar to ne pomeni, da politika ni na nikakršen način vključena. V nasprotju s tem so elementi in udeleženci, ki ogrožajo humanitarne vrednote, po naravi politični. Lizbonska pogodba jasno priznava, da je humanitarna pomoč ločeno poglavje naše mednarodne dejavnosti, in menim, da se mora to pokazati v institucionalni strukturi.
V zvezi s tem moram reči, da obstaja vse večje nagibanje - ki ga še ne naznanjam, ker za to ni razloga, dokler se ne zgodi nič sumljivega - k razmišljanju, da bi se logistične zmogljivosti vojske precej enostavno lahko tesneje povezale s humanitarnim področjem.
Ničesar ne bom zavrnil brez premisleka, vendar bom kljub temu rekel, da moramo zavrniti vsako poseganje sektorja, ki nima humanitarnega namena. Razumem, da se v posebnih primerih uporablja vojaška logistika za pomoč humanitarnim dejavnostim. Vendar ne bom zanikal mojega osebnega stališča, da bi bile take dejavnosti politična odgovornost zunanjih ministrov, kot v primeru nekaterih držav, namesto da se izvajajo pod okriljem enega ali več obrambnih ministrov.
Ta razprava se bo nadaljevala, vendar menim, da so v sektorjih humanitarnega področja ali logistike vse bolj običajna telesa, ki nesporno povzročajo zmedo.
Nazadnje, gospod predsednik, gospod Cornillet, gospe in gospodje, zadovoljen sem z znatnim prispevkom Skupnosti za humanitarna prizadevanja in zlasti čestitam vsem moškim in ženskam, ki so se s tem ukvarjali v zelo težkih okoliščinah, da bi zagotovili humanitarno pomoč vsem, ki so jo potrebovali.
Trdno sem prepričan, da bo to soglasje omogočilo bolj sistematično in usklajeno delovanje. Do neke mere je to podlaga doktrine, so temeljna načela in ponuja okvir za stalno usklajevanje na evropski ravni. Na podlagi tega prihodnjega soglasja lahko postanemo veliko bolj učinkoviti, kar je navsezadnje tudi cilj.
poročevalec. - (FR) Gospod predsednik, gospod komisar, gospe in gospodje, ne bom poskušal ponavljati odličnih točk, ki jih je pravkar navedel komisar.
Razvijamo se v popolnoma novem okolju. Ker je ustava za to poskrbela, poenostavljena pogodba pa jo bo vključila, bomo sestavili popolno politiko Unije, politiko humanitarne pomoči, in kot je povedal komisar, smo največji vir pomoči na svetu.
V tem okolju se mora poročilo proučiti. Ni le odziv na sporočilo Komisije; je delovni dokument o soglasju, doseženem z mojimi kolegi. Prvič bodo tri institucije objavile skupni dokument. To bo prvič od sprejetja uredbe o humanitarni pomoči iz leta 1996. Čas je bil za dobro premišljeno besedilo, ki zagotavlja splošno politično deklaracijo o humanitarni pomoči za naše tri institucije.
Poudaril bi odlično sodelovanje v tej razpravi, tako v odboru za razvoj, v katerem so moje poročilo soglasno sprejeli, ter z Evropsko komisijo in portugalskim predsedstvom.
Gospe in gospodje, veseli me, da sta prisotna vsaj dva predsednika skupin. Enega od njiju sem skoraj spregledal, ampak vidim, da že hiti na svoje mesto.
Naslednja točka je predstavitev izjav Sveta in Komisije glede teme Evropski interes: uspeh v času globalizacije.
predsedujoči Svetu. - (PT) Gospod predsednik, gospod predsednik Komisije, gospe in gospodje, pojava globalizacije ne smemo obravnavati le v smislu njegovih gospodarskih in tehnoloških posledic. Globalizacija je za vas, gospe in gospodje, za člane Sveta Evropske unije in dejansko za vse nas v osnovi politična zadeva. Del globalizacije so ljudje, ki izgubijo zaposlitev, regije v težavnem položaju, izginjanje gospodarskih sektorjev ter nove nevarnosti na področju varnosti in okolja, vendar globalizacija vključuje tudi nove možnosti za zaposlitev, nove proizvodne sektorje, nižje cene za številne različne proizvode, pri čemer omogoča nove načine dodelitve finančnih sredstev ter rast na področju trgovine proizvodov in storitev.
Globalizacija je spodbujala doslej največje možnosti za izmenjavo zamisli in stike med ljudmi. Možnosti za obogatitev v gospodarskem in kulturnem smislu so ogromne, vendar so ogromna tudi različna tveganja za novo svetovno neravnovesje. Soočamo se z izzivom, kako oblikovati to novo in vse bolj spremenljivo soodvisnost v vedno bolj omejenem svetu. Sprijazniti se z globalizacijo in to področje urediti je ključno vprašanje za naše demokratične sisteme ter za pravi koncept učinkovite demokracije: ali bomo lahko ohranjali politični nadzor nad temeljnimi možnostmi v gospodarskem upravljanju ter toliko drugimi vidiki našega življenja, ki so odvisni od naših ljudi in naših izvoljenih predstavnikov?
Trdno verjamem, da bomo Evropejci na različnih ključnih področjih uspešni le, če bomo sposobni zagotoviti nove skupne politične rešitve za najresnejše probleme našega časa, kot so gospodarska rast in ustvarjanje novih delovnih mest, varstvo okolja, energija, preseljevanje ter boj proti terorizmu.
Evropska unija posodablja svoje notranje politike, da bi zagotovila konkurenčnost ter pravičen in trajnosten razvoj. Gospodarske reforme bi morala usmerjati krepitev socialne kohezije in spoštovanje okolja. V okviru rasti in zaposlovanja je treba vlagati v raziskave, inovacije in izobraževanje. Vendar v tem procesu nismo sami in bilo bi neodgovorno, če bi postali samozadostni in prepričani, da je delovanje v lastnem interesu lahko učinkovito. Ta novi svet nima učinkovite zaščite ali opore. Delovati moramo skupaj z drugimi državami in regijami, da dosežemo rezultate, ki bodo pozitivni za vsakogar.
Stabilnost, svoboda, varnost in blaginja bodo trdne in bodo trajale le, če jih bomo dosegli skupaj. To je naloga Evrope. Globalizacijo moramo voditi in oblikovati ob upoštevanju naših načel in vrednot, pri čemer moramo zadeve obravnavati z vsestransko odprtostjo, kot smo to počeli v najuspešnejših trenutkih naše skupne zgodovine.
S sodelovanjem so EU in države članice pokazale, da skupne probleme in izzive lahko rešujejo tako, da izkoristijo 50-letne izkušnje povezovanja. Nova lizbonska pogodba zagotavlja bolj učinkovite in pregledne institucionalne pogoje za vlogo EU v svetu. Izziv je ohraniti in okrepiti takrat doseženo ter najti načine za zaščito naših interesov in oblikovanje naših skupnih vrednot preko naših meja.
Prenovljena lizbonska strategija zagotavlja okvir, ki bo omogočil, da se bo Evropa na ta izziv odzvala. Začetek novega cikla upravljanja nam omogoča razmislek o nadaljnjem delovanju. Sporočilo Komisije, o katerem danes razpravljamo, je odlično izhodišče za razpravo in je zagotovilo podlago za razpravo med voditelji držav in vlad na lizbonskem neuradnem srečanju dne 19. oktobra. Naše delo v Svetu temelji na tem dokumentu in na ta način skušamo opredeliti sveženj besedil, da bi prispeval k pripravi naslednjega cikla lizbonske strategije.
Ekonomsko-finančni svet je ta teden sprejel sklepe, tudi Svet za konkurenčnost z dne 22. novembra bo odobril nekatera besedila, svet o zaposlovanju, ki bo potekal 5. in 6. decembra, načrtuje sprejetje sklepov o prihodnosti evropske strategije zaposlovanja v okviru novega cikla lizbonske strategije. Druge sestave Sveta obravnavajo vprašanja, ki zadevajo pripravo novega cikla. Potrdim lahko, da se v bistvu strinjamo s Komisijo: prenovljena lizbonska strategija mora še naprej predstavljati ustrezen okvir za odziv Evrope na večje izzive, s katerimi se soočamo, zlasti na izziv globalizacije. Evropa bistveno napreduje. Cilji, ki so zastavljeni na štirih prednostnih področjih - zaposlovanje, znanje in inovacije, poslovno okolje ter energija in podnebne spremembe, izbranih leta 2006, so še vedno ustrezni.
Glavne poteze novega cikla morajo ohraniti stabilnost, ki je potrebna za okrepitev rezultatov. Pomembno je, da se hkrati zagotovijo prilagoditve in izboljšave, da se lahko doseže celoten potencial prenovljene lizbonske strategije. Dosedanji napredek nas spodbuja pri naši prednostni nalogi, tj. pospešitvi izvajanja reform za okrepitev naših gospodarstev.
EU je odgovorna na svetovni ravni in mora biti boljše pripravljena na soočenje z globalizacijo prek strateškega, skladnega in odločnega globalnega pristopa. Še naprej moramo biti zavezani izvajanju ukrepov na nacionalni ravni, kar nam hkrati omogoča učinkovitejše reševanje problemov v zvezi z demografskimi spremembami, kakovostjo javnih financ in dolgoročno trajnostjo, trgom dela, zaposlovanjem, socialno kohezijo, notranjim trgom, konkurenčnostjo, inovacijami in raziskavami, energijo in podnebnimi spremembami ter izobraževanjem in usposabljanjem.
Lizbonski program Skupnosti ima hkrati pomembno vlogo v novem ciklu, ker omogoča učinkovitejša jamstva za nujno skladnost reform. Odgovornost Parlamenta in Sveta je treba okrepiti in razviti izmenjavo dobrih praks med državami članicami. Preseljevanje ima v okviru globalizacije temeljno vlogo, ker povečuje potencial rasti in lajša prilagajanje. Glede na nedavno poročilo v zvezi z vplivi teh razmer na mobilnost delavcev, ki ga je ta teden predložil Svet, demografsko rast EU vse bolj spodbujajo migracijski tokovi in pozorni bi morali biti na odločen način, s katerim ti tokovi pripomorejo h krepitvi prožnosti, ki je potrebna za soočanje s krizami in za nadomestitev nizkih stopenj mobilnosti v regiji.
V tem globaliziranem okviru je treba okrepiti in razviti zunanjo razsežnost lizbonske strategije, s katero se načrtujejo politični in gospodarski cilji EU ter socialni in okoljski standardi zunaj njenih meja. Kot veste, se je ta vidik obravnaval v razpravi voditeljev držav in vlad na lizbonskem neuradnem srečanju, kjer smo oblikovali vprašanja v zvezi z nestabilnostjo finančnega trga in zlasti podnebnimi spremembami. Ta zanimiva in spodbudna politična razprava, v kateri je sodeloval tudi predsednik tega parlamenta, je okrepila naše zaupanje v prihodnost.
Kot je že poudaril portugalski predsednik vlade José Sócrates, je dolžnost Evrope voditi proces globalizacije in Evropa je v položaju, ko to lahko stori tako, da izkoristi prednost nastalih novih priložnosti, tudi tistih na področju zamisli in kulturne izmenjave. S krepitvijo odnosov med ljudmi in soodvisnosti med narodi EU bistveno prispeva k miru in svetovni stabilnosti. Evropa se mora soočiti s političnimi in institucionalnimi pogoji ob upoštevanju izzivov, nastalih zaradi globalizacije na gospodarskem, socialnem in okoljskem področju, zato lahko vpliva na proces globalizacije. Potrebujemo močnejše strateško sodelovanje z našimi partnerji, da se razvije nov program na globalni ravni, ki bo združeval vzajemno odprtje trgov, izboljšana merila in potrebo po podpori institucionalne usposobljenosti držav v razvoju.
Kot je naznanil tudi portugalski predsednik vlade na neuradnem srečanju v Lizboni, se bo deklaracija EU o globalizaciji sprejela na evropskem vrhu 13. in 14. decembra. To bo za državljane in svet jasno sporočilo o odločnosti in zavezanosti evropskih voditeljev k podpiranju zmogljivosti EU, da vpliva na globalni program in najde prave odgovore.
Izzivi pred nami so težavni in spodbudni hkrati; portugalsko predsedstvo se bo z njimi še naprej soočalo. Kot vedno do zdaj tudi tokrat računamo na podporo Evropskega parlamenta, da bo spodbujal ter razvijal EU in nacionalno ukrepanje, kot je bilo dogovorjeno na globalni ravni, ker to Evropi omogoča, da prevzame svojo odgovornost v globalnem smislu ter se uspešno sooči s prihodnjimi izzivi.
Včasih pozabimo, kaj pomeni Evropa za tako veliko ljudi v tem globaliziranem svetu. Prizori priseljencev, ki obnemogli ležijo na naših plažah, kruto opozarjajo na dejanske razmere in na privilegiranost priseljencev v Evropi, ki je postala branik upanja, upanja, da je mogoče oblikovati model, ki združuje svobodo, gospodarsko rast, socialno pravičnost in varstvo okolja, kar temelji na partnerstvu, sodelovanju in skupni odgovornosti.
Ogrožen ni le uspeh nas, Evropejcev. Kot veste, je slogan našega predsedstva močnejša Unija za boljši svet in resnično verjamemo, da mora imeti Evropa ključno vlogo pri izgradnji pravičnejšega in bolj uravnoteženega sveta.
predsednik Komisije. - (PT) Predsednik Komisije, državni sekretar za evropske zadeve Sveta, gospe in gospodje, globalizacija je osrednja tema te generacije Evropejcev. Na takšen ali drugačen način zadeva življenja vseh naših državljanov, zato je prav, da se obravnava prednostno.
Kot veste, sem prepričan, da mora biti evropski program 21. stoletja organiziran predvsem v smislu teme globalizacije, medtem ko mora ohranjati vrednote in načela, ki so bili vedno del evropskega projekta. Vendar je treba globalizacijo obravnavati tudi kot priložnost za Evropo, da zaščiti in zagovarja svoje interese v tem svetu, znotraj katerega vse bolj velja medsebojna odvisnost. Zato me veseli, da sodelujem v razpravi o tej zadevi, ki jo organizira Evropski parlament.
Kot je pravkar dejal državni sekretar, je bil dokument Komisije, osnutek katerega je bil na zahtevo Evrope oblikovan prejšnji mesec, povod za odlično razpravo na lizbonskem neuradnem srečanju Evropskega sveta. Zlasti sem bil vesel spodbudnega soglasja, doseženega v zvezi z našimi zamislimi glede tega, kako se odzvati na izzive globalizacije. Zahvaljujem se tudi portugalskemu predsedstvu za stalno podporo pri tem globalnem evropskem programu in uresničevanju razsežnosti lizbonske strategije, ki je lahko ustrezna za soočanje z izzivi globalizacije.
Podpiramo tudi zamisel deklaracije o globalizaciji na decembrskem zasedanju Evropskega sveta. To bi bil odličen način za okrepitev tega soglasja, ki ga je treba tudi tu, v Evropskem parlamentu, spodbuditi z osnutkom skupnega predloga resolucije za tako pomembno zadevo.
Evropska unija dejansko razvija postopen in resnično evropski odziv na globalizacijo, ki je Evropejce spodbudil, da kar najbolj izkoristijo ta pojav. Ta odziv potrjuje upravičeno zaskrbljenost tistih, ki se soočajo s spremembami, vendar se ne sme pozabiti, da lahko te spremembe negativno vplivajo na nekatere ljudi in tudi za takšne primere se moramo ustrezno pripraviti.
Menim, da je v evropskem interesu najti pravo ravnovesje, vendar odziv v nobenem primeru ne sme biti povezan s strahom ali neuspehom, temeljiti mora na zaupanju. V zadnjih nekaj mesecih se je pojavil nov interes: pretres na finančnih trgih kaže, da je stanje evropskega gospodarstva povezano z globalnim razvojem, medtem ko skrajne podnebne razmere kažejo, kako resne so možne posledice podnebnih sprememb in da je reševanje tega problema vedno bolj potrebno. Vsak dan smo priča temu, da na zaposlitve v Evropi, energijo v Evropi, zdravje naših ljudi in kakovost življenja po vsej Evropi vpliva globalna razsežnost.
predsednik Komisije. - Gospod predsednik, prepričan sem, da mora naše stališče temeljiti na zaupanju. Imamo izkušnje kot največje svetovno gospodarstvo in največji izvoznik. Prvi smo uvajali inovativne načine reševanja novih težav, le poglejte trgovanje z emisijami, in postavili nekaj jasnih osnovnih pravil, ki so nam koristila.
Prvič, imamo odgovornost za zaščito državljanov brez protekcionizma. Politiko moramo usmerjati tako, da se drugi odločijo enako in se odprejo. Ne smemo zapirati vrat, ampak moramo drugim pomagati, da odprejo svoja. Za Evropo, ki je največji izvoznik na svetu, bi bil protekcionizem samouničujoč.
Drugič, smo odprti, vendar nismo naivni. To pomeni, da ne bomo popuščali tistim, ki ne spoštujejo nekaterih ključnih načel. Takšen je bil zagon nedavnih predlogov za zagotovitev, da bi predpisi o energetskih naložbah veljali za podjetja iz tretjih držav.
Tretjič, iz sistema, ki temelji na predpisih, je treba veliko pridobiti, pri čemer izkušnje Evropske unije omogočajo edinstveno dobro umestitev sistema, da se zagotovi dobra podlaga za pravno ureditev na svetovni ravni, dejanski način za oblikovanje globalizacije. Bodimo pošteni: za odprto gospodarstvo potrebujemo predpise. Trgi ne morejo delovati brez institucij in v Evropski uniji imamo, več kot kjer koli drugje, izkušnje z združevanjem različnih predpisov in različnih nacionalnih izkušenj. Zato resnično verjamem, da smo za oblikovanje globalizacije bolje opremljeni od kogar koli drugega na svetu, ne za to, da določimo, ampak da predlagamo naš model za to stopnjo globalizacije, v katero prihajamo zdaj.
14. Namerno sproščanje gensko spremenjenih organizmov v okolje (Komisiji podeljena izvedbena pooblastila) (glasovanje)
poročevalec. - Gospod predsednik, ne želim krasti časa svojim kolegom, vendar ker nismo imeli plenarne razprave in smo dosegli razpravo o prvi obravnavi, vas obveščam o osnovnih elementih nove zakonodaje o gensko spremenjenih organizmih.
Kompromisni paket zagotavlja Parlamentu pravico do nadzora nad namernim sproščanjem gensko spremenjenih organizmov. Parlamentarni nadzor pomeni preglednost tega občutljivega vprašanja. Javnomnenjska raziskava Eurobarometra je pokazala, da 94 % državljanov želi imeti pravico do izbire, 86 % želi vedeti več o uživanju teh organizmov in 71 % preprosto ne želi hrane z gensko spremenjenimi organizmi. Zato je naš največji uspeh soglasje Sveta in Komisije o parlamentarnem nadzoru nad izvajanjem zahtev označevanja glede gensko spremenjenih organizmov.
Zahvaljujem se poročevalcem v senci, Komisiji in portugalskemu predsedstvu. Zaradi večje odprtosti glede gensko spremenjenih organizmov je Evropa bolj demokratična.
(PL) Gospod predsednik, izpostavljam dejstvo, da smo imeli po razpravi o kompromisni različici te resolucije na voljo točno 16 minut za predložitev predlogov sprememb in pregled rezultatov našega dela. Menim, da je bila s tem ogrožena pravica vsakega poslanca tega parlamenta in vsake politične skupine v tem parlamentu, da svobodno vpliva na besedilo naših resolucij, vključno s predložitvijo predlogov sprememb.
v imenu skupine PPE-DE. - (NL) Gospod predsednik, predlagam naslednji predlog spremembe odstavka 6. V zvezi s tem bo potrebno ločeno glasovanje. Besedilo prvega stavka mora biti:
"poudarja, da so razmere v Čečeniji še vedno točka nesoglasja v odnosih med EU in Rusijo."
v imenu skupine PPE-DE. - (NL) Gospod predsednik, dovoliti moramo, da dejansko stanje govori samo zase, in vrh o preletih Sibirije. Ta vrh se ni zgodil, zato pozivamo, da se sklicevanje nanj v besedilu nadomesti s sklicevanjem na naslednji vrh.
v imenu skupine PSE. - Gospod predsednik, govorimo o trajnih sporih. Omenjamo dva spora, Abhazijo in Južno Osetijo, vendar bi v imenu svoje skupine po besedni zvezi "trajnih sporov" dodal besedno zvezo "kot na primer v Pridnestrju", da bo tudi Pridnestrje omenjeno v uvodni izjavi O.
v imenu skupine PSE. - Gospod predsednik, gospod Swoboda vas je že obvestil o našem predlogu spremembe v zvezi s Pridnestrjem.
Danes sem prejel pismi gospe Daniele Buruianä-Aprodu in gospoda Cristiana Stanescuja o tem, da izstopata iz politične skupine ITS. Parlament se je s to odločitvijo tako seznanil danes, 14. novembra 2007.
Ob upoštevanju predhodnih sporočil treh poslancev, ki so skupino zapustili ta teden, ugotavljam, da je število članov skupine ITS padlo pod zahtevano najmanjše število 20 poslancev, ki je potrebno za oblikovanje politične skupine, kot to predvideva člen 29(2).
Parlament zato ugotavlja, da skupina ITS ne izpolnjuje več pogojev iz Poslovnika o oblikovanju politične skupine. Zato od tega trenutka skupina ITS ne obstaja več.
(DE) Gospod predsednik, rad bi vas opozoril, da je Jean-Marie Le Pen, medtem ko sem ploskal ob vašem zadnjem obvestilu, tako kot veliko drugih poslancev, naredil kretnjo, ki v angleškem jeziku pomeni "jebite se" in ki je bila neposredno namenjena meni. Prosim vas, da to preverite na video posnetku. Menim, da tako dejanje mora imeti posledice. Zdi se mi grozljivo, da ima nekdo tako nizkoten in agresiven odnos do mene.
Hvala, gospod Martin, sam tega nisem videl, vendar bom vašo pripombo upošteval.
v pisni obliki. - Konservativci smo podprli poročilo Vakalisa, vendar imamo pomisleke v zvezi z odstavkoma 16 in 17. Menimo, da mora biti sposobnost preprečevanja in hitrega ukrepanja v zvezi s potresi osredotočena na sredstva držav članic in ne sme podpirati "vzpostavitve Evropske sile za civilno zaščito".
v pisni obliki. - Podpiram poročilo o regionalnem vplivu potresov. Kot geolog in oceanograf, katerega disertacija je govorila o seizmičnosti srednjeatlantskega grebena od 12°N do 20°S, se dobro zavedam, da je Združeno kraljestvo skoraj popolnoma varno. Glede na zapise v Združenem kraljestvu je zaradi potresa umrla le ena oseba, kar se je zgodilo sredi sedemnajstega stoletja. Vendar tako ni povsod v Evropi, pri čemer je nastalo več tisoč žrtev in veliko opustošenje v več stoletjih od Lizbone do Sarajeva.
Del mojega volilnega okrožja, tj. Gloucestershire, so julija opustošile poplave, ki so povzročile več milijard eurov škode na cestah in železnici, v bolnišnicah in šolah, na čistilnih napravah in elektrarnah. Verjetno bomo prejeli pomoč iz evropskega solidarnostnega sklada. Upam, da to ne bo potrebno, vendar, če bo, mora Evropa dokazati pripravljenost za pomoč narodom, regijam in skupnostim, ki so jih prizadeli potresi.
v pisni obliki. - (PT) Kot je bilo izpostavljeno, celotno južno Evropo razmejujeta dve tektonski plošči, ki prečkata Sredozemsko morje ter se nadaljujeta prek Atlantskega oceana in prek dela Azorskih otokov, kar pomeni, da so potresi ena od najpogostejših naravnih nesreč v tej regiji.
To poročilo Evropskega parlamenta vsebuje več zadev in predlogov, ki jih cenimo, zlasti ker priznava, da se ti pojavi redno dogajajo v najbolj oddaljenih regijah, ali ker med drugim izpostavlja potrebo po podpiranju nacionalnega ukrepanja v smislu preprečevanja, odziva in popravila škode, obveščanja javnosti, znanstvenih raziskav, civilne zaščite ter solidarnosti na ravni Skupnosti.
Kar zadeva usklajevanje, poročilo predlaga sodelovanje med državami članicami ter med državami članicami in tretjimi državami, da bi se izvajali zadevni ukrepi. Vendar kljub podpiranju vzpostavitve "evropske sile za civilno zaščito", ki bi bila "centraliziran instrument za preprečevanje in obvladovanje", tj. politika, s katero se ne strinjamo, poročilo navaja, da je taka sila "smiselna le na podlagi boljše nacionalne civilne zaščite in instrumentov za usklajevanje med državami članicami", zaradi česar se po našem mnenju ponovno zastavlja vprašanje tako, kot bi se moralo zastaviti.
v pisni obliki. - (PL) Naš kolega poslanec gospod Cornillet nam je predstavil zelo natančno poročilo, v katerem ugotavlja, da imajo potresi negativen vpliv na socialno in gospodarsko kohezijo v regijah.
Zavedati se moramo, da so veliki potresi prav tako pogosti v državah in regijah Evropske unije, zlasti v južni Evropi in ob Sredozemskem morju. Zato moramo zagotoviti vzpostavitev potrebnih zmogljivosti za preprečevanje in hiter odziv, da bi obvladovali take nesreče.
Pomembno je začeti s socialnim izobraževanjem in informacijskimi kampanjami povsod po EU ter zagotoviti izobraževanje in usposabljanje osebja zadevnih tehničnih organov v državah članicah, kar mora vključevati usposabljanje na regionalni in lokalni ravni ter usposabljanje vseh seizmologov. Poleg tega moramo upoštevati vlogo, ki jo mora imeti veliko nacionalnih, regionalnih in lokalnih organov, ter zagotoviti, da bodo pripravljena navodila za učinkovito zaščito bistvene infrastrukture, kot so dostop do telekomunikacijske infrastrukture, električnih omrežij, bolnišnic, mostov, pristanišč, letališč in tako dalje.
V prihodnosti je treba pri kohezijski politiki v celoti upoštevati škodo, ki jo povzročajo potresi, kar je treba upoštevati v okviru novega finančnega instrumenta za zaščito prebivalstva.
Prav tako menim, da je treba v razpravo vključiti vprašanja usklajevanja, sodelovanja in fleksibilnosti v zvezi z dejavnostmi na ravni Skupnosti ter nacionalni, regionalni in lokalni ravni, ker to povzroča znatne težave pri obvladovanju naravnih nesreč.
(LT) Danes smo glasovali za resolucijo, ki je bila pripravljena na podlagi poročila gospoda Cornilleta o evropskem soglasju glede humanitarne pomoči. Zahvaljujem se poročevalcu in še enkrat poudarjam, da podpiram ta pomemben dokument.
Vsi se zavedamo dejstva, da Evropska unija, pri čemer imam v mislih Komisijo in države članice, zagotavlja največ humanitarne pomoči. Prispevek EU za leto 2006 je znašal le okrog 2 milijardi EUR. V celoti se strinjam z mnenjem, da mora EU določiti omejitev nove ravni humanitarne pomoči. Na drugi strani mora EU opredeliti svoje stališče v zvezi z novimi mednarodnimi pobudami in izvajanjem reforme, ki so jo uvedli Združeni narodi. Kot članica odbora za proračun izpostavljam tretjo težavo, ki jo mora rešiti EU, tj. boljše usklajevanje sredstev Skupnosti in držav članic, da bi bila ta sredstva bolj dostopna žrtvam humanitarnih nesreč.
Upam, da bo s konkretnim in natančnim stališčem Parlamenta mogoče doseči naše skupne cilje in prispevati k doseganju soglasja na področju humanitarne pomoči.
(NL) Gospod predsednik, veseli me, da smo dosegli evropsko soglasje o humanitarni pomoči, pri čemer seveda noben razumen človek ne nasprotuje zagotavljanju pomoči državam, ki to pomoč resnično potrebujejo. Vendar moramo biti tudi pošteni in priznati, da očitno ni evropskega soglasja o kodeksu ravnanja v zvezi z diktatorji.
Načrtov Združenega kraljestva, da bo bojkotiralo vrh med EU in Afriko, če se ga bo udeležil Mugabe, preprosto ne upoštevajo druge države članice, pri čemer humanitarne tragedije, kot vemo, zelo pogosto nastanejo kot posledica vojn ali nezakonitega slabega upravljanja, tako kot v Zimbabveju. Večna resnica je, da v Afriki potekajo krvavi spori in da Afrika porabi več za orožje, kot prejme razvojne pomoči.
Prav tako velja, da se države z demokratičnim sistemom, kjer voditelji in vlade niso nad zakonom, skoraj nikoli ne spopadejo med seboj. Če se lahko diktatorji, kot je Mugabe, udeležijo evropskega vrha, to v celoti ogroža evropsko verodostojnost na področju človekovih pravic in demokracije. Zaradi tega protislovja sem se vzdržala glasovanja o poročilu gospoda Cornilleta.
v pisni obliki. - (PT) Ne glede na naše podpiranje različnih vidikov humanitarne pomoči, ki so izpostavljeni v poročilu, ne moremo podpreti "soglasja" o načelih, ciljih in strategijah EU za zagotavljanje humanitarne pomoči v tretjih državah, pri čemer je treba prispevati k "pravici ali celo dolžnosti intervencije v primeru resne kršitve mednarodnega humanitarnega prava in/ali človekovih pravic", ob upoštevanju, da se lahko "prisilni ukrepi, kar zadeva tudi vojaško intervencijo, uporabijo le kot zadnja možnost". Vsi poznamo rezultate take "dobronamerne" politike, tj. nasilje in vojaška zasedba Iraka s strani Združenih držav in njenih zaveznic ter več sto tisoč žrtev, ki so posledica tega.
Kot je bilo navedeno, se s tako imenovanim humanitarnim posredovanjem zelo pogosto prikrijejo drugi resnični cilji, v skladu s katerimi se to posredovanje izkoristi ter prilagodi interesom in neobzirnemu preračunavanju velikih sil in večnacionalk, zaradi česar so ogrožena osnovna načela mednarodnega prava.
Menimo, da reševanje resnih težav, ki vplivajo na več milijonov ljudi, med drugim vključuje spoštovanje suverenosti vseh narodov in držav, mirno reševanje mednarodnih sporov, izpolnjevanje nujnih potreb gospodarsko revnejših držav na podlagi prijateljstva in solidarnosti ter njihov učinkovit razvoj.
v pisni obliki. - (PL) Poročevalec Thierry Cornillet upravičeno izpostavlja, da morajo Skupnost in države članice razširiti razpravo o političnih strategijah na področju humanitarnih dejavnosti na zadeven forum Sveta z vzpostavitvijo nove posebne delovne skupine. Vzpostavitev take skupine (npr. COHUMA, tj. delovna skupina Sveta za humanitarno pomoč) bi prispevala k razvoju skladnih metod, ki bi omogočile hitro in sistematično izvajanje dejavnosti na tem področju.
Prav tako se je upravičeno izpostavilo, da so naravne nesreče vedno pogostejše in da so njihovi vplivi vedno večji, kar pomeni, da je treba povečati posredovanje.
Zato se strinjam s predlogom, da mora EU povečati zmogljivosti za hitro ukrepanje. Pripravljenost in zmožnost za ukrepanje bosta zagotovo izhajali iz boljšega usklajevanja in mehanizmov zgodnjega obveščanja ter zalog ustreznega materiala in rezerv na mednarodni ravni.
v pisni obliki. - (DE) Humanitarno pomoč je pogosto zelo težko zagotoviti zaradi neugodnih okoliščin ali varnostih težav. Zato sta dobra koordinacija in usklajevanje pomoči še toliko bolj pomembna. Prizadevanje za doseganje tega cilja pa se nikakor ne sme uporabiti kot pretveza za še večjo nadutost evropskih institucij, prav tako pa ne moreta agencija EU za civilno zaščito in sila EU za hiter odziv zagotoviti učinkovite zaščite v primeru naravnih nesreč.
Poleg tega je treba upoštevati včerajšnjo kritiko Računskega sodišča, ki je ugotovilo "veliko napak", vključno s proračunom v višini 5,2 milijarde EUR za pomoč v hrani, humanitarno pomoč in delno financiranje nevladnih organizacij. Ker to poročilo po mojem mnenju ni primerna podlaga za reševanje vseh teh težav, sem glasoval proti.
v pisni obliki. - Kot zvest zagovornik pravočasnih in dobro usmerjenih projektov humanitarne pomoči, ki učinkovito pridobijo sredstva, sem glasoval za poročilo o humanitarni pomoči.
Vendar veliko uporabljenim izrazom močno nasprotujem. Žal poročilo vključuje sklicevanja na tako imenovano reformno pogodbo, tj. obnovljeno ustavo EU, ki ji odločno nasprotujem. Nerealno si je domišljati, da na humanitarno pomoč ne bi vplivale politične ugotovitve, ker je že samo poročilo zelo političen dokument, ki pospešuje program EU.
V vsakem primeru so prednostne naloge ter obseg in zagotavljanje pomoči na način, na katerega bi se izognili težavam obžalovanja vrednih režimov, politična vprašanja. Razen veliko drugih ugovorov proti sodelovanju EU v vojaških zadevah, je to odvračanje pozornosti od jasne usmeritve na humanitarno pomoč. EU ni edini humanitarni udeleženec. Osredotočiti se je treba na dodajanje vrednosti humanitarnemu prizadevanju naših narodov z izboljšanjem usklajevanja prizadevanj na posebnih območjih in zagotavljanjem ustreznega nadzora nad sredstvi ter vrednotenjem njihovega vpliva.
(DE) Gospod predsednik, menim, da je ta okvirna direktiva o varstvu tal resna napaka, ki ogroža konkurenčnost evropskega kmetijstva in oskrbo s hrano v Evropi. Kakšno je pravzaprav mnenje podpornikov te direktive o naših kmetih? Naj vam povem: menijo, da potrebujemo zelo birokratsko direktivo, da moramo kartografirati 420 milijonov hektarov kmetijskih zemljišč, uvesti grožnjo z ogromnimi kaznimi in na koncu določiti prednostna območja za varstvo tal, preden bodo kmeti začeli ustrezno skrbeti za svoja tla.
Naslednja točka razprave so izjave Sveta in Komisije o razmerah v Pakistanu.
predsedujoči Svetu. - (PT) Gospod predsednik, gospod komisar, gospe in gospodje, kot vemo, je Evropska unija z veliko zaskrbljenostjo opazovala nedaven razvoj dogodkov, zlasti dogodke, ki so povzročili razglasitev izrednih razmer, nazadnje 3. novembra, ter s tem velike socialne nemire in številne aretacije, vključno z vrhovnim sodnikom, ki je zdaj v hišnem priporu.
Nedvomno je to veliko nazadovanje v strukturi pravne države in demokratičnega procesa v Pakistanu, ki je po mojem mnenju uničilo kakršno koli upanje, ki so ga morda imeli prebivalci Pakistana in mednarodna skupnost na splošno v zvezi z okrepitvijo legitimnosti demokratičnih institucij v Pakistanu. Zato je predsedstvo 6. novembra v imenu Unije predložilo izjavo, v kateri je izrazilo našo globoko zaskrbljenost glede razglasitve izrednega stanja ter opustitve pakistanske ustave in temeljnih svoboščin.
Dva dni pred tem, 4. novembra, so vodje misije v Islamabadu in visoki predstavnik Javier Solana izrazili zaskrbljenost glede teh dogodkov. Naša izjava, izjava EU, je tako bila dodana k številnim drugim izjavam, ki poudarjajo pomembnost ponovne vzpostavitve ustave in civilnega reda, zagotovitve neodvisnosti sodstva in svobode množičnih medijev, osvoboditve vseh političnih zapornikov, novinarjev in zagovornikov človekovih pravic ter vzpostavitve pogojev, potrebnih za izvedbo zakonodajnih volitev, ki so predvidene januarja 2008.
Prepričani smo, da je mogoče stabilnost in razvoj katerega koli naroda zagotoviti le ob popolni demokratični verodostojnosti. Resnično smo zaskrbljeni zaradi poročil o številnih aretacijah, bojkotu svobode informacij, zatiranju bistvene svobode izražanja državljanov ter napadih na strokovnjake, kot so sodniki, odvetniki, novinarji in aktivisti za človekove pravice. Hkrati pa odločno pozivamo vse strani, da izvajajo čim večje omejevanje ter sodelujejo pri iskanju demokratične in mirne rešitve sedanje krize, ki bo omogočila hitro ponovno ureditev razmer.
Čeprav Evropska unija priznava sedanje izzive Pakistana v zvezi z varnostnimi razmerami ter odrekanja in prizadevanja prebivalcev Pakistana v boju proti ekstremizmu in terorizmu, je trdno prepričana, da reševanje teh izzivov ne sme vključevati prekinitve demokratičnega procesa.
Vsekakor pa moramo priznati tudi zaveznico, na katero smo se vedno lahko zanesli v tem boju proti ekstremizmu in terorizmu. Zato moramo zagotoviti, da bo Pakistan ostal zavezan boju proti tej globalni grožnji, v katerem je mednarodno sodelovanje bistveno orodje.
Končno, Unija upa, da se bodo sedanje razmere negotovosti hitro in mirno rešile, ter poziva predsednika Mušarafa k izpolnitvi svoje obljube, da se bo znebil vojaške uniforme in odstopil s položaja vojaškega poveljnika.
komisarka. - Gospod predsednik, Pakistan je na dnevnem redu tega plenarnega zasedanja že tretjič v nekaj mesecih. To je dokaz o zelo težkem prehodu, ki ga ta država zdaj prestaja. Zakon o izrednih razmerah, ki ga je predsednik Mušaraf uvedel 3. novembra v okviru svoje pristojnosti kot poveljnika vojaških sil, je posredoval zelo zaskrbljujoče sporočilo Evropi in svetu ter škodoval demokratičnemu procesu v Pakistanu.
Pred razglasitvijo izrednih razmer smo bili priča nekaj spodbudnim dogodkom, z upanjem na bolj vključujoč politični proces in močnejše demokratične institucije, žal pa to zdaj ni več zanesljivo in danes se sprašujemo, ali je te razmere še mogoče popraviti in ali ni že prepozno za obnovitev zaupanja in pogojev pred parlamentarnimi volitvami.
Predsednik Mušaraf je v svojem televizijskem nagovoru v noči 3. novembra povedal, da je začasno razveljavil ustavo na podlagi groženj narodu zaradi očitne prevlade dejavnosti in primerov terorističnih napadov. Ni dvoma, da se Pakistan zdaj sooča z zelo resno grožnjo verskega ekstremizma in nasilja, kot so jasno pokazali nedavni dogodki v severozahodni mejni provinci in napad na konvoj gospe Buto 18. oktobra v Karačiju. Zdaj smo priča tudi aretacijam tisočih odvetnikov, novinarjev, članov političnih strank in aktivistov za človekove pravice, vključno z uglednimi osebami kot sta gospa Asma Jahangir, predsednica pakistanske komisije za človekove pravice, ali gospod Aitzaz Ahsan, predsednik odvetniške zbornice vrhovnega sodišča.
To so ljudje, ki se zavzemajo za odprt in strpen Pakistan. To niso teroristi in ni prav, da so priprti. Takoj jih je treba izpustiti. Ostro ukrepanje proti pakistanskemu sodstvu obravnavam kot posebej zaskrbljujoče. Pravna država je bistvo vsakega demokratičnega procesa in delujočega demokratičnega sistema ni mogoče podpirati brez neodvisnega sodstva.
Izjava predsedstva, ki jo je omenil tudi naš predsednik v imenu EU, je zato zelo jasna in to ostaja naše stališče. Prejšnjo nedeljo je predsednik Mušaraf na tiskovni konferenci izrazil upanje, da bodo lahko parlamentarne volitve v Pakistanu potekale 9. januarja 2008. To bi bil korak v pravo smer, vendar ostaja še veliko težav. Kdaj lahko pričakujemo, da se bodo izredne razmere končale? Kako so lahko mogoče svobodne in pravične volitve, če so tiskani in elektronski mediji cenzurirani, druge državljanske pravice in svoboščine odpravljene ter neodvisnost sodstva ogrožena? Kako bodo stranke sposobne izvajati kampanjo, če je svoboda zbiranja okrnjena in so voditelji strank, kot je Benazir Buto, v hišnem priporu? Ta vprašanja za zdaj niso jasna.
Da bi končali to negotovost je bistveno čim prej razglasiti zanesljiv datum volitev, skupaj z jasnim časovnim okvirom za odpravo izrednih razmer. Da bi lahko bile te volitve demokratične in pregledne, bo treba odpraviti vse omejitve političnih pravic in temeljnih svoboščin. Glede na sedanje razmere ne bo mogoče pripraviti misije za spremljanje volitev. Nekateri minimalni pogoji, določeni v sporočilu Komisije o pomoči pri volitvah in spremljanju volitev s strani EU za izvedbo demokratičnih volitev, niso izpolnjeni.
Vendar, če se izredno stanje odpravi razmeroma hitro in se pogoji kmalu bistveno izboljšajo, bi morda bilo še vedno mogoče preučiti položaj. V vsakem primeru sem opravila nujne priprave za možno izvedbo misije za spremljanje volitev v Pakistanu, če se pogoji hitro in opazno izboljšajo. Vendar sem zelo zaskrbljena, ali je to sploh mogoče.
Nekateri so pozivali, da začasno prekinemo ali preverimo pomoč za Pakistan, in nekatere države članice EU so v zvezi s tem ukrepale ali obravnavajo sprejetje nekaterih ukrepov. Opozarjam vas, da je podpora Evropske komisije Pakistanu usmerjena v ključna vprašanja, kot so zmanjšanje revščine in izobraževanje, vključno s severozahodno mejno provinco in Balučistanom, ki sta najbolj prikrajšani provinci v Pakistanu.
Zato menim, da bomo morali preučiti najboljše prihodnje ukrepe, vendar, glede na vrsto te pomoči, menim, da moramo o tem zelo previdno razmisliti.
v imenu skupine PPE-DE. - (ES) Gospod predsednik, resnica je, da so razmere zelo zaskrbljujoče: ukinitev ustavnih jamstev, izredne razmere, pridržanje številnih članov civilne družbe, vključno z odvetniki, kot je gospod Ahsan, ki je predsednik odvetniške zbornice vrhovnega sodišča, ter nasprotnikov, npr. hišni pripor vodje opozicije gospe Buto. Kaj lahko storimo glede tega položaja?
Izvedeli smo, da bo namestnik državnega sekretarja na zunanjem ministrstvu Združenih narodov, gospod Negroponte, v kratkem obiskal Pakistan in da se je ena država članica, Združeno kraljestvo, pridružila Združenim narodom v pozivu predsedniku, da v desetih dneh odstopi s položaja vojaškega poveljnika in prekliče izredne razmere.
Kaj lahko naredimo mi, kot Evropska unija? Prepričan sem, da je najpomembneje, da smo čim bolj previdni. Predstavnik sedanjega predsedstva je zelo pravilno navedel, da je Pakistan pomemben partner v boju proti terorizmu in tudi država z jedrskim orožjem.
Zato sem prepričan, da mora Evropska unija na eni strani pozvati vlado, da kolikor je mogoče ponovno vzpostavi - ne smemo pozabiti na dejstvo, da je terorizem v Pakistanu pomemben dejavnik - da v določeni meri ponovno vzpostavi red in stabilnost, ustavne pravice in svoboščine ter izpusti protizakonito pridržane. Poleg tega, gospod komisar, vas pozivam, da vložite vse svoje znatne sposobnosti in prizadevanja v zagotovitev svobodnih in poštenih volitev ter na podlagi jamstev, ki ste jih navedli v govoru, zagotovitev prisotnosti Evropske unije v procesu v Pakistanu, ki je tako zelo pomemben za stabilnost regije ter vse odnose med to regijo in Evropsko unijo.
Zato, gospod komisar, zelo zaupamo v vaše sposobnosti, vaše diplomatsko ukrepanje in vaša prizadevanja ter upamo, da bodo resnično zagotovila uspešen rezultat, ki bo omogočil prisotnost Evropske unije v volilnem postopku.
v imenu skupine PSE. - Gospod predsednik, zahvaljujem se Svetu in Komisiji, zlasti Svetu za nepopustljivo izjavo 8. novembra.
Mislim, da nihče ne dvomi o resnosti in nestanovitnosti razmer v Pakistanu. Verjetno je težko dojeti, da se je vse, kar se dogaja, dejansko zgodilo v približno zadnjih desetih dnevih, odkar so bile razglašene izredne razmere. Več poslancev se je pred nekaj meseci srečalo z generalom Mušarafom v Bruslju in pozneje v Islamabadu, pri čemer smo dobili veliko zagotovil. Mušaraf je bil odločen, da bo upošteval ustavo in da se bodo izvedle svobodne in pravične volitve. Pozdravljam njegovo izjavo, da se bodo lahko volitve izvedle do 9. januarja, vendar se strinjam z zaskrbljenostjo komisarke in se sprašujem: ali je mogoče, glede na preteklo dogajanje in sedanje izredne ukrepe, ukinitev nekaterih televizijskih programov in drugih človekovih pravic, izvesti svobodne in pravične volitve v manj kot osmih tednih?
Medtem ko se sklicujem na komisarko, jo tudi opozarjam zlasti na odstavek 14 te resolucije, v katerem pozivamo Komisijo, da preuči razširitev pomoči Pakistanu za izobraževanje, zmanjšanje revščine, zdravstvo in pomoč, vendar v teh razmerah s preusmerjanjem sredstev prek laičnih nevladnih organizacij in ne neposredno vladi.
S Pakistanci nimamo nobenih težav. Zavedamo se, da je Pakistan ključen zaveznik Zahoda, kot je dejal gospod Salafranca Sánchez-Neyra. Priznavamo pomembno vlogo, ki so jo imeli na veliko področjih, in da so bili tudi žrtve terorizma. Vendar ne mislim, da to pomeni, da se moramo umakniti in prezreti, kar se zdaj dogaja. Moja skupina je želela tudi vključiti odstavek o možnih sankcijah, ki poziva Svet ...
Mislil sem, da govorim zelo jasno angleščino in tolmači ne bodo imeli težav, vendar bom seveda upočasnil.
Prav tako pozivam Svet, da preuči ciljne sankcije, kar bi želela storiti skupina socialdemokratov, vendar za to nismo prejeli nobene podpore: morda prepovedi potovanja, zamrznitev sredstev. Seveda upamo, da vse to ne bo potrebno, in upamo, da se lahko Pakistan še vedno odloči za ukrepanje, da se odpravijo izredne razmere in general Mušaraf odstopi kot poveljnik vojaških sil. Gospod predsednik, opravičujem se za prehiter govor.
Strategija Sveta za konferenco o podnebnih spremembah na Baliju (COP 13 in COP/MOP 3) (razprava)
ustnem vprašanju o strategiji Sveta za konferenco o podnebnih spremembah na Baliju (COP 13 in COP/MOP 3) Guida Sacconija v imenu začasnega odbora za podnebne spremembe za Svet --B6-0379/2007) in
ustnem vprašanju o strategiji Sveta za konferenco o podnebnih spremembah na Baliju (COP 13 in COP/MOP 3) Guida Sacconija v imenu začasnega odbora za podnebne spremembe za Svet - B6-0380/2007) in
avtor. - (IT) Gospod predsednik, gospod minister, gospa komisarka, gospe in gospodje, prepričan sem, da mi ni treba opozarjati na pomembnost konference pogodbenic na Baliju, ki je zdaj neizbežna, zaradi česar smo vas vprašali po dodatnih informacijah o vaši strategiji, o načrtovani usmeritvi.
Kot Evropska unija smo neodvisno zavezani izrednemu prizadevanju, če se lahko tako izrazim, čeprav vemo, da to ni končna rešitev. Naš skupni cilj je omejiti globalno segrevanje na dve stopinji v primerjavi s stopnjami pred industrializacijo, pri čemer se popolnoma zavedamo, da je to zelo tvegan prag ter da bodo morala nekatera območja na svetu, nekateri deli Evrope zagotoviti načrtovano politiko prilagajanja. Vendar, če si resnično želimo prizadevati za ta težak cilj, se zavedamo, da je nujna nova mednarodna pogodba.
Kot vemo, je odgovornost Evropske unije omejena (14 % svetovnih emisij toplogrednih plinov). Nova mednarodna pogodba, ki upošteva spremembe od srečanja v Kjotu, zlasti nenavadno in hitro rast azijskih gigantov, pri čemer je konferenca na Baliju resnično bistven korak v tej smeri, in čeprav se tam ne bo sklenil sporazum, pa se bodo začela pogajanja, zato bo zelo pomembno, da se na Baliju določi jasen pogajalski mandat, s točno določenimi roki in z načrtovanim zaključkom do leta 2009.
V zadnjih mesecih se je svetovni okvir spremenil s političnega, gospodarskega in kulturnega vidika, od poročil medvladnega foruma o podnebnih spremembah, katerih končna sinteza bo objavljena konec tega tedna in predstavljena v Valencii, do podelitve Nobelove nagrade Al Goru in znanstvenikom medvladnega foruma o podnebnih spremembah. V zadnjih mesecih se je veliko spremenilo, zato smo lahko optimistični, čeprav ostajamo pri tem kritični in previdni.
Naj povzamem smisel resolucije, ki smo jo pripravili in za katero smo prepričani, da jo bo ta parlament jutri sprejel z veliko večino; to je ponudba pogajalcem, ki jim lahko pomaga zavzeti trdnejše stališče, ko se bodo začela pogajanja. Zahvaljujem se gospe Hassi, kateri je skupaj z drugimi poročevalci uspelo pripraviti sintezo in preprečiti, da bi se celotna stvar spremenila v načičkano božično drevo. Osredotočena je predvsem na pogajanja in takšno vam jo predlagamo.
avtor. - (FI) Gospod predsednik, zahvaljujem se za odlično sodelovanje s poročevalci v senci političnih skupin, ki so vključene v pogajanja o tej resoluciji. Podnebne spremembe se odvijajo zdaj in napredujejo hitreje, kot je bilo predvideno. Dramatičen pokazatelj tega je bil, ko se je konec lanskega poletja v Arktičnem oceanu stopilo milijon kvadratnih metrov ledu, kar je po površini enako Finski, Švedski in Norveški skupaj. Poročila znanstvenikov o napredovanju podnebnih sprememb in nujnosti zmanjšanja emisij postajajo vedno bolj zaskrbljujoča. To se kaže tudi v vnaprejšnjih informacijah o srečanju medvladnega foruma o podnebnih spremembah, ki bo ta teden v Valencii.
Pomembno je, da se zapolnijo vse vrzeli med kjotskim protokolom in naslednjim podnebnim sporazumom. Zato je treba pogodbo po letu 2012 pripraviti najpozneje leta 2009. Na Baliju mora EU storiti vse, kar je v njeni moči, da se doseže pogajalski mandat in omeji globalno segrevanje na največ dve stopinji. Vodilna vloga, ki jo je prevzela EU, je za to ključna. Zgled dajemo z lastnimi ukrepi za zmanjšanja naših emisij in tudi z usklajevanjem mednarodnih pogajanj. Pomembno je sodelovanje vseh industrializiranih držav, vključno z Združenimi državami Amerike, čeprav to ne bo dovolj za rešitev podnebnega vprašanja. Prav tako pomembno je, da velike države v razvoju, kot so Kitajska in Indija, sprejmejo omejitve glede večanja emisij. To je verjetno največji izziv v zgodovini mednarodne diplomacije. Razumeti moramo, da če Kitajska, Indija in druge podobne države sprejmejo omejitve emisij, bo to pomenilo veliko spremembo v njihovem načinu razmišljanja in ukrepanja. Biti moramo pripravljeni, da jim damo nekaj v povračilo. Drugače povedano, zagotoviti moramo tudi finančno pomoč za prehod v teh državah k čisti, podnebju prijazni tehnologiji.
Vse bi rad opozoril na oceno Nicholasa Sterna, da bo zaščita podnebja vsako leto zahtevala 1 % svetovnega bruto domačega proizvoda. Po drugi svetovni vojni so Združene države Amerike namenile 2 % svojega BDP v obliki pomoči v okviru Marshallovega načrta. Po vojni je bil pomemben začetek izvajanja obnove, še bolj pa je pomembno, da se prepreči primerljiva katastrofa, ki jo lahko povzročijo podnebne spremembe. Zato moramo biti pripravljeni tudi na financiranje zaščite podnebja.
predsedujoči Svetu. - (PT) Gospod predsednik, gospa komisarka, gospe in gospodje, približuje se čas, ko bo indonezijski otok Bali pozdravil delegate 13. konference pogodbenic konvencije o podnebnih spremembah, ki bodo ponovno pozvane, da se s svojimi izkušnjami in pogajalskimi spretnostmi zapišejo v zgodovino.
V zvezi s prvim obdobjem usklajevanja s kjotskim protokolom, tj. od leta 2008 do leta 2012, medtem pridobljene zaskrbljujoče znanstvene informacije o nedavnem razvoju dogodkov na področju podnebnih sprememb opozarjajo na nujnost oblikovanja skupnega in učinkovitega odziva na ta izziv, saj gre za prihodnost našega planeta. V zvezi s tem je konferenca na Baliju zadnja priložnost za začetek pogajanj o svetovnem in celovitem sporazumu glede podnebnega režima po letu 2012. Zavedamo se težavnosti tega sodnega procesa.
Evropska unija se bo na Bali odpravila z enakim namenom, kot jo vodi že 15 let, v katerih smo brez omahovanja in nedvoumno prevzeli vlogo vodje mednarodne skupnosti v tem velikem svetovnem izzivu. Glavni cilj Evropske unije na konferenci o podnebnih spremembah na Baliju bo povezan s samim procesom, tj. zagotoviti začetek svetovnega in celovitega pogajalskega procesa.
Prav tako vam želim sporočiti, da so po mnenju EU naslednji vidiki nujni za oblikovanje učinkovitega in ustreznega okvira za obdobje po letu 2012: prvič, nadaljnje oblikovanje skupne perspektive glede težave, da se doseže glavni cilj konvencije; drugič, sklenitev sporazuma o sprejetju trdnejših zavez razvitih držav k zmanjšanju svetovnih emisij; tretjič, olajšanje zagotavljanja novih nepristranskih in učinkovitih prispevkov drugih držav, vključno s spodbudami, ki so nastale na podlagi novih vrst prilagodljivih zavez k zmanjšanju intenzivnosti emisij toplogrednih plinov, povezanih z gospodarskim razvojem; četrtič, razširitev trgovanja emisijami, zlasti z okrepitvijo inovativnih in prilagodljivih mehanizmov; petič, okrepitev sodelovanja na področjih raziskav, razvoja, razširjanja, napovedovanja in preglednosti v tehnološkem sektorju ter končno, povečanje prizadevanja za prilagoditev, zlasti v zvezi z orodji za obvladovanje tveganja, financiranjem in tehnologijo.
Gospod predsednik, gospe in gospodje, številke so dovolj zgovorne. V Kjotu smo bili v ospredju pri sklepanju večjih zavez, kot se je od nas pričakovalo, in danes imajo EU in njene države članice jasno opredeljene ambiciozne cilje, ki nas ponovno postavljajo v ospredje boja proti podnebnim spremembam. Kot je predsedujoči Evropskemu svetu poudaril v New Yorku, so podnebne spremembe zdaj nedvomno eden največjih izzivov, s katerim se sooča človeštvo, ki se je iz teorije razvil v učinkovito in razširjeno skrb ljudi z vsega sveta.
To je svetoven izziv, ki zahteva svetoven odziv, katerega učinkovitost bo odvisna od skupnega ukrepanja mednarodne skupnosti. Zato vztrajamo, da si je treba čim bolj prizadevati, da se s pogajanji doseže svetoven celovit sporazum, kot sem dejal, v okviru okvirne konvencije Združenih narodov o podnebnih spremembah, ki je in mora še naprej biti osrednji in bistveni referenčni okvir za vse ukrepe in pobude na tem področju.
Zato je čas, da ostale države prevzamejo svojo odgovornost ter odigrajo resnično in sorazmerno vlogo v svetovnem boju proti podnebnim spremembam. Opogumljeni z razpravo med voditelji držav in vlad na nedavnem neuradnem vrhu v Lizboni o Evropi in globalizaciji, ki je jasno pokazal, da so podnebne spremembe prednostno področje EU, ter s sklepi odbora za okolje, sprejetimi 30. oktobra, o pripravi COP 23, se bomo na Bali odpravili zavezani dejavnemu prispevanju k doseganju rezultatov, ki se lahko pretvorijo v konkreten, viden napredek prihodnosti podnebnega režima. Bali ne pomeni konca, ampak začetek poti, načrt, o katerem se je v zadnjih letih tako veliko govorilo. To je zapleten in težek izziv, vendar ga je mogoče obvladati in s tem ne smemo odlašati. EU je pripravljena pri tem prevzeti vodilno vlogo, ker tako želijo naši državljani.
komisar. - (EL) Gospod predsednik, hvala, ker ste nam danes omogočili izmenjavo stališč o položaju EU na konferenci ZN na Baliju, ki se bo začela 3. decembra.
Komisija in Evropski parlament sta odločilno prispevala k sprejetju ambiciozne evropske politike o podnebnih spremembah. Prevzela je glavno vlogo na mednarodnem prizorišču in konstruktiven položaj v zvezi z našimi glavnimi partnerji med razvitimi državami in državami v razvoju. Veselim se nadaljevanja tega tesnega in uspešnega sodelovanja na Baliju, kjer bo Parlament zastopala odločna delegacija.
Vprašanje, ki ga je predložil začasni odbor za podnebne spremembe zadeva najpomembnejše teme, ki jih bomo obravnavali na Baliju.
Eno od teh vprašanj je, kako zagotoviti podporo naših glavnih partnerjev za začetek pogajanj, z namenom sklenitve mednarodnega sporazuma, katerega cilj bo omejiti globalno segrevanje na 2 °C.
Konferenca na Baliju bo nedvomno mejnik v mednarodnem prizadevanju za boj proti podnebnim spremembam. Ta konferenca bo prvi praktični preskus predanosti mednarodne skupnosti, da politične izjave prenese v ukrepanje.
Veliko je spodbudnih znakov. Podnebne spremembe so zdaj prva prednostna naloga mednarodne politike in vprašanje, ki je neposredna skrb voditeljev držav ali vlad po svetu. Pred enim mesecem je bilo na prvem tovrstnem srečanju, ki ga je v New Yorku sklical generalni sekretar ZN Ban Ki-moon, izraženo zelo pomembno sporočilo, tj. da vsi voditelji v svetu zdaj priznavajo podnebne spremembe kot vprašanje, ki zahteva nujno in odločno ukrepanje mednarodne skupnosti.
Na nedavnem srečanju v mestu Bogor se je prav tako izkazalo, da ima vedno več držav skupno mnenje, da je treba na Baliju skleniti sporazum o začetku uradnih pogajanj za sklenitev sporazuma o podnebnih spremembah za obdobje po letu 2012.
Dosedanje razprave so pokazale tudi strinjanje glede glavnih točk, ki naj bi se vključile v sporazum za obdobje po letu 2012. Seveda so nekaterim ljubši grozdi (zmanjševanje, prilagajanje, tehnologija, financiranje) kot pa določitev glavnih točk sporazuma na Baliju, kar je stališče EU.
Kljub temu je res, da je EU v veliki meri uspelo določiti program konference na Baliju. Strategija EU o podnebju in energetiki, ki jo je marca 2007 odobril Evropski svet na podlagi s tem povezanega predloga Komisije, je odločilno vplivala na cilje in raven ambicij konference na Baliju ter zgradbo sporazuma o podnebnih spremembah za obdobje po letu 2012.
Strategija EU je bila podlaga za več večstranskih in dvostranskih razprav. Konec tega meseca bo EU vprašanje podnebnih sprememb prednostno obravnavala na konferencah na vrhih EU-Kitajska in EU-Indija. Naši partnerji v razvitih državah pa se morajo odzvati in sodelovati pri doseganju ciljev, ki jih je določila EU, pri čemer morajo vedno ukrepati na podlagi znanstvenih podatkov.
Razvite države morajo še naprej ostajati v ospredju pri sklepanju ambicioznih zavez zmanjševanju emisij v absolutnem smislu. Razpolagamo z gospodarskimi in tehnološkimi sredstvi za omejitev emisij toplogrednih plinov. Če mi in druge razvite države ne naredimo prvega koraka, kako lahko pričakujemo ukrepanje od hitro razvijajočih se gospodarstev, zlasti v zahtevanem obsegu?
poročilu gospodov Raimona Obiolsa i Germe in Charlesa Tannocka v imenu odbora za zunanje zadeve o krepitvi evropske sosedske politike; ter
poročevalec. - (ES) Gospa predsednica, pri tem poročilu sem vlogo soporočevalca prevzel od gospoda kolega Beglitisa, ki je zdaj poslanec v grškem parlamentu, pri čemer sem to storil z določeno stopnjo zaskrbljenosti, vendar moram povedati, da sem zelo zadovoljen z rezultatom. Prvič zaradi dobrega sodelovanja s soporočevalcem gospodom Tannockom, drugič zaradi priložnosti dela s skupino zelo sposobnih pomočnikov in uradnikov ter končno zaradi visoke ravni soglasja, ki smo jo dosegli pri pripravi poročila.
Poleg tega smo lahko sprejeli večino predlogov sprememb, ki so bili predloženi v duhu strinjanja, zato menim, da je rezultat zadovoljiv.
Poročilo podpira dokument Komisije iz decembra 2006 o oceni in prihodnjem razvoju evropske sosedske politike, pri čemer lahko ob doseženem soglasju zdaj povemo, da imata Parlament in Komisija skupno vizijo, tj. zamisel, da sta evropska celina in Sredozemlje medsebojno odvisni realnosti, ki se jih ne sme obravnavati ločeno, sosedska politika pa zagotavlja nove odnose in načine za sodelovanje z družbami, ki se soočajo s skupnimi izzivi in težavami ter tudi velikimi priložnostmi za skupen napredek.
Poročilo izpostavlja številne vidike, ki lahko okrepijo evropsko sosedsko politiko ter ji zagotovijo ambicioznost. Na kratko bom obravnaval pet vidikov:
Prvič, načelo obširne politične sheme v okviru diferenciacije, tj. načelo diferenciacije, da se evropske sosedske politike ne obravnava kot standardizirane, mehanske rutine, ampak kot način, s katerim lahko Evropska unija vzpostavi odnose s svojimi sosedami, medtem ko ostane dovolj prožna za uspešno odzivanje na različne razmere.
Drugič, zamisel o ravnovesju med državami na vzhodu in državami na jugu. Ene strani ne smemo prednostno obravnavati pred drugo, izvajati moramo popolnima uravnovešen pristop.
Tretjič, zamisel krepitve strukture evrosredozemske politike prek sosedske politike, pri čemer je to vidik, ki sem ga v tem poročilu natančno obravnaval. To ne pomeni nadgradnje politik, oblikovanja preveč izdelanega in zapletenega okvira, ampak ustvarjanje sinergij, da lahko evropska sosedska politika pomeni krepitev splošne strukture partnerske politike ali evrosredozemske zveze.
Četrtič, zamisel o prehodu iz sodelovanja k vključitvi na vseh področjih, na katerih je to mogoče. To pomeni, da bodo v prihodnjih letih sektorji, ki so za to pripravljeni, delili politična področja za pomoč razvoju približevanja in sinergij v ključnih sektorjih, kot so energetika, prometna omrežja, medkulturni dialog, okolje ali izobraževanje.
Petič, vključenost ne le vladne politike ali parlamentarnih institucij, ampak tudi, kolikor je to mogoče, številnih ostalih dejavnih sektorjev v udeleženih civilnih družbah, pri čemer se veselimo čim večje udeležbe.
V tem smislu mora evropska sosedska politika obravnavati tudi vprašanje obveščanja in prepoznavnosti. Zgodovina splošne politike Evrope v zvezi z njenimi sosedami.
Končno želim poudariti, da se zdaj sooča s svojim prvim izzivom prepoznavnostjo, z zgodovino, s predlogom gospoda Sarkozyja o Sredozemski uniji. Včeraj smo poslušali francoskega predsednika in menim, da je izpostavil nekatere pozitivne različice, pri čemer je ugotovil, da prvič njegov predlog o Sredozemski uniji ne izključuje nikogar, drugič, da ga je treba dodati pravnemu redu evrosredozemske politike in tretjič, da je treba to še preseči.
V celoti se strinjam s to zamislijo poskusa poenostavitve splošnega političnega in institucionalnega okvira evropske sosedske politike, zlasti v zvezi z območjem Sredozemlja.
poročevalec. - Gospa predsednica, tudi sam se zahvaljujem gospodu Beglitisu, ki je zdaj poslanec v grškem nacionalnem parlamentu in njegovemu nasledniku gospodu Obiolsu i Germŕju za odlično medstrankarsko sodelovanje in soglasje, ki sta ga dosegla kot soporočevalca pri tem ključnem poročilu.
Jasno je, da vsak potrebuje dobre sosede. V negotovem in nenehno spreminjajočem se svetu mora EU razviti dobre in okrepljene odnose s svojimi sosednjimi državami, ki temeljijo na varnosti, stabilnosti in vzajemnih koristih za vse. Do zdaj se je evropska sosedska politika (ESP) izkazala kot zelo koristno orodje v tem procesu, v ustvarjanju kroga prijateljev z namenom izboljšati sodelovanje na področju trgovine, potovanja in politike, zlasti v boju proti terorizmu in trgovini z ljudmi. Seveda so najpomembnejše skupne vrednote ter zlasti krepitev demokracije, pravne države in človekovih pravic, ki so naša glavna prednostna naloga.
Komisiji moram reči, da je bila evropska sosedska politika oblikovana nekoliko v naglici. Nekateri bi rekli, da splošen sporazum za vse južne države Euromeda, vzhodnoevropske države in države, ki mejijo na južni Kavkaz, ne more biti del trajne zunanje politike Evropske unije. Kljub temu naše poročilo v celoti potrjuje, da je zaenkrat ta enotna politika sprejeta in bo Parlament pri taki politiki sodeloval.
Vendar je jasno, da Moldavija ni enaka Maroku. Države v južnem delu niso "evropske" in torej nimajo dobrih možnosti za članstvo v EU. Vendar sta na vzhodu, ki ga obravnava moj del poročila, po mojem mnenju vsaj dve državi, Ukrajina in Moldavija, ki lahko na podlagi člena 49 Maastrichtske pogodbe pristopita, ker sta po naravi nedvomno evropski.
Zadeve v zvezi s poenostavitvijo izdajanja vizumov, ponovnim sprejemom in po pristopu Ukrajine k Svetovni trgovinski organizaciji - do katerega bo prišlo naslednje leto - poglobljenim sporazumom EU o prosti trgovini dobro napredujejo v državi, kot je Ukrajina, pri čemer upam, da se bo to pravočasno razširilo tudi na Moldavijo ter navsezadnje na druge države južnega Kavkaza.
Menim, da mora biti končni cilj evropske sosedske politike glede vzhoda potovanje brez vizumov.
Evropska sosedska politika bo na splošno okrepila želje teh držav, da se trdno zasidrajo v institucijah EU. V primeru Moldavije se lahko evropska sosedska politika izkaže kot pomembna spodbuda pri reševanju zamrznjenih konfliktov v Pridnestrju. Tem vzhodnim državam evropske sosedske politike morata Svet EU in Komisija zagotoviti, da lahko na koncu dobijo članstvo in da evropska sosedska politika ni samo taktika zavlačevanja, s katero bi se onemogočilo njihove ambicije v zvezi s članstvom.
Poročilo tudi priznava trpljenje prebivalstva Belorusije in pogum demokratičnih sil države. Pripravljeni moramo biti, da po padcu Lukašenkovega režima Belorusijo ponovno sprejmemo v evropsko sosedsko politiko in ji tudi priznamo evropsko perspektivo.
Poročilo predlaga vzpostavitev skupne parlamentarne skupščine Evropskega parlamenta in vzhodnih držav evropske sosedske politike, začasno imenovane EURO-NEST. Zgleduje se po podobnih strukturah, kot je parlamentarna skupščina Euromed, ki je že oblikovana in deluje ter pravzaprav predstavlja južno razsežnost parlamentarnega sodelovanja za evropsko sosedsko politiko, kot tudi barcelonski proces in bolj znana skupščina AKP. Verjamem, da bi EURO-NEST okrepila demokratične institucije v vzhodnih državah evropske sosedske politike. Pospešila bi konec izolacije Belorusije ter na primer azerbajdžanskim in armenskim poslancem omogočila obravnavanje potencialno nevarnega zamrznjenega konflikta v Gorskem Karabahu, v katerem lahko glede na količino petrodolarjev, ki se zlivajo v državno blagajno azerbajdžanske vlade in retoriko na obeh straneh spet izbruhne vojna.
Tudi EU je postala preveč odvisna od ruskih virov energije, zato se vsi strinjamo, da je treba razviti nadomestne vire. Zato smo v tem poročilu v okviru obravnave v odboru za zunanje zadeve predlagali, da se preuči mogoča vključitev Kazahstana v evropsko sosedsko politiko v prihodnosti. Vendar moram zdaj žal reči, da glavne politične skupine tega ne podpirajo več, zato lahko to točko jutri med glasovanjem tudi črtamo iz poročila. S tem procesom bi imeli dostop do obsežnih naravnih virov Kazahstana, medtem ko bi EU tej obsežni (v geografskem smislu) sekularni državi strateškega pomena pomagala pri spodbujanju reform. Če se bo v prihodnosti resnično približal Rusiji in Kitajski, kar je po mojem mnenju gotovo cilj teh dveh sil, bomo obžalovali dan, ko smo se nepremišljeno odločili, da ga ne pustimo blizu.
predsedujoči Svetu. - (PT) Gospod predsednik, gospa komisarka, za vaš čas, delo, trud in navdušenje pri razvoju ter izvajanju evropske sosedske politike vam čestitam. Priznavam vso vašo predanost, delo in trud ter vam čestitam.
Gospe in gospodje, evropska sosedska politika je ključna politika EU.
Evropska sosedska politika je temeljni del arhitekture odnosov EU z državami, ki jo obdajajo. Stabilnost, varnost in razvoj so medsebojno povezani procesi. Odnose med Unijo in njenimi sosedami je treba okrepiti, tako na vzhod in na jug, da lahko evropska sosedska politika zagotovi svetoven, enoten, vključujoč, uravnovešen in skladen političen okvir. Kljub posebnim značilnostim in individualnosti vsake države in družbe se je treba skupaj soočiti s skupnimi interesi in izzivi.
Dejstvo, da krepimo evropsko sosedsko politiko je pred vsem drugim dokaz vrednosti te politike. Prizadevamo si za krepitev in poglobitev le tistih politik, ki so bile uspešne. Vendar vsi priznavamo, da moramo nadaljevati s krepitvijo evropske sosedske politike. Ker je Komisija svoje predloge predstavila ob koncu leta, so države članice sprejele široko soglasje o nujnosti okrepljene evropske sosedske politike in ukrepov, ki so za to potrebni. V okviru tega se želim v imenu Sveta zahvaliti poročevalcema gospodoma Tannocku in Obiolsu Germeju za njuno odlično in temeljito poročilo.
Nekateri politični predstavniki in strokovnjaki so predlagali sprejetje sporazuma med državami članicami, ki bi povezoval spremljanje zunanjih meja Unije s politiko priseljevanja, imenovano politika "vrtljivih vrat", za omogočanje, da se zakoniti priseljenci Unije vrnejo v svojo matično državo brez strahu pred tem, da jih pri vrnitvi v EU čakajo zaprta vrata.
Ali Svet meni, da je ta pristop mogoč, ter ali bi bilo mogoče to politiko izvajati z neposrednim medvladnim sodelovanjem ali pa bi bilo za dosego tega potrebno oblikovati nove institucionalne mehanizme?
predsedujoči Svetu. - (PT) Kot je spoštovanemu poslancu znano, je 7. maja 2007 Komisija Evropskemu parlamentu, Svetu in Odboru za regije predložila sporočilo o krožnem priseljevanju in partnerstvih za mobilnost med Evropsko unijo in tretjimi državami. V tem sporočilu Komisija meni, da je krožno priseljevanje koristno sredstvo, ki se bo razvijalo na ravni Skupnosti za zagotavljanje učinkovitejšega upravljanja z migracijskimi tokovi. V sklepih o razširitvi in krepitvi globalnega pristopa k priseljevanju je junija 2007 Svet v odgovor poudaril, da bi lahko možnosti zakonitega priseljevanja, vključno z dobro urejenim krožnim priseljevanjem, koristile vsem vpletenim partnerjem.
Svet meni, da je zato treba preveriti vse možnosti dobro urejenega krožnega priseljevanja v tesnem sodelovanju z vsemi zadevnimi strankami za sprejetje sklepa Sveta najpozneje do konca leta 2007. Potreba po obravnavanju teh možnosti krožnega priseljevanja, ki temelji na podlagi sporočila Komisije z dne 16. maja 2007, je bila prav tako poudarjena v sklepih Evropskega sveta junija 2007. Svet zdaj obravnava vprašanje sprejetja posameznih instrumentov in ukrepov za spodbujanje krožnega priseljevanja ter vprašanje možnega načina izvajanja takšnih ukrepov.
(ES) Gospod predsednik, menim, da portugalsko predsedstvo tej zadevi namenja ustrezno mero pozornosti, in menim, da je bil odgovor natančen.
Zavedam se, da se portugalsko predsedstvo zaključuje, ker je to polletje zelo kratko, vendar ne vem, ali menite, da bo mogoče, da se posamezen predlog oblikuje pred 31. decembrom, ali boste spodbujali Komisijo, da predloži bolj določene predloge zlasti v zvezi z institucionalnimi vidiki, ter ali so sedanji mehanizmi zadostni ali pa bi bilo primerneje ustanoviti neke vrste institucijo za obravnavanje krožnega priseljevanja te vrste.
predsedujoči Svetu. - (PT) Gospod predsednik, zahvaljujem se spoštovanemu poslancu za te prijazne besede. Predsedovanja so dejansko vedno krajša v drugem polletju zaradi poletnih počitnic, pri čemer nisem prepričan, ali je to dobro ali slabo. Dejansko želimo v zvezi s to zadevo do konca leta doseči znaten napredek, vendar smo prav tako seveda do neke mere odvisni od pobud, ki jih želi Komisija predstaviti in ki nam to dovoljujejo. To bi bil naš namen in naša želja. Zdaj tega ne morem zagotoviti, vendar če bo mogoče in če bomo imeli priložnost, jo bomo zagotovo izkoristili.
(ES) Gospod predsednik, s predsedstvom Sveta se strinjam o politiki priseljevanja, imenovani politika vrtljivih vrat, in novimi zamislimi o modrih kartah za pridobivanje visoko usposobljenih priseljencev.
Vendar sprašujem predsedstvo Sveta, če je prepričano, da bomo lahko obvladovali velik priliv priseljencev, ki vsako leto prihajajo v Evropsko unijo, ob upoštevanju dejstva, da imajo nekatere države na svetu šibko in nizko raven razvoja.
(PT) Vprašanje, ki ga zastavljam v zvezi s krožnim priseljevanjem, je, ali bi morali imeti posebne mehanizme za zagotavljanje takšnega priseljevanja zlasti v zvezi z zagotavljanjem usposabljanja v zadevnih državah. S tem mislim na zdravnike in medicinske sestre iz Malavija, ki so v Združenem kraljestvu, na primer.
predsedujoči Svetu. - (PT) O vprašanju krožnega priseljevanja se je razpravljalo ali se razpravlja in ga je Komisija na hitro zastavila med širšo razpravo o vprašanju priseljevanja v Evropi zlasti v zvezi z nezakonitim in zakonitim priseljevanjem, pri čemer je bilo krožno priseljevanje eden od navedenih mehanizmov v razpravi o vprašanjih, povezanih s priseljevanjem. Komisija se je o zadevi posvetovala in pozvala Svet, da se posvetuje in o tem razpravlja. Menim, da le mehanizem krožnega priseljevanja ne bo rešil vseh vprašanj na tem področju in v tej razpravi. To je ukrep, ki bi ga lahko predlagali in ki je način za zmanjšanje obremenitve in reševanja vprašanj, povezanih s priseljevanjem, v tem primeru tudi zakonitim priseljevanjem, vendar zagotovo ne bo rešil vseh zadevnih težav. To bo zagotovo zahtevalo širši obseg politik, za katere veste, da o njih Svet razpravlja na predlog Komisije.
Gotovo vam je znano tudi, da program portugalskega predsedovanja posebno pozornost namenja vsem vprašanjem v zvezi z nezakonitim ali zakonitim priseljevanjem. Prihodnji mesec, na decembrskem zasedanju Sveta, ki označuje konec našega predsedovanja, bi radi predstavili številne sklepe o splošnem vprašanju zakonitega priseljevanja in boju proti nezakonitemu priseljevanju, ki označujejo dejanski napredek na teh dveh področjih.
V zvezi s konkretnimi tehničnimi vprašanji, namenjenim določenim skupinam, posvetovanja, v katerih Svet sodeluje in mora sodelovati, niso zaključena, pri čemer sem prepričan, da spoštovani poslance razume, da mu zdaj ne morem navesti ugotovitev teh posvetovanj zlasti za priložnostna in zelo specifična vprašanja.
Kakšen je napredek v zvezi z okvirnim programom Solidarnost in upravljanje migracijskih tokov 2007-2013 glede koncepta "delitev bremen"?
Katere praktične ukrepe so države članice izvedle za doseganja pravičnega deleža medsebojne odgovornosti na področju azila in priseljevanja?
predsedujoči Svetu. - (PT) Evropski parlament in Svet sta maja 2007 potrdila tri odločitve: odločitev o oblikovanju Evropskega sklada za begunce za obdobje 2008-2013, odločitev o oblikovanju Sklada za zunanje meje za obdobje 2007-2013, ter odločitev o oblikovanju Evropskega sklada za vračanje za obdobje 2008-2013. Svet je junija 2007 prav tako odobril odločitev o oblikovanju Evropskega sklada za vključevanje državljanov tretjih držav za obdobje 2007-2013. Navedene štiri odločitve so bistven del splošnega programa "Solidarnost in upravljanje migracijskih tokov".
V skladu s cilji, ki jih je določil Evropski svet, je cilj tega programa pravična delitev odgovornosti med državami članicami v zvezi s finančno obremenitvijo, ki izhaja iz uvedbe integriranega upravljanja zunanjih meja EU in izvajanja skupne azilske politike in skupne politike priseljevanja.
Evropski sklad za begunce je usklajen z določbami iz člena 63(2)(b) pogodbe ES o sprejetju ukrepov za uravnoteženje prizadevanj in posledic za države članice pri sprejemanju beguncev in razseljenih oseb.
Svet spodbuja solidarnost z drugimi sredstvi. Sklepi Sveta z dne 18. septembra 2007 o okrepitvi južnih morskih meja EU so na primer spodbujali države članice, da na podlagi dvostranskega sporazuma podprejo zlasti države članice, ki so bolj obremenjene, pri čemer določajo, da se podpora lahko zagotavlja na ravni postopkov vračanja, pogojev sprejema, strokovnega znanja in izkušenj pri reševanju primerov ali prostovoljnega prevzema odgovornosti za prosilce za azil, pribežnike, upravičence do subsidiarne zaščite ali mladoletnike brez spremstva.
To je bila izčrpna izjava o teoretičnem stališču glede delitve bremena. Vemo, kakšni so instrumenti, vendar vas moram odkrito vprašati, kakšno je izvajanje v zvezi z Malto, Lampeduso in Kanarskimi otoki. Ali menite, da so v zadnjih šestih mesecih člani Sveta, vključno s tistimi iz Zahodne Evrope, svojo zavezanost glede delitve bremena v zvezi s temi kraji, kjer vladajo izredne razmere, vzeli resno? Nekateri od naših kolegov tukaj to poznajo in vidijo vsak dan.
Nihče ne pravi, da je Portugalska kakor koli brezbrižna glede tega vprašanja, ampak kako Svet dejavno izvaja delitev bremena? Ali se to izvaja? Prosim, da nam odkrito odgovorite.
predsedujoči Svetu. - (PT) Z veseljem odgovarjam spoštovanemu poslancu, pri čemer seveda govorim v imenu portugalskega predsedstva v skladu z njegovim mnenjem o tem vprašanju. Spoštovani poslanec ve, da preseljevanje in migracijski tokovi zlasti nezakoniti migracijski tokovi predvsem iz regij južno od Evrope predstavljajo novo težavo, ki je še pred nekaj leti ni bilo treba obravnavati.
Zato se gotovo moramo odzvati na ta nov in nepoznan pojav in ustrezno ukrepati. Vendar se kot ponavadi navedeni ukrepi, odziv in zadevni instrumenti oblikujejo postopoma, prav tako kot se postopoma oblikuje naše zavedanje o pomembnosti in resnosti te težave. V zvezi s tem moram povedati, da je ključna beseda portugalskega predsedovanja in Portugalske kot države članice v zvezi s tem vprašanjem solidarnost. Tako kot razumemo, da moramo tudi druga vprašanja, ki zadevajo eno ali dve državi članici, videti kot težavo vseh, je v zvezi z nezakonitim priseljevanjem ustrezna beseda tudi solidarnost, ker se zavedamo, da ti pojavi pogosto zadevajo zlasti posamezne države.
Naslednja točka je poročilo Zbigniewa Zaleskega v imenu odbora za mednarodno trgovino o trgovinskih in gospodarskih odnosih z Ukrajino.
poročevalec. - (PL) Poročilo opisuje vlogo, ki naj bi jo imela Ukrajina v zvezi z našimi lastnimi gospodarskimi aktivnostmi ter kot partnerica v okviru trgovanja z drugimi državami. Poleg tega smo želeli poudariti politično, gospodarsko in kulturno vlogo, ki jo ima Ukrajina na območju Črnega morja.
Menim, da bi morala gospodarske dejavnosti in razvoj napredovati ne glede na politične zamisli, ki jih ima država. Gospodarstvo mora biti svobodno, državni in zakonodajni organi oblasti bi morali zagotavljati podporo, posamezni poslovneži in skupine podjetnikov bi morali tvoriti gospodarske subjekte. Gospodarstvo bi moralo državljanom prinesti dobre življenjske pogoje, ta cilj pa se lahko doseže z dvigom življenjskega standarda, izboljšanjem delovnih pogojev, skozi dobro izobrazbo, dober pravosodni sistem skupaj z lastninskimi pravicami. Ne smemo dopustiti, da bi se skupna lastnina izkoriščala za dobiček posameznikov. Ljudi je treba spodbujati in motivirati k poštenemu delu, ki bo prineslo materialne in druge osebne koristi.
Če nekdo nima lastnih vzornikov ali lastne zgodovine, je dobro, da se zgleduje po dobri praksi in izkušnjah drugih, na primer sosedovih. Zato je pomembno, da Ukrajino vključimo v skupni trg in ji damo na voljo znanja in izkušnje, ki so se razvili v EU. Menim, da je naš gospodarski model dober, čeprav je daleč od popolnega, na primer glede proizvodnje in trgovanja s hrano, ampak neprestano se trudimo, da bi se izboljšali. Našim sosedom iz druge strani reke Bug lahko ponudimo standarde in pravila, ki za nas delujejo.
Kaj zajema poročilo? Zajema industrijo, kmetijstvo, energijo, finance, mejni nadzor, prometno infrastrukturo, primere dejavnosti, ki niso povezane s korupcijo, intelektualno lastnino, naravno okolje, sodelovanje na področju znanosti in odnose s sosedami. To so deli celote, ki jo imenujemo gospodarstvo. Temelje tega gospodarstva tvorijo dobro opredeljeni standardi in v poročilu priporočamo, da naši partnerji take standarde razvijejo zase ali sledijo našim.
Katere pogoje mora Ukrajina izpolniti, da bi se z Evropsko unijo pogajala o boljših povezavah? Menim, da mora izpolniti osnovne pogoje, najprej postati članica Svetovne trgovinske organizacije ter hkrati rešiti težavo dolga s Kirgizistanom. Ta postopek se že odvija. Nato mora ukrajinski parlament čim prej odobriti članstvo. Drugi pogoji vključujejo dobre odnose s sosedami Rusijo in Belorusijo, stabilnost valute, kakovost finančnih storitev, razvoj znamk na mednarodnih trgih in skladnost z zakonom.
Ukrajina, ki je razglasila željo po pridružitvi Evropski uniji, se sooča z velikimi, celo ogromnimi izzivi. S svojimi gospodarskimi, pravnimi, finančnimi in političnimi dejavnostmi mora Evropo prepričati, da je dovolj predana partnerica, da se bo EU slej ali prej vprašala, ali ne bi bilo vredno Ukrajine vključiti v skupno evropsko bistvo.
Gospod komisar, naši pristopi so bili včasih drugačni, vendar menim, da imamo isti cilj, ki je razviti koristen način sobivanja s to pomembno vzhodno sosedo.
Menim, gospod predsednik, da sem prihranil nekaj časa, saj je že večer.
komisar. - Gospod predsednik, najprej čestitam poročevalcu gospodu Zaleskemu za to odlično poročilo.
Poročevalcu se zahvaljujem tudi za odlično sodelovanje s službami Komisije pri pripravi tega poročila. Poročilo je časovno zelo ustrezno. Zagotavlja celovit pregled vprašanj, ki zadevajo gospodarske in trgovinske odnose med EU in Ukrajino.
Osredotočil se bom na nekaj točk, ki ste jih izpostavili tudi v poročilu. Menimo, da je Ukrajina ključen in koristen partner pri naši sosedski strategiji. Strinjamo se s splošno usmeritvijo tega poročila: gospodarstvo Ukrajine čim bolj približati EU z novim izboljšanim sporazumom, ki bo temeljil na sporazumu o globokem in celovitem območju proste trgovine.
Komisija se popolnoma strinja tudi z vašim mnenjem glede potrebe po krepitvi pravne države v Ukrajini in pomena pristopa Ukrajine k Svetovni trgovinski organizaciji. Resnično upamo, da bo lahko Ukrajina še letos zaključila proces pristopa k Svetovni trgovinski organizaciji, ter bomo zato tesno sodelovali z njeno vlado. Menimo, da bo večstranski postopek pristopa končan, ko bodo člani Svetovne trgovinske organizacije potrdili pogajanja o pristopu.
Ukrajina je pristop k Svetovni trgovinski organizaciji določila kot prednostno nalogo in prepričani smo, da bo ustrezno izvedla notranje postopke ratifikacije za oblikovanje članstva. Evropska unija ne želi dodatno zadrževati začetka pogajanj o sporazumu o prosti trgovini in je pripravljena začeti takoj, ko bodo člani Svetovne trgovinske organizacije potrdili svojo odločitev o pogajanjih o pristopu. V zvezi s prihodnjim sporazumom o prosti trgovini se popolnoma strinjamo, da mora biti sporazum globok in celovit, pri čemer je velik poudarek na zakonski usklajenosti.
Za gospodarske odnose s sosednjimi državami pa poročilo predlaga trostranski dialog med EU, Rusijo in Ukrajino. Previdni moramo biti, da ne bo prišlo do podvajanja postopkov v zvezi s temami, ki so že zajete v okviru drugih forumov. Poleg tega se postavlja vprašanje, ali Evropska unija ne tvega zapleta v dvostranske spore med Ukrajino in Rusijo. Dvomimo tudi o koristnosti takega pristopa.
Naša politika podpira odprtje energetskih trgov konkurenci, ki je sredstvo zagotavljanja dostopa do varne in cenovno dostopne energije. To bo pomembna tema na prihodnjih pogajanjih o sporazumu o prosti trgovini z Ukrajino.
Kar zadeva zaščito osnovnih potreb prebivalstva, zakonodaja EU o liberalizaciji sektorja električne energije in plina vključuje pomembne določbe, katerih namen je zagotoviti varstvo potrošnikov in zaščito njihovih osnovnih potreb. Pogajali se bomo glede usklajevanja Ukrajine s to zakonodajo.
V zvezi s predlogom o razširitvi sheme GSP+ v Ukrajino poudarjam, da Ukrajina ne izpolnjuje pogojev za dodatne tarifne preferenciale ter da se je Evropska unija zavezala, da ne bo priložnostno spreminjala osnovnih meril sheme GSP. Poleg tega bi to resno ogrozilo naša pogajalska stališča o prihodnjem sporazumu o prosti trgovini.
Na koncu bi rad še enkrat čestital poročevalcu za dobro poročilo. Komisija se večinoma strinja splošnim pristopom poročila, razen pri nekaterih vprašanjih, ki sem jih izpostavil zgoraj. Komisija bo poročilo upoštevala pri svojem sedanjem in prihodnjih sodelovanjih z Ukrajino.
v imenu skupine PPE-DE. - (PL) Gospod predsednik, čeprav se povolilne razmere v Ukrajini še niso stabilizirale, so zmagali tisti, ki zastopajo demokracijo. To ni le zmaga demokracije v Ukrajini, ampak zmaga za Evropsko unijo, ki je podpirala takšne dejavnosti. Zdaj moramo zaradi Ukrajine, Ukrajincev in Evropske unije utrditi, kar so v Ukrajini tako težko dosegli. Ukrajinci so tisti, ki morajo sprejeti povolilne odločitve, ampak lahko jim pomagamo in tako hkrati pomagamo sebi.
V celoti podpiram poročilo gospoda Zaleskega in mu čestitam za pripravo takega dokumenta. Po mojem mnenju so glede stabilnosti v Ukrajini in tudi glede koristi za Evropsko unijo najpomembnejša tri področja.
Prvo je sodelovanje na področju energije, ki je zelo pomembno za obe strani. Nujno je, da začnemo vlagati v naftovode, ki so pogosto v slabem stanju, ter tudi v nove naftovode, kot je na primer naftovod Odessa - Brody - Gdańsk, vlagati moramo začeti v električno omrežje in podpirati energetsko učinkovitost. Ponudimo jim lahko naše tehnologije, ustvarimo lahko skupni kapital za izboljšanje energetske učinkovitosti v Ukrajini, kar bo pripomoglo tudi k naši energijski varnosti. Nazadnje področje, ki je jasno, in sicer izboljšanje varnosti jedrskih elektrarn v Ukrajini, kar je za Evropo zelo pomembno.
Drugo področje je sodelovanje na področju znanosti. Ukrajina je veliko dosegla na tem področju. Vredno je izkoristiti njihov napredek. Poleg tega bi morali spodbujati izmenjave študentov in znanstvenikov, kar lahko pripelje do zmanjšanja deficita v Evropski uniji, kjer nam primanjkuje sedemsto tisoč znanstvenikov. Vedeti moramo, da je to vedno najbolj gotov in najhitrejši način sodelovanja: znanost, izobraževalne ustanove in študentje.
Tretje področje je sodelovanje med lokalno in regionalno vlado. Naša mesta v EU lahko pri tem veliko pomagajo. Lahko bi pomagali pri ustvarjanju demokracije na ravni lokalne vlade v Ukrajini, kar se do zdaj še ni zgodilo.
Vse to bi moral biti del dolgoročnega cilja, in sicer dogovora o zvezi z Ukrajino Ni pomembno, če traja bo to trajalo 10 let ali 20. Ukrajini se splača predstaviti to možnost. To bo pomagalo Ukrajincem ter Evropski uniji.
v imenu skupine PSE. - (DE) Gospod 'predsednik, na plenarnem zasedanju to popoldne smo razpravljali o evropski sosedski politiki. Po zadnji širitvi leta 2004 je Evropska komisija predlagala razvoj usklajene strategije do novih sosed Unije. Evropska sosedska politika je ustvarila posebne povezave z vrsto držav, ki si delijo temeljne vrednote in cilje EU.
Naša soseda Ukrajina je trdno usidrana v evropsko sosedsko politiko. Zavedamo se posebne geopolitične in trgovske pomembnosti, ki jo ima Ukrajina kot naravni most med EU ter Rusijo in srednjo Azijo Danes je EU glavni trgovski partner Ukrajine; do leta 2006 je obseg trgovanja med Ukrajino in državami članicami EU že dosegel 26,6 milijarde EUR.
V Evropski uniji priznavamo velika prizadevanja, ki so bila v zadnjih letih dosežena v Ukrajini. Bivše gospodarstvo pod oblastjo se je razvilo v učinkovito tržno gospodarstvo. Glede na poročilo Organizacije za gospodarsko sodelovanje in razvoj je bila povprečna gospodarska rast med letoma 2000 in 2006 7,6 odstotna. To je velik uspeh.
Februarja 2007 smo se začeli pogajati o novem sporazumu o partnerstvu in sodelovanju med Ukrajino in EU. Prizadevanja Ukrajine za članstvo v EU in NATO so prav tako dobro dokumentirana. Zaradi trgovinske in gospodarske politike je pristop k Svetovni trgovinski organizaciji za Ukrajino zelo pomemben. Menimo, da bo pristop k STO mogoč pred koncem tega leta. To bi prav tako znatno razširilo obseg sodelovanja med EU in Ukrajino ter izgladilo pot pogajanjem o ustvarjanju območja proste trgovine in okvira evropske sosedske politike.
Obnova staleža modroplavutega tuna v vzhodnem Atlantiku in Sredozemskem morju (razprava)
Naslednja točka je poročilo Ilesa Braghetta v imenu odbora za ribištvo o predlogu Uredbe Sveta o vzpostavitvi večletnega načrta za obnovo staleža modroplavutega tuna v vzhodnem Atlantiku in Sredozemskem morju - C6-0110/2007 -.
komisar. - Gospod predsednik, najprej se zahvaljujem poročevalcu gospodu Braghettu in odboru za ribištvo za to poročilo, ki obravnava vprašanje načrta za obnovo staleža modroplavutega tuna.
Modroplavuti tun iz vzhodnega Atlantika in Sredozemskega morja je za Skupnost ključni stalež. Kot so potrdili znanstveniki, je zdaj stalež modroplavutega tuna resno ogrožen. Vse države, ki so vključene v ta ribolov, se strinjajo glede potrebe po nujnih ukrepih za zagotovitev trajnosti staleža modroplavutega tuna in ribolova.
Prepričan sem, da načrt za obnovo, ki ga je leta 2006 sprejela Mednarodna komisija za ohranitev tunov v Atlantiku, predstavlja realistično možnost za postopno obnovo staleža modroplavutega tuna, če se ga v celoti spoštuje. Zato je nujno treba takoj sprejeti odločne in učinkovite ukrepe na ravni Skupnosti. Hitrost izvajanja načrta obnove Mednarodne komisije za ohranitev tunov v Atlantiku ( je nujno potrebna zaradi ohranitve in zaščite verodostojnosti skupne ribiške politike ter ribičev EU. Cilj je dogovor o predlogu na novembrskem zasedanju Sveta.
Na razpravah, ki so potekale v okviru priprav na zasedanje Sveta, je bilo v prvoten predlog uvedenih mnogo sprememb, med katerimi jih je nekaj podobnih predlogom sprememb, ki ste jih predlagali. Prepričan sem, da se strinjamo glede ciljev, da se nujno sprejmejo ukrepi za odpravo čezmernega ribolova. To bo hkrati dolgoročno povečalo donosnost ribiške industrije. Poleg koristi za industrijo moramo izpolniti tudi mednarodno politično zavezo.
V zvezi s poročilom cenim mnenje odbora za ribištvo, da mora Komisija obravnavati čezmeren ribolovni napor njene flote, in se z njim strinjam. Komisija tudi meni, da je letni ribolovni načrt učinkovito orodje, da se izogne čezmernemu ulovu zaradi presežne zmogljivosti flote Skupnosti.
Glede na to lahko Komisija sprejme predloge sprememb 1, 2, 7 in 8 o pripravi letnih ribolovnih načrtov za zagotovitev ravnovesja med ribolovnim naporom ter floto Skupnosti in kvotami. V zvezi s tem je bila v kompromis predsedstva vključena pomembna določba.
Poleg tega je Komisija od držav članic zahtevala, da v operativne načrte vključijo zmanjšanje ribolovne zmogljivosti z začasno ukinitvijo ali odstranitvijo, da se zagotovi popolno spoštovanje njihovih kvot za leto 2008 in prihodnja leta. Priznam, da od industrije zahtevamo precejšnje žrtvovanje, vendar je to potrebno za zagotovitev dolgoročne trajnosti ribištva, flot in zadevnih obalnih skupnosti. Izbiramo lahko med kratkoročnim žrtvovanjem in propadom staleža.
Poleg tega se popolnoma strinjam z vami, da je treba za omilitev družbenogospodarskega vpliva, ki ga bo povzročilo zmanjšanje ribolovnih dejavnosti, zagotoviti finančno nadomestilo za industrijo. V skladu s predlogom spremembe je bila v kompromisno besedilo predsedstva vključena določba o s tem povezanih finančnih ukrepih. Zavedam se tudi drugih pomislekov. Strinjam se s številnimi izmed njih in vem, da jih bomo morali prav tako obravnavati.
V zvezi s predlogom spremembe 3 naj najprej povem, da se dobro zavedam, da se je število kletk za vzrejo tunov od leta 1990 močno povečalo in da je njihova zmogljivost mnogo višja od skupne količine celotnega dovoljenega ulova.
ICCAT je zdaj sprejela strogo ureditev za zagotovitev trajnostnega razvoja dejavnosti gojenja modroplavutih tunov. Naslednji ukrep bo urejal število kletk za vzrejo. Komisija v celoti podpira sprejetje priporočila delovne skupine ICCAT za zmogljivost, ki ga je podala julija 2007.
To priporočilo predlaga izvajanje zamrznitve ribolovne zmogljivosti plovil in zmogljivosti gojenja za modroplavutega tuna. Počakati moramo na končne rezultate razprave ICCAT, ki ta teden poteka v Antaliji. Zato Komisija na tej stopnji ne more sprejeti predloga spremembe o omejevanju zmogljivosti gojenja.
V zvezi z izjemami glede ribolovnih območij in najmanjše velikosti bi vas rad opozoril na okvir, v katerem je ICCAT te izjeme sprejela. Glede teh izjem so se vse pogodbene strani dogovorile, da so del paketa o načrtu za obnovo. Te izjeme so bile odobrene za flote malih in nekaterih sezonskih ribičev, ker je njihov vpliv na ulov majhen. Poleg tega te izjeme vključujejo vrsto strogih pogojev, kot so omejeno število plovil, omejen ulov in določena pristanišča. Ne glede na to pa se lahko načrt za obnovo leta 2008 pregleda na podlagi novih znanstvenih mnenj ali slabosti, ugotovljenih pri izvajanju.
Na tej stopnji ima Skupnost odgovornost, da zagotovi vključitev načrta za obnovo v svojo zakonodajo, da se zagotovi njegovo popolno izvajanje. Glede na to ne morem sprejeti predlogov sprememb Parlamenta o črtanju izjem, tj. predlogov sprememb 4 in 6, ali predlogov sprememb 12 in 13 o preimenovanju načrta, spremembi kvot Skupnosti in uvedbi novega sistema povračil. Ti predlogi sprememb niso v skladu z načrtom za obnovo, ki ga je sprejela ICCAT, in njenimi pravili o povračilu.
Podobno ne morem sprejeti predloga spremembe 10 v zvezi s pastmi, ker ne vključuje ukrepov za reševanje tega vprašanja. Prvič načrt za obnovo ureja dejavnost, kjer se uporabljajo pasti, kar bo v prihodnosti omogočilo oceno vpliva te ribolovne dejavnosti na stalež.
Glede predlogov sprememb 9 in 11 v zvezi z usklajevanjem sankcij in možnim prenehanjem nacionalnega ribolova države članice, če ne izpolnjujejo svojih obveznosti glede oblikovanja poročila, naj povem, da popolnoma razumemo ozadje tega predloga in se strinjamo z njim, vendar v tem smislu predloga spremembe ne moremo sprejeti, ker ne vključuje ukrepov za reševanje tega vprašanja. To vprašanje je vprašanje splošne politike in Komisija ga bo preučila v prihajajoči reformi okvira za nadzor skupne ribiške politike v letu 2008.
Menimo, da sta ta dokumentacija in posredovanje podatkov Komisiji ob določenem času ključen element za uspeh načrta za obnovo staleža modroplavutega tuna ter predpogoj, če želimo v realnem času spremljati izkoristek kvote EU. Zato je Komisija sprožila postopke za ugotavljanje kršitev zoper vseh sedem držav članic, ki sodelujejo pri ribolovu modroplavutega tuna zaradi neposredovanja podatkov.
Na koncu bi rad povedal, da nas resnično skrbi prekoračitev kvote v nekaterih državah članicah, kar spodkopava verodostojnost Skupnosti na mednarodni ravni in ogroža uspeh načrta za obnova staleža modroplavutega tuna.
Na srečanju odbora za izvajanje, ki je potekalo v Antaliji 8. in 9. novembra, so pogodbenice, zlasti Združene države in Kanada, kritizirale pomanjkljivo izvajanje pravil ICCAT. Kot je bilo pričakovati, so Evropsko skupnost kritizirali zaradi prekoračitve celoletnega dovoljenega ulova v letu 2007.
Hkrati so pogodbenice priznale težave flote Evropske skupnosti pri prilagajanju realnosti načrta za obnovo staleža, ki velja od leta 2007, ter so pozdravile predlog Evropske skupnosti o posebni ureditvi povračil. Odbor za izvajanje je na podlagi predloga Evropske komisije sprejel posebno priporočilo v zvezi s sistemom povračil za prekoračitev kvote ES v letu 2007, ki znaša 4 440 ton.
V skladu s tem priporočilom bo posledica prekoračitve kvote Evropske skupnosti v letu 2007 odbitek 1 480 ton od letne kvote vsako leto v obdobju 2009-2011.
Poleg tega se je odbor za izvajanje strinjal, da je številka za Evropsko skupnost začasna in da se jo lahko glede na tekoče preiskave ponovno preuči ter po potrebi prilagodi. To priporočilo bo sprejela ICCAT na plenarnem zasedanju 18. novembra.
Kljub temu moramo pogodbenicam ICCAT zagotoviti, da bo Evropska skupnost naredila vse za zagotovitev, da bodo države članice in Evropska komisija pozorno spremljale kvote, dodeljene plovilom teh držav članic, za zagotovitev spoštovanja kvote, določene za leto 2008 in za prihodnja leta.
Po sprejetju te uredbe je Komisija odločena glede tesnega sodelovanja z državami članicami, da se zagotovi polno izvajanje načrta za obnovo staleža modroplavutega tuna in spremljanje tega izvajanja. Tudi agencija Skupnosti za nadzor ribolova bo imela dejavno vlogo. Agencija je začela s pripravljalnim delom za usklajevanje nadzornih in inšpekcijskih dejavnosti držav članic, da bo za sezono modroplavutega tuna v letu 2008 vse pripravljeno.
poročevalec. - (IT) Gospod predsednik, komisar, gospe in gospodje, namen načrta Evropske komisije za obnovo staleža modroplavutega tuna, ki ga je prvotno sprejela ICCAT, je odgovoriti na zaskrbljenost znanstvenikov v zvezi z ogroženostjo staleža zaradi čezmernega ulova.
Načrt je bil predmet različnih kritik, kar dokazuje, da imajo znanstveniki in ribiči različno mnenje o zaščiti staleža. Vendar omogoča ustrezen odgovor na tiste potrebe, ki so bile izpostavljene, pri čemer zagotavlja postopno zmanjšanje količine ulova do 20 % v letu 2010 v primerjavi z letom 2006, povečanje najmanjše velikosti na 30 kg, omejitev ribolovnih obdobij in okrepitev nadzornih ukrepov za boj proti nezakonitemu ribolovu.
Nekateri elementi načrta so bili v odboru okrepljeni z naslednjimi predlogi:
zagotoviti in zahtevati, da države članice v okviru ribiških sporazumov predložijo ribolovne načrte, tudi ko gre za populacije, katerih biološko stanje je normalno, saj je eden od največjih problemov presežna zmogljivost flote glede na razpoložljive kvote;
vzpostaviti ravnovesje v vsaki državi članici med kvotami in zmogljivostjo ribogojnic za pitanje;
Četrtletni statistični podatki glede prostih delovnih mest v Skupnosti (razprava)
Naslednja točka je poročilo gospoda Alexandruja Athanasiuja v imenu odbora za zaposlovanje in socialne zadeve o predlogu uredbe Evropskega parlamenta in Sveta o četrtletnih statističnih podatkih glede prostih delovnih mest v Skupnosti - C6-0090/2007 -.
komisar. - Gospod predsednik, cilj te uredbe je vzpostaviti pravni okvir za zbiranje četrtletnih statističnih podatkov glede prostih delovnih mest. Četrtletne podatke glede prostih delovnih mest, razčlenjene po gospodarskih dejavnosti, potrebujeta Komisija in Evropska centralna banka za gospodarske in monetarne politike. Omogočajo spremljanje kratkoročnih trendov na trgu dela in pomagajo pri oceni poslovnega cikla. Zaradi njihove pomembnosti so bili ti podatki vključeni v sklop glavnih evropskih ekonomskih kazalnikov, kot so določeni v sporočilu Komisije Evropskemu parlamentu in Svetu o statistiki za euroobmočje iz leta 2002. Četrtletni podatki glede prostih delovnih mest so edini od teh kazalnikov, za katere še ni bila oblikovana pravna podlaga. Predlagani zakonodajni akt bo zagotovil orodje za zagotovitev usklajenega sklopa pravočasnih podatkov glede prostih delovnih mest v vseh državah članicah.
Kot razumem, je o mnogih vprašanjih, obravnavanih v zakonodajnem aktu, ki ga je predlagala Komisija, potekala razprava in uvedene so bile nekatere spremembe. Predlogi sprememb iz poročila Parlamenta vključujejo spremembe, ki jih je predstavil Svet, besedilo, ki vam je danes predlagano za sprejetje, pa odseva kompromis med tremi vključenimi institucijami - Evropsko komisijo, Svetom in Evropskim parlamentom. Prav tako se te tri institucije strinjajo, da mora čim prej začeti veljati zakonodaja. To omogoča sprejetje uredbe na prvi obravnavi. Hvaležen sem poročevalcu gospodu Athanasiuju za njegovo sodelovanje in razumevanje tega vprašanja.
poročevalec. - (FR) Gospod predsednik, predstavniki Sveta in Komisije, gospe in gospodje, najprej se zahvaljujem mojim kolegom, ki so mi zaupali to poročilo, in poročevalcu v senci za sodelovanje.
V družbi, v kateri živimo, je zbiranje podatkov očitno postalo bistveno orodje analize. Podatki glede prostih delovnih mest se uporabljajo za ocenjevanje stanja gospodarstva ter za določanje in oblikovanje nekaterih politik. Zdaj statistični podatki glede prostih delovnih mest neposredno vplivajo na finančne trge. Bonitetne agencije te podatke potrebujejo za dajanje nasvetov.
Gospod predsednik, statistični podatki so zahtevno področje. Navedel bom znan komentar G.O. Ashleyja: "Tako kot druge prikrite tehnike napovedovanja tudi statistika namerno uporablja zasebni jezik za prikrivanje svojih metod nepoznavalcem." Pri pripravi tega besedila v odboru za zaposlovanje in socialne zadeve smo si s kolegi prizadevali izpostaviti tri vidike.
Prvič, politični vidik uredbe: znova poudariti, celo v okviru tega statističnega orodja, koncept prostega pretoka za evropske državljane ter brezpogojni, neomejen in neoviran dostop do zaposlitve. Nato še socialni vidik: vsem Evropejcem olajšati iskanje ustrezne zaposlitve ter dostop do informacij o prostih delovnih mestih v Evropski uniji. Tretjič, tehnični vidik kakovosti podatkov, za kar se moramo zahvaliti Komisiji in Svetu. Govorimo o sistemu, ki je zagotovil uskladitev postopkov in učinkovito posodobitev ureditev za zbiranje statističnih podatkov, povedano drugače, gre za izboljšan pristop za pridobivanje natančnih podatkov.
Gospod predsednik, gospe in gospodje, kot veste, smo imeli pred tem le neformalen sporazum, tj. prostovoljni okvir za zbiranje statističnih podatkov. Medtem ko je analiza pravilna le, če je zbiranje teh podatkov obvezno in dosledno. Zato je uredba boljša pravna podlaga kot direktiva, ker so določbe uredbe za razliko od določb direktive enake v celotni Uniji: držav članice jih ne smejo uporabljati nepopolno ali selektivno ter ne morejo izbirati, kako želijo doseči zastavljene cilje.
En od ciljev lizbonske strategije je povečati število ljudi na trgu dela, pri čemer je treba hkrati ustvariti več delovnih mest, zato je potreben najboljši sistem informacij glede ponudbe delovne sile in povpraševanja po njej. Kakovostne informacije lahko zagotovijo uspeh, pri čemer vemo, da informacije danes predstavljajo moč. To velja za gospodarstvo in druga področja, zato je bilo treba razviti in objaviti strukturni kazalnik prostih delovnih mest kot merilo obremenitve trga dela in pomanjkanja strokovne usposobljenosti.
Komisija in Evropska centralna banka prav tako potrebujeta četrtletne podatke glede delovnih mest za spremljanje nihanja števila prostih delovnih mest v posameznih gospodarskih sektorjih. Podatki glede prostih delovnih mest so del sklopa glavnih evropskih ekonomskih kazalnikov, pri čemer so potrebni za oceno pogojev, ki prevladujejo na trgu dela v EU in na euroobmočju, v okviru akcijskega načrta za ekonomsko in monetarno unijo (EMU).
Gospod predsednik, zaključil bom z besedami Abbéja Pierreja, ki je rekel, da veliko politikov revščino pozna le prek statističnih podatkov, pri čemer še nihče do zdaj ni jokal zaradi statističnih podatkov. Zavedati se moramo, da potrebujemo tehnično učinkovitejši mehanizem za zbiranje vseh potrebnih statističnih podatkov. Kot politiki moramo ljudem zagotoviti, da bodo lažje našli ustrezno zaposlitev. Ti statistični podatki nam bodo omogočili, da jim olajšamo njihova prizadevanja.
v imenu skupine PPE-DE. - (PT) Gospod predsednik, komisar, gospe in gospodje, najprej se zahvaljujem poročevalcu, gospodu Athanasiuju, s katerim sem se v zadnjih mesecih večkrat sestal in ki zdaj predstavlja rezultate odličnega dela.
Spremljal sem vsebino poročila, o katerem danes razpravljamo, ter pogajanja s Komisijo in Svetom od junija letos, pri čemer lahko zdaj v imenu skupine PPE-DE povem, da je bilo doseženo zelo kakovostno in trdno kompromisno besedilo. Če bo Parlament sprejel predloge sprememb k predlogu Komisije na tem plenarnem zasedanju, kar upam, da bo, bo Svet, kot je že povedal, prav tako sprejel enak spremenjen predlog uredbe.
Menim, da bo to poročilo uporabno orodje za prepoznavanje regij in sektorjev EU, v katerih primanjkuje delavcev, ter s tem za spodbujanje solventnosti in boljšega upravljanja usposabljanja. Opozoril bom tudi na pomemben vidik: vsebina poročila ne bo prispevala k večji birokratski obremenitvi in nedoslednosti zakonodaje, saj v sedanji obliki onemogoča podvajanje pobud in vključitev že obstoječih orodij.
Poročilo je tudi dober kompromis med potrebo po zagotavljanju informacij za namene statistike ter potrebo po zagotavljanju, da podjetja, zlasti mala in srednje velika, niso preobremenjena z nepotrebnimi birokratskimi postopki.
Zato menim, da izpolnjuje vse pogoje za sprejetje na prvi obravnavi, pri čemer je to odločitev, ki jo priporočam temu parlamentu.
v imenu skupine PSE. - Gospod predsednik, glede na to, da imam danes cele štiri minute, kar je 400 % več kot običajno, moram paziti, da ne bom postal preveč zgovoren. Torej bom kar začel.
Kljub izjemno tehnični naravi te predlagane uredbe, ne smemo podcenjevati njene vrednosti za Evropo in države članice. Ponovna oživitev programa lizbonske strategije za več in boljša delovna mesta v letu 2005 sproža potrebo po natančnih in primerljivih statističnih podatkih glede prostih delovnih mest v Evropi po regijah in gospodarskih dejavnostih. Za načrtovanje glede na potrebe trga dela in tistih, ki vstopajo na trg dela, so bistveni.
Pozdravljam dejstvo, da se v tem primeru pogajamo o uredbi in ne direktivi, ker bo to pospešilo njeno izvajanje, ko bo enkrat sprejeta. Seveda se bo tako neposredno in enotno uporabljala v vseh državah članicah, zato v državah članicah ne bo prihajalo do različnih opredelitev ali razlag. Na primer ni potrebe po njenem prenosu v nacionalno zakonodajo, s čimer ne pride do zamud, ki jih prenos lahko povzroči.
To je odličen primer, ki kaže, kako lahko EU doda vrednost delu držav članic, ki je same ali celo s skupnim delom ne bi mogle doseči. Kljub temu je trajalo dve leti, da je ta del zakonodaje dosegel to stopnjo, zato upam, da lahko zdaj dokončno izoblikujemo sporazum s Svetom in da bo potrjen na prvi obravnavi.
Vem, da na Irskem ne zbiramo podatkov glede prostih delovnih mest, vendar se Centralni statistični urad pripravlja na delo. Centralni statistični urad je zelo cenjen in upa se, da bo Irska lahko v približno enem letu v tem sistemu polno sodelovala.
Pozdravljam tudi predlog o vključitvi osebnih storitev, prostih delovnih mestih na kmetijah itd., delodajalce z manj kot 10 zaposlenimi in naravo pogodbe o zaposlitvi. Mislim, da je to pomembno zlasti glede na vedno večjo skrb zaradi izkoriščanja v zvezi z zaposlovanjem in strahov nekaterih, ki izhajajo iz prehoda na prožno varnost.
Upam, da se lahko doseže dogovor in da lahko nadaljujemo z delom vzpostavljanja skupnih statističnih podatkov v Evropski uniji.
v imenu skupine ALDE. - Gospod predsednik, najprej bi rada čestitala poročevalcu za odlično delo v zvezi s tem predlogom uredbe o zbiranju četrtletnih statističnih podatkih glede prostih delovnih mestih Skupnosti.
Prvič, visokokakovostni, posodobljeni in ustrezni statistični podatki podpirajo dobre politične odločitve. To zlasti velja na ravni EU, kjer imamo opravka s 27 različnimi državami, ki v zvezi s tem poskušajo doseči lizbonske cilje. Vsaka pomoč ali podpora državam članicam pri doseganju teh ciljev - ustvariti več delovnih mest in boljša delovna mesta - bo po mojem mnenju vredna truda.
V celoti podpiram zamisel, da kljub temu, da v skladu s to uredbo zahtevane informacije lahko zberejo države članice same, še vedno potrebujemo Komisijo za usklajevanje statističnih podatkov, da se zagotovi njihova primerljivost. In v tem smislu sem zadovoljna, da potrebujemo uredbo in ne direktivo ter da je predlagana uredba minimalno, kar se zahteva za dosego želenih ciljev, in tega ne presega.
Mislim, da mi v zvezi s tem resnično ni treba nič dodajati, moram pa povedati, da me zlasti veseli, da Komisijo pozivamo, da posreduje podatke o storitvah osebne nege, dejavnostih v domovih in o dejavnostih socialnega varstva brez nastanitve. Ta informacija je izredno pomembna zaradi vedno večjega števila potrebne oskrbe v EU. Staranje prebivalstva je glavni demografski izziv in skrb za druge je pomemben element soočanja s tem izzivom. Tisti, ki imamo srečo, da bomo dolgo živeli, bomo zelo verjetno potrebovali neke vrste nego in to je gotovo rastoči trg možnosti za zaposlitev v EU. Čeprav je v večini primerov nega neplačana in v veliki meri bo tako tudi ostalo, se bodo možnosti za zaposlitev na tem področju povečale. Zato potrebujemo zanesljive, kakovostne statistične podatke, da se pripravimo na vidik demografskega izziva, ki je povezan z nego.
Na koncu naj v splošnem ali globalnem kontekstu ponovim, kar sem že povedala: visokokakovostne, ustrezne, pravočasne in skladne informacije so izredno koristno orodje pri oblikovanju dobre politike, če seveda politiki te informacije, ki so nam posredovane, uporabljamo.
v imenu skupine UEN. - (PL) Gospod predsednik, za izvajanje lizbonske strategije v zvezi s povečanjem števila visoko kakovostnih delovnih mest so potrebna nekatera orodja. Eno od teh zagotavljajo četrtletni statistični podatki glede prostih delovnih mest v Skupnosti. Eurostat mora imeti pravno podlago za zbiranje podatkov o prostih delovnih mestih. Nepodpisan sporazum ni dovolj ter ne zagotavlja primerljivih in celovitih podatkov.
Naslednja točka je razprava o vprašanju za ustni odgovor za Komisijo o izvajanju resolucije Evropskega parlamenta o kolektivnem čezmejnem upravljanju avtorskih pravic (poročilo gospe Lévai Giuseppeja Garganija v imenu odbora za pravne zadeve - B6-0381/2007).
avtor. - (FR) Gospod predsednik, gospe in gospodje, 13. marca 2007 je Evropski parlament na plenarnem zasedanju sprejel resolucijo o priporočilu Komisije z dne 18. oktobra 2005 o kolektivnem čezmejnem upravljanju avtorskih in sorodnih pravic za zakonite internetne glasbene storitve.
V tej resoluciji je Parlament pozval Komisijo, naj jasno pove, da se priporočilo iz leta 2005 nanaša zgolj na internetno prodajo glasbenih posnetkov in naj po tesnem posvetovanju z zainteresiranimi stranmi čim prej predstavi predlog prožne okvirne direktive, ki jo bosta sprejela Parlament in Svet s soodločanjem, za ureditev kolektivnega upravljanja avtorskih in sorodnih pravic pri čezmejnih glasbenih storitvah ob upoštevanju posebnosti digitalne dobe in varovanja evropske kulturne raznolikosti.
Parlament je prav tako poudaril, da predlagana direktiva ne bi smela na noben način ogroziti konkurenčnosti temeljnega ustvarjalnega delovanja, učinkovitosti storitev, ki jih zagotavljajo kolektivni upravljavci pravic, ali konkurenčnosti delovanja uporabnikov, zlasti malih imetnikov pravic in uporabnikov, ter bi morala imetnikom pravic jamčiti visoko raven zaščite in enako obravnavanje; zagotoviti dejanski, pomemben in ustrezen vpliv zadevnih pravnih določb; poudariti uporabo alternativnih načinov za reševanje sporov; zagotoviti demokratično, pregledno in odgovorno upravljanje kolektivnih upravljavcev pravic; spodbujati ustvarjalnost in kulturno raznolikost; omogočati samo pošteno in nadzorovano konkurenco brez ozemeljskih omejitev, vendar s potrebnimi in ustreznimi kvalitativnimi merili; upoštevati interese uporabnikov in trga; zadovoljiti prihodnje potrebe po internetnem trgu in spodbujati razvoj dovoljenih internetnih glasbenih storitev.
Danes Evropski parlament Komisijo sprašuje, kakšne ukrepe je sprejela za izpolnjevanje pričakovanj, določenih v tej resoluciji.
komisar. - Gospod predsednik, zahvaljujem se Evropskemu parlamentu za zanimanje, ki ga je izrazil glede čezmejnega upravljanja glasbenih pravic in priporočila iz leta 2005 o spletni glasbi. Cilj priporočila Komisije iz leta 2005 o spletni glasbi je, da se omogoči razvoj glasbenega trga v Evropi v digitalnem okolju. Njegov cilj je ustvariti okvir, v katerem bo najboljši nov model podeljevanja licenc na spletu nastal s sporazumom med akterji na trgu. To mora avtorjem, skladateljem in glasbenim založnikom zagotoviti pošten delež distribucije njihovih spletnih izdelkov.
To priporočilo ne predpisuje posebnega modela podeljevanja licenc EU in prepušča izvajanje svojih načel trgu. Točno dve leti po sprejetju priporočila Komisija ocenjuje razvoj praks podeljevanja licenc na spletu v glasbenem sektorju v Evropi. Zainteresirane strani so bile povabljene, da do 1. julija 2007 podajo pripombe o trendih podeljevanja licenc na spletu. Komisija je prejela 88 odgovorov od zainteresiranih strani, kot so kolektivne družbe, avtorji, ustvarjalci in uporabniki glasbe v državah članicah. Postopek pregledovanja predloženih odgovorov še poteka. Šele po temeljiti preučitvi bo Komisija ocenila nadaljnje politične ukrepe v zvezi s spletnimi operacijami kolektivnih družb. Predloženi odgovori, ki so bili analizirani do zdaj, kažejo, da se zainteresiranim stranem okvirna direktiva ne zdi potrebna in da dajejo prednost tržno usmerjenim rešitvam namesto regulativnem posredovanju.
Glede vprašanja, ali je priporočilo iz leta 2005 omejeno na spletno prodajo nekaterih posnetkov, Komisija poudarja, da načela o preglednosti in upravljanju iz priporočila ne smejo biti omejena na spletno prodajo glasbe, ampak se morajo uporabljati za vse dejavnosti kolektivnih družb.
Na koncu bi rad povedal, da se spletni trg za glasbo še vedno spreminja, zato bi bilo zakonsko urejanje v korist določenemu modelu podeljevanja licenc prezgodnje. Komisija bo spremljala razvoj ter poročala Parlamentu in Svetu, kot je predvideno v priporočilu. Vsako nadaljnje spremljanje bo tesno usklajeno z Evropskim parlamentom in Svetom.
, v imenu skupine PPE-DE. - (EL) Gospod predsednik, 13. marca 2007 je Evropski parlament sprejel resolucijo o čezmejnem kolektivnem upravljanju avtorskih pravic.
V svoji resolucije je Parlament pozval Komisijo naj čim prej predloži predlog okvirne direktive za ureditev kolektivnega čezmejnega upravljanja avtorskih in sorodnih pravic za zakonite internetne glasbene storitve. Prav tako je pozval Komisijo naj pojasni, da priporočilo iz leta 2005 v zvezi s tem velja izključno za internetno prodajo glasbenih posnetkov.
Ali lahko Komisija Parlament obvesti o ukrepih, ki jih je do zdaj sprejela v zvezi z zahtevami Parlamenta?
Ali lahko Komisija Parlament obvesti, ali upošteva smernice in navodila predsednika Barrosa o enotnem, demokratičnem in hitrem razvoju združene Evrope? Kdaj bo Komisija upoštevala postopkovna pravila Parlamenta in stališče, ki ga je sprejela večina od 785 poslancev.
Resolucija z dne 13. marca izraža jasno stališče Evropskega parlamenta o čezmejnem kolektivnem upravljanju avtorskih pravic. Priporočilo Komisije je bil prvi korak k zbliževanju različnih praks v 27 državah članicah. V imenu odbora za kulturo in izobraževanje, po mojem mnenju pristojnega odbora za to, sem se zavzemal za zagotavljanje enakega obravnavanja vseh imetnikov pravic, in sicer pisateljev, skladateljev, urednikov, producentov skladb in izvajalcev.
Povedano drugače, to je področje, ki zadeva milijone imetnikov pravic v Evropi. Razmere v zvezi z internetnimi storitvami zdaj niso dovolj učinkovite za uporabnike in imetnike pravic. Zato smo si vsi prizadevali Komisiji in Svetu predložiti predloge, za katere menimo, da bodo prispevali k izboljšanju kolektivnega upravljanja avtorskih pravic.
Ohraniti je treba tesno sodelovanje med upravljavci pravic v korist vseh strani. Piratstvo je še vedno največji problem, s katerim se zdaj spopada glasbena industrija. Trije vzroki za širjenje piratstva v svetu so tehnološke zmogljivosti za poceni nezakonito kopiranje, neugodne gospodarske razmere in širjenje interneta.
Vsi se moramo zavedati, da širjenje piratstva na področju glasbe najbolj vpliva na male države, v katerih je glasbena industrija omejena predvsem na lokalno in regionalno raven. Natančneje, zaradi piratstva se zmanjšujeta obseg zakonitega glasbenega trga in zakonita prodaja, zato piratstvo ogroža obstoj nacionalne glasbene industrije.
Zaradi piratstva so skladatelji in pisci skladb prikrajšani za avtorske pravice, medtem ko je država prikrajšana za davek na prihodek in davek na dodano vrednost. Zato mora biti boj proti piratstvu ena od prednostnih nalog možnega zakonodajnega predloga Komisije o kolektivnem upravljanju avtorskih pravic.
Zato Komisijo pozivam, da čim prej sprejme ukrepe za izpolnitev zahtev Parlamenta ter predloži predlog okvirne direktive za ureditev kolektivnega čezmejnega upravljanja avtorskih pravic.
Na koncu znova poudarjam, da glasba ni blago, pri čemer je naša dolžnost, da varujemo in okrepimo ustvarjalnost v Evropi. Zaradi direktive, ki najverjetneje ne bo začela veljati pred letom 2010, bo oškodovanih na milijone umetnikov v EU.
v imenu skupine PSE. - (HU) Hvala lepa. Poudarjam, da je to zelo pomembno področje, saj prihodek od blaga in storitev, zaščitenih z avtorskimi in sorodnimi pravicami, znaša 5-7 % BDP Evropske unije. To dokazuje, kako pomembno je ustrezno upravljanje teh pravic.
Kot veste, je Evropska komisija leta 2005 sprejela priporočilo o čezmejnem upravljanju zakonitih internetnih glasbenih storitev. Takrat je komisar McCreevy priporočilo označil za "instrument mehkega prava", ki trgu omogoča razvoj v pravo smer.
Priporočilo ima dolgoročne posledice za trg avtorskih pravic, pri čemer glavni udeleženci na trgu že delujejo na podlagi tega priporočila. Jano je, da priporočilo obsega več kot le razlago in dopolnitve obstoječih pravil, pri čemer ima njegov učinek vse značilnosti prave zakonodajne pobude.
Takrat je bilo v zvezi s tem priporočilom izraženih veliko pomislekov, med drugim da konkurence ne bo mogoče nadzorovati, da bo trg obvladovalo nekaj družb za upravljanje ter da se bodo oblikovali monopoli. Zato sem se odločila, da pripravim priporočilo v okviru samoiniciativnega poročila za drugačno ureditev trga spletne glasbe.
Hkrati priporočilo, ki ga je sprejela Komisija, Evropskemu parlamentu in državam ni zagotavljalo možnosti, da bi bistveno vplivali na spremembe, ki vplivajo na konkurenco in kulturno raznolikost v Evropi.
Prav zato so moje poročilo podprli celoten Parlament in vse politične stranke, da se zagotovi tristransko odločanje, zato da Parlament ne bo izključen iz zakonodajnega odločanja o tako pomembnem področju, pri čemer sem poleg tega predlagala, da Komisija pripravi okvirno direktivo.
Menim, da mora ta predlagana direktiva izpolniti naslednje zahteve: imetnikom pravic mora zagotoviti visoko raven zaščite in enako obravnavanje. Temeljiti mora na solidarnosti med imetniki pravic ter na ustreznem in poštenem ravnovesju med družbami za upravljanje. Zagotoviti mora demokratično, pregledno in odgovorno vodenje družb za upravljanje z minimalnimi standardi, vključno z organizacijsko ureditvijo, preglednostjo, predstavljanjem, pravili v zvezi z avtorskimi pravicami in proizvodnjo ter računovodstvom.
V družbah za kolektivno upravljanje je treba zagotoviti celovito preglednost. Spodbujati je treba ustvarjalnost in kulturno raznolikost. Dovoli se lahko poštena in regulirana konkurenca brez ozemeljskih omejitev, vendar v skladu s potrebnimi in ustreznimi kvalitativnimi merili za kolektivno upravljanje avtorskih pravic in varovanja vrednosti pravic.
Uporabnikom je treba zagotoviti visoko stopnjo pravne varnosti, medtem ko je treba poleg tega varovati razpoložljivost svetovnega repertoarja. Zato vas pozivamo ali pozivam, da premislite, ali je za ureditev tega pomembnega področja direktiva potrebna.
Naslednja točka je izjava Komisije o "Koraku k odzivu EU na primere ranljivosti: zavzemanje za trajnostni razvoj, stabilnost in mir v težkih razmerah".
komisar. - (FR) Gospa predsednica, gospe in gospodje, Komisija in portugalsko predsedstvo Evropske unije od julija 2007 tesno sodelujeta z namenom začeti proces priprave bolj strateškega in učinkovitejšega odziva EU na primere ranljivosti v partnerskih državah.
Proces morajo nadaljevati prihodnja predsedstva. Cilj ni označevanje ali razvrščanje držav, ampak prilagajanje njihovih instrumentov in odzivov posebnim primerom. Ti primeri ranljivosti so velike ovire za zmanjšanje revščine. Institucionalne zmogljivosti so v takšnih primerih zelo omejene zaradi držav, ki ne morejo prevzeti nalog upravljanja, ter zaradi posledic naravnih katastrof, nasilnih sporov ali pomanjkanja politične volje vlade v zvezi z razvojnimi cilji. V izjemnih primerih lahko omenjeni primeri vplivajo zunaj meja države, kar vpliva na regionalno stabilnost ali celo svetovno varnost.
Pojem ranljivosti ni nov, čeprav je mednarodna razprava sorazmerno nova. Donatorji, partnerske države in civilna družba se že dolgo zavedajo, da morajo biti v posebno neugodnih primerih učinkovitejši, če želijo izpolniti cilje trajnostnega razvoja.
Vsak primer je zapleten in drugačen ter zahteva prilagojen odgovor, v katerem imajo vlogo diplomatski ukrepi, humanitarna pomoč, razvojno sodelovanje ter posredovanje v zvezi z varnostnim in kriznim upravljanjem.
Za učinkovit odziv Evropske unije je potrebna dolgoročna obveznost, vendar tudi določitev jasnih ciljev pri ukrepanju v ranljivi državi. S stališča trajnostnega razvoja in zmanjšanja revščine mora biti vodilno načelo še naprej razvoj zmogljivosti in človekova varnost.
Vendar se je treba podpiranju primerov ranljivosti izogniti, če je škodljivo za uspešne države. Zato je zavzemanje za krepitev pomoči ponovno najpomembnejše. Evropska komisija je predstavila sporočilo, ki Evropski uniji predlaga pragmatičen pristop k učinkovitejšemu zavzemanju za trajnostni razvoj, stabilnost in mir v težkih razmerah.
Omenjeno sporočilo je bilo poslano vsem institucijam Evropske unije. Svet za splošne zadeve bo 19. in 20. novembra sprejel sklepe v zvezi s to temo. Komisijo bo pozval, naj pripravi poseben delovni načrt za izvajanje priporočil in prednostnih ukrepov iz sporočila, katerega cilj je učinkoviteje obravnavati primere ranljivosti s podporo prizadevanju partnerskih držav za ustvarjanje ali obnovitev razmer, ki so potrebne za njihov trajnostni razvoj.
Leto 2008 bo namenjeno pripravam strateškega pristopa Evropske unije k primerom ranljivosti. Ta proces zahteva dejavno sodelovanje vseh institucij Evropske unije ter vseh, ki si prizadevajo za razvoj v EU in partnerskih državah.
Za prispevek Evropskega parlamenta k tej dejavnosti se zelo zanima Komisija, ki ga vabi k dejavnemu sodelovanju v tej razpravi, pri čemer mora ta omogočiti podporo splošni odzivni strategiji v zvezi s primeri ranljivosti ter na ta način prispevati k ustvarjanju ustreznih razmer za trajnostni razvoj, stabilnost, mir in demokratično upravljanje.
v imenu skupine PPE-DE. - Gospa predsednica, vedno je zelo koristno, da lahko razprava o tako pomembnem vprašanju poteka pred polno dvorano kolegov, ki nestrpno čakajo na mnenje Parlamenta o tej zelo pomembni zadevi. Poleg tega sem zelo hvaležen komisarju, ker je postavil osnovna pravila in predstavil svoje mnenje o tem, kako obravnavamo to vprašanje.
Razlogov za ranljivost je veliko. Prvi razlog je proces dekolonizacije, s katerim so kolonialne sile poljubno začrtale meje, ki so potekale skozi različne notranje stabilne funkcije civilne družbe ter razdelile države na dva, tri ali štiri dele, ne glede na njihova plemena, verske skupine itn. To je povzročilo delno nestabilnost.
Obstaja tudi naravna oblika nestabilnosti, s katero se ranljivi narodi zdaj soočajo: države, v katerih so pogoste poplave; majhne otoške države, katerih trg je odprt le za en izdelek. Nekatere države se zaradi neprimernih geografskih značilnosti, kot je na primer širjenje puščav, ne morejo preživljati same, posledica česar je množično preseljevanje ljudi.
Na svetu je zdaj 26 tako imenovanih ranljivih držav, v katerih se najbolj ogroženi ljudje na svetu soočajo s katastrofalnimi posledicami, za katere si v nekaterih primerih niso sami krivi, ampak so včasih krivi slabo upravljanje, notranji spori, državljanske vojne ali genocidna diktatura, ki se je izvajala v Sierri Leone in Liberiji, kot smo ugotovili pred nekaj leti.
Seveda je mogoče ranljivo državo spremeniti v trajnostno močnejšo državo, kar se dogaja v Sierri Leone. Vendar sta za to potrebna prizadevanje in dolgoročna obveznost glede gospodarske rasti posamezne države, kot je dejal komisar. Za to je potrebna obveznost glede spodbujanja razvoja naroda, kar je izraz, ki ga namerno uporabljam v tem parlamentu, ker ima moja država, tj. Združeno kraljestvo, s konceptom spodbujanja razvoja naroda veliko izkušenj, tako kot jih imajo Francija, Španija in nekatere druge evropske države. Vendar je ta koncept v celoti in popolnoma neznan nekaterim drugim nastajajočim velesilam, ki ne vedo niti, kako bi začele spodbujati razvoj naroda.
Izkoristiti moramo znanje evropskih narodov o zgodovini, da bi lahko pomagali drugim narodom, ki prevzemajo vodilni položaj na svetu pri procesu spodbujanja razvoja naroda. Če bi to že storili ali če bi to storil že predsednik vlade Blair, bi bile po mojem mnenju razmere na primer v Iraku popolnoma drugačne.
Ali je Irak ranljiva država? Da, ker je nestabilna ter ima težave z upravljanjem in negotovostjo. V Afriki so tudi druge države, ki so zelo ranljive, na primer Sudan, Somalija in majhne otoške države, pri čemer jim moramo pomagati tako, kot sem že prej dejal, da združimo znanje, ki ga že imamo, zato sem zelo vesel, da lahko danes začnem to razpravo.
Najlepša hvala, gospod Deva. Žal ste pozabili na en dejavnik nestabilnosti. S posredovanjem v navedenih državah ponovno sprožite nestabilnost.
v imenu skupine PSE. - (FR) Gospa predsednica, gospod komisar, gospe in gospodje, najprej izražam zadovoljstvo v zvezi z omenjenim sporočilom, ki ga, kot ste dejali, gospod komisar, dejansko prežema resnični pragmatizem Komisije ter nam omogoča, da danes razpravljamo o težavi, ki predstavlja skrb državljanom partnerskih držav EU na jugu sveta in tudi našim državljanom, ki pogosto zelo upravičeno sprašujejo, kako učinkovita je razvojna pomoč Evropske unije.
V tem posebnem primeru lahko povzamemo ključno sporočilo resolucije v enem stavku, pri čemer moramo dobiti podporo vseh, ne glede na politično prepričanje. To je predlagati vzpostavitev poenostavljenega sistema sodelovanja, ki Komisiji in državam članicam omogoča hitrejše zagotavljanje pomoči, obljubljene partnerskim državam v resni krizi, pri čemer se ne bom zadržal pri omenjenih krizah, saj jih je pravkar obširno razložil gospod Deva. Brez omenjene pomoči vidi prebivalstvo teh držav vsak dan manjše možnosti za preživetje. Po odobritvi pomoči, kar ni preprosto, lahko zdaj zapleteni in dolgi postopki za zagotavljanje evropske pomoči ustvarijo razmere, ki so še bolj dramatične in neposredno škodljive za prebivalstvo, ki je upravičeno do nje.
Poglejmo na primer Burundi, majhno državo, v kateri sem predsedoval parlamentarni misiji za spremljanje zadnjih volitev pred dvema letoma in v katero se bom čez nekaj dni z veseljem vrnil. Evropska unija je tam opravila zelo pomembno in izjemno delo, ker je po več kot desetih letih krvavega spora podpirala proces demokratizacije volitev in institucij. Ko je bila demokracija uvedena, so se institucije in nova demokratično izvoljena oblast hitro soočile z resničnostjo in potrebami prebivalstva v smislu zdravja, izobraževanja in kmetijstva, pri čemer so bile to prednostne naloge.
V teh sektorjih ni pomanjkanja projektov, vendar je za njihovo uresničitev zelo odločilna evropska pomoč. Odločilna ni le za izpolnjevanje nujnih potreb prebivalstva, ampak tudi za to, da omogoči javnim organom, ki so še vedno ranljivi, začetek procesa obnove, brez katerega obstaja veliko tveganje, da v državi ponovno nastane nered. Gospod komisar, EU je pred dvema letoma napovedala proračunsko pomoč, ki še vedno ni prispela.
Kar velja za regijo Velikih jezer, velja tudi za ostale regije sveta. Zato, gospa predsednica, bi morali vsem državam na svetu, s katerimi Evropska unija sodeluje in doživljajo resen primer ranljivosti, omogočiti, da se lahko zanesejo na sistem izjem, ki zagotavlja hitro in učinkovito posredovanje, pri čemer so jasno določeni pogoji, ki jih morajo izpolniti, da prejmejo omenjeno pomoč.
v imenu skupine UEN. - (PL) Gospa predsednica, vesel sem, da imam priložnost govoriti po tem, ko smo poslušali izjemne izvedence in strokovnjake, ki so se več let ukvarjali s tem vprašanjem, pri čemer med njih uvrščam tudi vas, gospa predsednica.
Izpostavil bom težavo vedno večjega števila nestabilnih držav. V šestih letih se je njihovo število skoraj podvojilo, in sicer s 14 na 26, zato je to zelo resna težava, ki je vedno večji izziv za Evropsko unijo.
Poudarjam, da je več kot pol nestabilnih držav v podsaharski Afriki, kar izpostavlja potrebo, da namenimo pozornost zlasti navedeni regiji Afrike oziroma sveta.
Menim tudi, da je treba izreči odločne besede v zvezi s potrebo po vzpostavitvi pristojnosti vlad v omenjenih državah. Afriška unija pravilno poudarja, da je vprašanje obnove tudi politično vprašanje, morda bolj kot tehnično. Glede na to so mehanizmi demokracije in preglednosti temeljno vprašanje.
V celoti se strinjam z gospodom Hutchinsonom, ki je govoril pred mano, glede potrebe po poenostavitvi postopkov, tako da bo naša pomoč morda hitrejša in učinkovitejša.
v imenu skupine Verts/ALE. - (ES) Gospa predsednica, tudi sam se resnično strinjam s tem, da se omenjeno vprašanje obravnava v tem parlamentu, ker veliko primerov empirično spada v kategorijo ranljive države, čeprav je res, da nimamo izčrpne zakonodajne opredelitve tega pojma. Danes popoldne na primer med drugim obravnavamo primer Somalije.
Naslednja točka je poročilo Elizabeth Lynne v imenu odbora za zaposlovanje in socialne zadeve o socialni zaščiti in socialni vključenosti za leto 2007.
poročevalka. - Gospa predsednica, najprej se zahvaljujem poročevalcem v senci. Dejstvo, da poročilo takšnega obsega ni bilo spremenjeno na plenarnih zasedanjih, dokazuje, da gre dejansko za poročilo odbora za zaposlovanje in socialne zadeve, na katerega smo lahko vsi ponosni. Zahvaljujem se tudi Komisiji za njeno tesno sodelovanje ter portugalskemu predsedstvu, ker si je za svojo prednostno nalogo zastavilo socialno politiko.
V Evropi smo soočeni z velikim izzivom. To je izziv pravičnosti. Vključuje izgubljeni potencial, nezmožnost življenja brez pomoči drugih ter življenje brez diskriminacije, revščine in socialne izključenosti.
Naš cilj je jasen: hočemo razširiti priložnosti, tako da nihče ne bo prikrajšan, ne glede na njegovo ozadje ali razmere. Vizija Evrope morajo biti svoboda in priložnosti za vse ter več priložnosti in pobud za delo, pri čemer je treba okrepiti varnostno mrežo za tiste, ki niso zmožni delati.
Zaradi statističnih podatkov za leto 2007 smo lahko zaskrbljeni: 72 milijonov evropskih državljanov še vedno živi v revščini; prav tako je zdaj revnih 8 % zaposlenih ljudi v Evropski uniji. To so res grozljivi statistični podatki. Vendar kaj sploh pomenijo? Ti podatki pomenijo, da vsak šesti državljan zdaj živi pod pragom revščine - vsak šesti. Veliko ljudi ne verjame, da je to leta 2007 sploh mogoče. Petdeset let po rimski pogodbi in po 50 letih gospodarske rasti 10 % ljudi živi v gospodinjstvih, v katerih nihče ni zaposlen. Revščina je v vseh pogledih še vedno ena od največjih socialnih težav, s katerimi se sooča Evropa, zato mora biti glavni cilj naših politik manjša socialna izključenost.
Na nekaterih področjih smo uspešni, vendar moramo biti iskreni: na večini področij nismo uspešni. V več državah članicah je razlika med bogatimi in revnimi vedno večja. Odprava revščine, povezane s prihodki, mora ostati prednostna naloga za države članice, vendar obstaja poleg vsakega šestega državljana, ki živi v finančni revščini, veliko več ljudi, ki so iz družbe izključeni iz drugih razlogov. Priznati moramo, da ima veliko družin in tudi posameznikov težave, ki so bolj zapletene od nizkih prihodkov. Ovire za priložnosti so zapletene. Najbolj ključno je zgodnje posredovanje. Seveda je preprečevanje težav boljše od odpravljanja.
V Združenem kraljestvu vemo, da ima hči najstniške matere trikrat večje možnosti, da tudi sama postane najstniška mati; vemo, da imajo sinovi očeta obsojenca štirikrat večje možnosti, da so obsojeni za zločin, kot tisti, čigar oče ni obsojenec. Vendar na številnih področjih ni potrebno, da nekaj izumimo na novo. Pogledati moramo, kako druge države članice obravnavajo ta vprašanja, in se zgledovati po njih. Učinkoviteje si moramo deliti najboljšo prakso. Finska je na primer uvedla celovit trajnostni pristop, ki je izjemno učinkovit pri zmanjšanju števila brezdomcev. Danska medtem izvaja nove politike, katerih cilj ni le vključevanje brezdomcev v prevladujočo družbo, ampak izboljšanje kakovosti življenja tistih, ki so brezdomci že dalj časa. V Belgiji ljudje, ki imajo izkušnje z revščino, sodelujejo s socialnimi delavci, da bi jim pomagali bolje razumeti potrebe revnih ljudi.
Vendar revščine ne povzroča vedno brezposelnost: revni so tudi zaposleni. Zato pozivam k izmenjavi najboljše prakse glede zagotavljanja dostojne delavske minimalne plače v vseh državah članicah. Vsaj pet držav članic je sploh nima. Prav tako moramo spodbuditi države članice, da sprejmejo minimalni prihodek za vse.
Države članice si morajo tudi bolj prizadevati, da preprečijo izkoriščanje ranljivih delavcev, zagotovijo zaposlitev invalidov in starejših ljudi, preprečijo trgovino z ljudmi, zagotovijo pravice prosilcev za azil, zagotovijo enakopraven dostop do zdravstvenih storitev in storitev skupnosti za vse, destigmatizirajo ljudi s težavami z duševnim zdravjem in spodbujajo konstruktivnejši pristop k drogam in alkoholu.
To je le nekaj vprašanj, ki so zajeta v tem poročilu. Evropska vizija mora biti svoboda in priložnost za vse. Zato je tako pomembno, da preučimo vzpostavitev mehanizmov na evropski ravni, da izmenjava najboljše prakse postane resničnost.
komisar. - (CS) Gospa predsednica, gospe in gospodje, najprej čestitam poročevalki gospe Lynne za zelo zanimivo in izčrpno poročilo. Veseli me, da se je Evropski parlament odločil obravnavati zelo veliko socialnih vprašanj, zajetih v omenjenem poročilu, tj. vprašanj, ki jih je nujno treba rešiti. Omenjeno poročilo je znaten prispevek k stalnemu pregledu stanja družbene realnosti.
Ta dokument je prišel v času, ko Komisija in države članice pregledujejo možnosti za krepitev socialne razsežnosti lizbonske strategije. Odzvati se moramo na skrbi državljanov, pri čemer vemo, da je socialna pravičnost zanje ena od ključnih težav. Raziskave javnega mnenja kažejo, da mora imeti Evropska unija ključno vlogo pri podpiranju bolj celovitih in povezanih družb.
Kot je dejal predsednik Barroso med ključno razpravo o globalizaciji včeraj zjutraj, je Evropska unija znatno napredovala pri izpolnjevanju lizbonskih ciljev. Ustvarjena so nova delovna mesta: samo lani je bilo ustvarjenih 3,5 milijona novih delovnih mest. Stopnja brezposelnosti je padla na približno 7 %. Čeprav je ta stopnja še vedno previsoka, je najnižja v zadnjih 10 letih. Gospodarska rast je zadovoljiva kljub nedavni finančni nestabilnosti.
Vendar ni časa za samozadovoljstvo. Izvajanje lizbonske strategije je neenako, pri čemer niso izpolnjeni vsi njeni cilji. Dejansko je še vedno brezposelnih 12 milijonov ljudi, pri čemer so to pogosto mladi ali dolgoročno brezposelni ljudje s slabimi možnostmi za poklicno rast ali socialno napredovanje; 8 % zaposlene evropske delovne sile je revnih; 78 milijonov evropskih državljanov je revnih in eden od petih državljanov Evropske unije živi v slabih življenjskih razmerah.
Na kratko, bolj si moramo prizadevati za izpolnjevanje skupnih socialnih ciljev. Zdaj, ko vidimo pozitivne rezultate strategije Evropske unije na področju rasti in zaposlovanja, je pravi čas, da si začnemo prizadevati za socialne cilje.
Strinjam se, da poročilo omenja nujno politično voljo ter obravnava vprašanji revščine in izključenosti. Tudi sam menim, da je nujno obravnavati revščino otrok, se boriti proti diskriminaciji in povečati raznolikost. To seveda pomeni spremljanje prenosa ustrezne zakonodaje v nacionalno ter izvajanje postopkov proti tistim državam članicam, za katere je bilo ugotovljeno, da so kršile zakonodajo Evropske unije, če je potrebno.
Poročilo obravnava tudi ovire, ki preprečujejo vključitev v družbo in na trg dela. Strinjam se, da moramo podporne ukrepe združiti s primernimi varnostnimi mrežami in tako zagotoviti, da ni nihče izključen.
Ta odnos se kaže v nedavnem sporočilu Komisije o dejavni vključenosti. To sporočilo opredeljuje tri ključne dejavnike uravnoteženega in strateškega pristopa k dejavni vključenosti:
Sporočilo začenja tudi drugo stopnjo posvetovanj s socialnimi partnerji o omenjenih vprašanjih z namenom okrepiti sodelovanje Evropske unije na področju dejavne vključenosti.
Po posvetovanju namerava Komisija v drugi polovici leta 2008 pripraviti priporočilo v zvezi s skupnimi načeli dejavne vključenosti. V naslednjem sporočilu, ki bo sprejeto v naslednjih tednih, bo Komisija predstavila tudi nove ukrepe za podporo dejavne vključenosti invalidov.
Komisija se zahvaljuje Evropskemu parlamentu za vztrajno prizadevanje v boju proti diskriminaciji. Kot je navedeno v zakonodajnem in delovnem programu Komisije za leto 2008, bo Komisija leta 2008 predstavila predloge za rešitev vprašanja sedanje vrzeli v zaščiti v skladu s členom 13 Pogodbe. Predlogi, ki morajo biti sprejeti do naslednjega poletja, bodo temeljili na dolgoročnem dialogu z Evropskim parlamentom, izkušnjah iz evropskega leta enakih možnosti za vse 2007 ter obsežnem javnem posvetovanju.
Evropska unija je bistveno napredovala pri doseganju enakosti spolov, pri čemer je bil Evropski parlament pomemben partner v tem procesu. Vendar moramo enakost spolov krepiti še naprej. To je temeljna pravica ter ključni pogoj za izpolnjevanje ciljev Evrope na področju rasti, zaposlovanja in socialne kohezije. Zato se strinjam zlasti s tem, da je v poročilu obravnavana enakost spolov.
Od amsterdamske pogodbe je Unija napredovala na vseh področjih enakosti spolov, pri čemer je od leta 2003 napredovala tudi na področju enakih možnosti za invalide. Ob tem je na obeh področjih treba storiti še veliko. Dejstvo, da večkratna diskriminacija še vedno obstaja, je izrazit razlog za stalno poudarjanje enakih možnosti na vseh področjih. To temo bo obravnavalo sporočilo Komisije, ki bo sprejeto leta 2008 in bo temeljilo na izkušnjah iz evropskega leta enakih možnosti za vse 2007.
Gospe in gospodje, spremembe socialnih razmer EU seveda sledijo razvoju naše družbe ter spremembam v globalnem konceptu v celoti. Kljub temu sem prepričan, da je še vedno popolnoma veljaven temeljni koncept, tj. iskanje ravnovesja med gospodarskimi, socialnimi in ekološkimi vidiki. Zato je naša dolžnost, da še naprej iščemo nove pristope, ki nam bodo pomagali premagati težave, ki še vedno obstajajo.
pripravljavec mnenja odbora za okolje, javno zdravje in varnost hrane. - (SK) Čeprav je treba spremljati socialne razmere in socialne politike v državah članicah, da bomo opredelili težave in izzive, s katerimi se sooča Unija, so ukrepi za njihovo obravnavanje še pomembnejši.
Glede javnega zdravja se moramo osredotočiti na težave, s katerimi se državljani EU soočajo na področju zdravstvenega varstva. Ob upoštevanju demografskih trendov in daljše povprečne življenjske dobe moramo razviti strategije za javno zdravje, ki bodo izboljšale kakovost našega življenja, z namenom preprečiti zlasti bolezni in se učinkovito boriti proti njim. Omenjene strategije morajo hkrati upoštevati potrebo po visokokakovostnem, dostopnem in zanesljivem zdravstvenem varstvu za državljane iz vseh delov družbe, ne glede na njihov socialni status, starost ali državo stalnega prebivališča.
1. Predpisi, ki urejajo delovanje političnih strank na evropski ravni, in pravila glede njihovega financiranja (glasovanje)
poročevalec. - (DE) Gospod predsednik, prejšnji petek je Svet sprejel osnovno vsebino te uredbe o financiranju strank in ustanov na evropski ravni. Poleg tega je zjutraj potekal tristranski pogovor s Komisijo in Svetom, med katerim smo sklenili sporazum glede vprašanj, ki še niso bila dogovorjena. Zato obstaja realna možnost, da se bo ta projekt sprejel na prvi obravnavi, pri čemer so se ustvarili pogoji za še boljše financiranje v letu 2008.
Iz tega razloga predlagam, da preložimo glasovanje do 29. novembra, ko bo v Bruslju potekalo naslednje plenarno zasedanje.
v imenu skupine ALDE. - Predlagam, da se nov naslov prvega dela glasi: "Zunanja razsežnost lizbonske strategije". Torej, da se naslov "Zunanja politika" nadomesti z naslovom "Zunanja razsežnost lizbonske strategije".
(DE) Gospod predsednik, zaradi umika ustnega predloga spremembe odstavka 5 skupina Evropske ljudske stranke (Krščanskih demokratov) in Evropskih demokratov želi glasovati proti, nasprotno od tega, kar piše na njenih seznamih.
(DE) Gospod predsednik, nekatere poslance moti osrednji del, ki se začne z "meni, da je eden" in konča z "domače povpraševanje". Sporazumno z gospodom Casparyjem iz skupine Evropske ljudske stranke (Krščanskih demokratov) in Evropskih demokratov torej predlagam, da za "evropsko gospodarstvo" dodamo besede "v nekaterih državah članicah", in upam, da bo to rešilo težave z osrednjim delom. Menim, da bi to lahko bilo v pomoč tudi skupini zavezništva liberalcev in demokratov za Evropo.
(DE) Gospod predsednik, nihče ne ugovarja odložitvi besedila, a vas vseeno prosim, da glasujemo o njem. Če Parlament glasuje za besedilo, to spada drugam, vendar se lahko zgodi, da ne bo podprto, zato vas prosim za glasovanje o prvotnem besedilu.
(SV) Gospod predsednik, Parlament je glasoval za posodobitev in spremembo integriranih smernic. To na primer zadeva socialno razsežnost. Zaenkrat se Komisija temu še ni posvetila.
Rad bi slišal pripombe gospoda Špidle o odločitvi, ki jo je sprejel Parlament, in ali bo spodbujal vprašanje posodobljenih in spremenjenih integriranih smernic znotraj Komisije.
komisar. - (CS) Odločitev, ki jo je sprejel Parlament, ima določeno težo, kar mora Komisija upoštevati, ko bo pripravljala nadaljnjo dokumentacijo. Iz tega razloga glasovanje Parlamenta seveda nosi primerno težo, vprašanje integriranih smernic pa je bilo temeljno v razpravi, ki smo jo imeli s Parlamentom.
Izraz "določena teža" razumemo kot "velika teža" in priporočamo, da Komisija sprejme našo oceno.
6. Uporaba Direktive 2004/38/ES o pravici državljanov Unije in njihovih družinskih članov do prostega gibanja in prebivanja na ozemlju držav članic (glasovanje)
v imenu skupine PPE-DE. - (FR) Gospod predsednik, gospe in gospodje, sklicujem se na člena 19 in 166 Poslovnika. Preden Parlament glasuje o skupnem predlogu resolucije nekaterih skupin o svobodi gibanja, želim v imenu svoje skupine kar najstrožje obsoditi osebni napad v odstavku 13 na podpredsednika Komisije Franca Frattinija.
Želim obsoditi politično nedostojanstveno potezo italijanskih socialistov, ki so jo izvedli nekateri kolegi poslanci, kar ni vredno izzivov, s katerimi se soočamo. Še precej resnejše, to neresnično izkrivljanje pripomb gospoda Frattinija, kar mora naša institucija zavrniti, pomeni, da ne moremo sprejeti sestavljene odločitve.
Če bi naša skupina glasovala proti tej resoluciji zaradi te poteze, to nikakor ne bi zmanjšalo naše podpore vseh romunskih državljanov in državljanov preostale EU, ki spoštujejo zakon in državo gostiteljico.
Evropa temelji na pravni državi, nečem, kar ponovno potrjujemo v resoluciji, ki jo je podpisala naša skupina, o skupni pobudi naših italijanskih in romunskih kolegov poslancev. Vprašanje svobode gibanja ni le nacionalno, temveč evropsko vprašanje. Tu ne gre za poravnavanje političnih računov, ampak za vprašanje vrednot, gospe in gospodje.
v imenu skupine PSE. - (DE) Gospod predsednik, v tej dvorani smo imeli obsežno razpravo, v kateri je sodeloval komisar Frattini. Komisarjeve pripombe in odgovori na govore različnih poslancev so bili zelo zmerni. Resolucija kritizira le eno točko, tj., da se lahko dokaže, da je komisar Frattini javnosti posredoval napačne podatke o posebni točki evropske zakonodaje.
Dejstvo, da naša resolucija to popravlja in tudi pojasnjuje, da je komisar, odgovoren za pravno zaščito državljanov Evrope, v javnosti podal netočno izjavo v zvezi s temeljnim vprašanjem o pravicah državljanov, je dolžnost tega parlamenta in nima nič skupnega s teorijami zarote. Vseeno se zelo dobro zavedamo, gospod Daul, da ste pomilovanja vreden poslanec, ker je na vas izvajala pritisk stranka Forza Italia, da ste to izjavili. To je vse, kar lahko povem o tej zadevi.
v imenu skupine Verts/ALE. - (IT) Gospod predsednik, gospe in gospodje, mislim, da bi morali pripombe v zvezi z izjavo predsedujočega gospoda Daula izraziti ločeno. Ta parlament bo svoje stališče izrazil z večino in ima vso pravico do grajanja ali izdaje ukora komisarjem. To je suverena pravica tega parlamenta.
Če smo to storili, je bilo to zato, ker je gospod Frattini napačno razlagal zakonodajo Skupnosti, in čeprav bom težko preglasil to vpitje, bi rad ponovil, da se tu obnašamo kot poslanci Evropskega parlamenta do evropskega komisarja, s čimer bomo tudi nadaljevali.
v imenu skupine ALDE. - Gospod predsednik, na kratko bom govoril o vprašanju pravilnosti postopka. Ne glede na katero koli politično razpravo strank je zelo nepremišljeno, da se komisarji vključujejo v politične zadeve strank v njihovih državah ali kateri koli drugi državi. Menim, da v zvezi s tem ni nerazumno, da ta parlament opozori Komisijo na njene dolžnosti.
Sledijo še trije govori, nato pa bomo zaključili to kratko razpravo.
v imenu skupine GUE/NGL. - (FR) Gospod predsednik, mislim, da ni potrebno veliko dodati k izjavam Monice Frassoni, Grahama Watsona in Martina Schulza. V zvezi s tem bi rad dejal: ko besedam katerega koli komisarja oporekajo štiri skupine, ki ne pripadajo isti polovici dvorane, bi bilo smiselno, da komisar premisli, česa ne sme ponoviti, če hoče imeti zaupanje Parlamenta.
(IT) Gospod predsednik, gospe in gospodje, v skladu s členoma 151 in 19 Poslovnika vas prosim, da ocenite dopustnost odstavka 13, ki vključuje nemotiviran in neutemeljen osebni napad na podpredsednika Komisije. To je besedilo, ki bi v primeru sprejetja po izjavah govornika predsednika Komisije, ki brani gospoda Frattinija, povzročilo neprimeren spor med Parlamentom in Komisijo zaradi notranjih političnih razlogov. Zato vas prosim, da se o besedilu predloga glasuje brez odstavka 13, hkrati pa avtorje naprošam, naj besedilo prekličejo prek ustnega predloga spremembe.
(IT) Gospod predsednik, gospe in gospodje, dodajam naslednji ustni predlog spremembe: "Izraža svoje globoko obžalovanje zaradi umora gospe Giovanne Reggiani v Rimu 31. oktobra 2007, pri čemer njeni družini izreka iskreno sožalje".
v imenu skupine UEN. (IT) Gospod predsednik, gospe in gospodje, dodajam naslednji predlog spremembe: "Meni, da sta izobrazba in boj proti prekinitvi šolanja v skupnostih Rima ena od temeljnih orodij za boj proti socialni izključenosti, izkoriščanju in zločinu".
(IT) Gospod predsednik, gospe in gospodje, ob upoštevanju pomembnosti pogojev, določenih v členih 5, 6, 7 in 8 Direktive 2004/38/ES o pravici do vstopa in prebivanja.
v imenu skupine PSE. - Gospod predsednik, kot predsednik delegacije za odnose z južnoazijskimi državami sem vodil pogajanja o tem kompromisnem besedilu. Priznavam, da gre za občutljivo vprašanje, pri čemer je pomembno, da vsi priznavamo razmere v Pakistanu. Menim, da si celotni parlament želi poslati odločno, enotno sporočilo generalu Mušarafu.
V duhu kompromisa in upanju, da dobim podporo celotnega parlamenta, predlagam naslednji ustni predlog spremembe. V uvodni izjavi A je navedeno, da je predsednik Mušaraf "razveljavil ustavo in pravno državo ter ju nadomestil z vojnim pravom". Predlagam, da rečemo, da ju je nadomestil "z izrednimi razmerami, dejansko z vojnim pravom". Poleg tega bi morali v skladu s predlogi drugih poslancev na treh mestih, in sicer v odstavkih 1, 10 in 11, "vojno pravo" nadomestiti z "izrednimi razmerami". Upam, da bo Parlament podprl predloge v celoti.
(FI) Gospod predsednik, rada bi povedala, da je bila ena pomembna točka v finski različici te resolucije napačno prevedena. V oddelku 1, ki zadeva pogajalski mandat na Baliju, je v finščini prišlo do nesporazuma, ki kaže, da se bo ta resolucija ukvarjala z notranjim pogajalskim mandatom EU pred konferenco na Baliju. Mandat z Balija dejansko pomeni, da bodo na konferenci na Baliju države, ki so ratificirale podnebno pogodbo, skušale pridobiti pogajalski mandat, da bi omogočile oblikovanje naslednje pogodbe o podnebju. Z drugimi besedami, finsko besedilo v oddelku 1, ki se glasi "da se doseže dogovor o pogajalskem mandatu za konferenco", bi se moralo glasiti "o pogajalskem mandatu za pogodbo na tej konferenci".
Gospod predsednik, treba je zabeležiti, da sem glasoval proti predlogu spremembe 7. Ko sem pritisnil gumb, je žal zasvetila napačna lučka. Glasoval sem namreč proti. To sicer ne spremeni izida glasovanja, vendar je zame to občutljiva tema. Zato pozivam, da se zabeleži, da sem glasoval proti.
(FR) Gospod predsednik, oprostite, rada bi le pojasnila, da izbris izraza "sporazumi o ponovnem sprejetju" zadeva le prvi oddelek odstavka 14, da bi odpravili vsakršno dvoumnost glede razlage glasovanja.
poročevalec. - Gospod predsednik, odstavku 19a dodajam naslednje besedilo: "poudarja potrebo po vključevanju in sodelovanju z državami evropskega gospodarskega prostora (Islandijo, Norveško, Lihtenštajnom) in Švico ter po tem, da se v celoti izkoristijo njihove izkušnje pri delu z Evropsko unijo".
poročevalec. - Gospod predsednik, potrjujem, da se na podlagi ustnega predloga spremembe odstavek črta, zato je treba o tem glasovati pred predlogom spremembe 13, kar pomeni, da je treba spremeniti vrstni red glasovanja na seznamu.
Gospod predsednik, pred glasovanjem se vam skupaj s kolegi iz odbora za mednarodno trgovino zahvaljujem za uspešno opravljeno delo, ki nam omogoča prihranek časa, ker ni nobenih predlogov sprememb.
To poročilo bi moralo poslati jasen signal novi vladi in parlamentu v Ukrajini, da smo mi storili vse potrebno, da bi zagotovili, da lahko pride do pogajanj za območje proste trgovine. V tem dialogu smo partner, ki zaupa. Če je danes tu prisoten predstavnik Ukrajine, njega ali njo naprošam, da nacionalnemu parlamentu sporoči, da Evropski parlament priporoča takojšnje glasovanje o prijavi Ukrajine za pristop k Svetovni trgovinski organizaciji in ratifikacijo tega pristopa takoj, ko se bo sprejela odločitev v Ženevi.
Zaradi skupne koristi EU in Ukrajine vas zdaj prosim, da vsi podprete to poročilo. Najlepša hvala.
Gospod Zaleski, če bi vam smel čestitati, ker se tako dobro izražate v mojem jeziku, bi vam.
Poročilo gospoda Leinena posebej navaja, da je najpomembnejša novost predloga Komisije možnost, da se podpora ne zagotovi samo za evropske politične stranke, ampak tudi za politične ustanove na evropski ravni, ki so z njimi povezane, iz proračuna Unije.
Strinjam se, da bo predlagana uredba izboljšala finančno stabilnost evropskih političnih strank in financiranje njihovih volilnih kampanj med volitvami v Evropski parlament leta 2009.
(SK) Še pred enim letom je bilo videti, da bo datum širitve schengenskega območja preložen do leta 2009. Zadovoljna sem, da smo okrepili svoja prizadevanja in našli konstruktivno rešitev, da bi omogočili prosto gibanje ljudi brez nadzora potnih listov.
Zato pozdravljam poročilo gospoda Carlosa Coelha, ki potrjuje pristop devetih novih držav članic k schengenskemu območju. Menim, da je prosto gibanje ljudi brez nadzora potnih listov prava zgodba o uspehu evropskega združevanja, zaradi česar sem z veseljem glasovala za to poročilo. Pristop novih držav članic, vključno s Slovaško, k schengenskemu območju, prebivalcem Evrope jasno sporoča, da bo železna zavesa, ki so jo postavili totalitarni komunistični režimi med zahodno in vzhodno Evropo, po 21. decembru 2007 spadala le še v zgodovinske knjige.
Zame je glasovanje o tem poročilu zgodovinski dogodek, saj poteka v istem tednu kot praznovanje Slovaške republike in Češke republike 17. novembra, ko bo minila 18. obletnica padca totalitarnega režima, ki je državljanom preprečeval potovanje po Evropi. Menim, da bodo vsi evropski državljani pozdravili to božično darilo.
(NL) Gospod predsednik, proti sprejetju poročila gospoda Coelha sem glasoval predvsem zato, da bi opozoril na številne težave s politiko odprtih mej schengenskega sporazuma. Navsezadnje schengenski sistem obstane ali propade zaradi strogega neprepustnega nadzora njegovih zunanjih mej na eni strani - do česar pa, da bom popolnoma jasen, ne prihaja - in strogega pristopa k zločinu v vseh državah članicah, ki se usklajuje v vseh državah članicah, na drugi strani, pri čemer do tega pride odločno preredko. Nazadnje, vse schengenske države morajo imeti tudi strogo politiko priseljevanja, kar je nekaj popolnoma neskladnega z na primer valovi množične legalizacije, do česar je v zadnjih letih prišlo v kar nekaj državah članicah.
V teh okoliščinah se kot posameznik in politik ne morem veseliti, da mi ni treba več peljati skozi nadzor mej na notranjih mejah, saj enako velja tudi za zločince in nezakonite priseljence, kar je škodljivo za našo družbo.
(CS) Gospod predsednik, dovolite mi, da spregovorim o poročilu kolega gospoda Carlosa Coelha o osnutku sklepa Sveta o uporabi vseh določb schengenskega pravnega reda v devetih državah članicah, ki so se pridružile EU leta 2004. Osebno menim, da je ta sklep nadvse bistven. Pristopa naših držav, vključno z mojo državo Češko republiko, nikakor ne bi smeli preložiti. Vse dosedanje analize objektivno kažejo, da so vse te države zadostno pripravljene na povečanje schengenskega območja. Po zaslugi neverjetnega prizadevanja zadevnih držav članic, mnogih strokovnjakov, ki so sodelovali v inšpekcijskih pregledih, policije, sodnih organov, uradnikov in ostalih, so danes te države zadostno pripravljene na zadovoljivo uporabo vseh določb schengenskega pravnega reda. Zato predvidevam, da bo svet za pravosodje in notranje zadeve ravno tako izrazil svojo podporo temu sklepu 6.-7. decembra letos. Simbolična pomembnost odprave notranjih mej, ki jih naši državljani povezujejo s pridružitvijo schengenskemu območju, bo zapisana v zgodovini in se lahko primerja le s padcem železne zavese pred skoraj 20 leti.
(CS) Gospe in gospodje, vesela sem, da smo se kljub tehnični težavi vsi zbrali, da bi glasovali o poročilu, ki potrjuje, da bodo nove države članice, tudi Češka republika, pripravljene na pridružitev schengenskemu območju že leta 2008. Cenim prizadevanje in odprtost držav članic ter Komisije med intenzivnimi tehničnimi posvetovanji, ki so bila potrebna pred povečanjem. Povečano schengensko območje bo nedvomno predstavljalo večje izzive za notranjo varnost Evrope, a na drugi strani bi rada poudarila, da je to vrhunec prizadevanj, da se doseže prosto gibanje in resnično povezano območje. Naslednje leto bo Evropa združena, kot še nikoli ni bila. Železne zavese nedvomno ni več, za kar se vam zahvaljujem.
. - (PL) Gospod predsednik, pristop Poljske k schengenskemu območju ne prinaša le možnih prednosti, povezanih z olajšanim prečkanjem mej, ampak tudi grožnje.
En negativni pojav, ki ga Poljska že doživlja vrsto let, so težave državljanov naših vzhodnih sosed pri vstopu v našo državo, tudi Poljakov, ki živijo v Belorusiji in Ukrajini. Pomanjkanje mejnega nadzora lahko vodi v veliko negativnih pojavov, povezanih s kriminaliteto in nezakonitim priseljevanjem. Skrbijo nas tudi ukrepi pri odstranitvi državnih mejnih nadzornih točk v državah članicah v dobro vseevropskih mejnih storitev EU. Zato sem se vzdržal glasovanja o tej zadevi.
v pisni obliki. - (PT) Kot smo dolgo trdili, menimo, da področje pravosodja in notranjih zadev spada pod osrednjo pristojnost držav, zlasti Portugalske. Zato nasprotujemo njihovemu postopnemu prenosu na nadnacionalne institucije EU v procesu, ki opravičuje vsak nov "napredek" na podlagi prejšnjega "napredka".
Tako je z oblikovanjem "schengenskega območja" s schengenskim pravnim redom, ki deluje kot vzpodbuda za prenos politik ali ukrepov, povezanih z mejnim nadzorom, to so vizumi, azil ali priseljevanje, ali policijskih in sodnih mehanizmov.
To še bolj drži, ko pride do takega "prenosa" v okviru, v katerem si glavne sile EU skupaj zagotovijo, da jim postopek odločanja ponuja možnost obrambe in zaščite svojih interesov, kar ne velja za Portugalsko.
Kot smo trdili, osnovno mednarodno in evropsko sodelovanje med suverenimi državami z enakimi pravicami v zvezi s temi zadevami je eno, nesprejemljivo prelaganje temeljnih elementov za zaščito nacionalne suverenosti in demokracije na nadnacionalne institucije, ki jim vladajo glavne sile EU, da bi ustvarile "trdnjavo Evropo", je nekaj drugega.
v pisni obliki. - (IT) Gospod predsednik, gospe in gospodje, glasujem proti temu poročilu, ker, kot sem že večkrat obširno razložil, med drugim tudi pred kratkim med govori v Parlamentu, močno nasprotujem schengenskemu sporazumu. Zlasti mu nasprotujem, ko ta sporazum postane vozilo za nezakonite priseljence in nevarne premike znotraj EU.
Meje držav, ki hočejo postati del schengenskega pravnega reda, so lahka tarča za zločince. Pomenile bi še eno možnost za vstop nenadzorovanega priseljevanja iz nekdanjih sovjetskih blokovskih držav in z Bližnjega vzhoda, pri čemer ne pozabimo na socialne nerede, ki jih prost pretok državljanov znotraj EU nedvomno povzroča v Italiji in drugih državah.
v pisni obliki. - (SV) Schengensko sodelovanje mora ostati odprto za vse države članice, ki se želijo pridružiti in sodelovati v njem. Na drugi strani je izredno pomembno, da vse države, ki so udeležene v sodelovanju, zahteve izpolnjujejo že ob času pridružitve, ker sodelovanje vključuje skupno zunanjo mejo. Če obstajajo pomanjkljivosti v eni državi, Švedska nima možnosti preveriti zaščite mej. Opravljene preiskave kažejo, da obstajajo težave, s katerimi se je treba spopasti, pri čemer bi bilo razumno odložiti priključitev, dokler niso izpolnjene vse zahteve.
S to obrazložitvijo glasovanja mi, spodaj podpisani švedski socialdemokratski poslanci Evropskega parlamenta, želimo razjasniti, kako smo glasovali o Braghettovem poročilu.
Mislimo, da je zelo pomembno, da vzpostavimo načrt za obnovo staleža modroplavutega tuna. Modroplavuti tun je že dolgo ogrožena vrsta zaradi obsežnega čezmernega ulova. Sčasoma lahko pride do škode za celotni ekosistem v zadevnih ribolovnih vodah. A mislimo, da resolucija Komisije ni povsem zadostna, zato smo glasovali proti.
Glasovali smo za predloge sprememb odbora 4 in 6, ki sta predloga sprememb, ki vključujeta odstranitev dveh, po našem mnenju dvomljivih izjem pri ribolovu modroplavutega tuna.
Podprli smo tudi predlog spremembe 13, ki bi pomenil, da bi morali sprejeti načrt za obnovo staleža, vreden tega imena. Predlog je šel znatno dlje od prvotnega predloga, pri čemer to v celoti podpiramo. Raven staleža modroplavutega tuna je še vedno nevarno nizka, pri čemer mora Evropska unija prevzeti večjo odgovornost za obnovo staleža modroplavutega tuna.
v pisni obliki. - (FR) Rad bi razložil svoje glasovanje glede poročila o načrtu za obnovo staleža modroplavutega tuna v vzhodnem Atlantiku in Sredozemskem morju.
V zvezi z resnično kritičnim stanjem staleža modroplavutega tuna se Evropska unija odziva s to uredbo, kot sledi: s postopnim zmanjšanjem količine ulova, omejitvijo ribolovnega obdobja ter okrepitvijo ukrepov za nadzor in za boj proti nezakonitemu ribolovu. Podpiram te predloge.
Prvič je to zato, ker znanstveniki že pravijo, da določbe te uredbe ne zadostujejo za zagotavljanje obnove staleža. Menijo, da obstajajo dobri razlogi za določitev kvot precej nad letno količino ulova, ki jo je določila Mednarodna komisija za ohranitev atlantskega tuna. Verjamem jim, zato sem podprl predlog spremembe 13, ki ga je vložila skupina Zelenih/Evropske svobodne zveze.
Glede na to, da so v Sredozemskem morju prisotne flote iz držav, kot so Libija, Turčija, Tunizija, Japonska in Kitajska, ki niso del EU in niso članice Mednarodne komisije za ohranitev atlantskega tuna, je jasno, da bo uredba, ki je pred nami, imela učinek le, če bodo te države izpolnjevale določbe, ki jih določa, pri čemer ni gotovo, da bodo to storile.
- Naslednja točka je razprava o šestih predlogih resolucij o krščanskih skupnostih na Bližnjem vzhodu.
Gospa predsednica, gospe in gospodje, verska svoboda je dejavnik spoštovanja človekovih pravic. Nasilje, ki so ga deležni kristjani po svetu žali in izpodbija človekove pravice.
Na zadnjem plenarnem zasedanju v oktobru sem nameraval predložiti osnutek resolucije, vendar me je koordinator političnih skupin prosil, če lahko preložim resolucijo na novembrsko plenarno zasedanje ter tako omogočim čas za pripravo podrobnejšega teksta, ki zagotavlja široko soglasje. V besedilu, o katerem bomo glasovali to popoldne in je rezultat soglasja med socialisti, liberalci, skupino združenje za Evropo narodov in skupino neodvisnosti/demokracije, so ohranjene pomembne značilnosti prvotnega osnutka resolucije.
Prav tako se v besedilu konkretno sklicujemo na nasilna dejanja in zlorabe proti krščanskim skupnostim, katerim nismo priča le na Bližnjem vzhodu ampak tudi drugje po svetu. Ti dogodki predvsem zadevajo Irak, Egipt, Pakistan, Turčijo, Kitajsko in Vietnam, pri čemer sta nas intenzivno usklajevanje v zadnjih nekaj dnevih in posledično odkritje številnih dogodkov zunaj Bližnjega vzhoda spodbudila k temu, da smo našli nov, primernejši naziv, in sicer "dogodki, ki resno ogrožajo obstoj krščanskih in drugih verskih skupnosti".
Besedilo očitno ne vključuje celotnega nasilja proti kristjanom, kot je nasilje v Eritreji in Severni Koreji. Vendar vas, gospe in gospodje, pozivam, da prepoznate politično sporočilo tega besedila, ki zadeva navedene države in incidente, ki niso bili omenjeni.
Že na začetku smo se povezali z drugimi skupinami, zato sem lahko pojasnil, da cilj resolucije nikakor ni obuditi spore med civilizacijami.
Evropa je bila vedno prva pri zaščiti pravic manjšin in zato ne sme še naprej zanemarjati vse večjo škodo, ki jo je deležnih veliko kristjanov.
Gospe in gospodje, danes se lahko naš Parlament izreče v zvezi z nujnimi in pomembnimi zadevami, za zaščito življenja in verske svobode ne le za kristjane, ampak za milijone ljudi različnih ver. Zato pozivam ...
avtor. - Gospa predsednica, v imenu skupine socialdemokratov izražam popolno podporo temu skupnemu predlogu resolucije o verskem preganjanju.
V eni minuti lahko omenim le nekatere elemente navedene resolucije, zato se bom osredotočil na stisko avtohtone krščanske skupnosti v Iraku, ki je nekoč predstavljala skoraj 10 % prebivalstva. Kot zagovornik in član organizacije za pomoč asirskim kristjanom moram opozoriti, da se ta parlament ne sme zadovoljiti z zgrešenimi soglasji, zaradi katerih se je treba včasih prilagajati in ki včasih nimajo smisla.
To velja za to resolucijo. Uvodna izjava K graja razmere v asirskih vaseh na turških obmejnih območjih. Zakaj? Ker turška vlada dejansko bombardira asirske vasi, pri čemer trdi, da se v njih zadržujejo militanti kurdske delavske stranke, kar je malo verjetno. Uvodna izjava S obravnava razmere v Siriji, kamor je iz Jordanije in Iraka pobegnilo na deset tisoče, če že ne na sto tisoče, beguncev, vendar se zdaj meja zapira.
avtor. - (PL) Gospa predsednica, naj že na začetku izrazim svoje zadovoljstvo in se zahvalim drugim soavtorjem resolucije, ki obravnava tako pomembno težavo, kot so dogodki, ki zadevajo krščanske skupnosti v določenih državah Bližnjega vzhoda in po svetu.
Hkrati pa kot podpisnik te resolucije poudarjam, da je zagotavljanje verske svobode prvi korak pri zagotavljanju temeljnih človekovih pravic, pri čemer so primeri preganjanja kristjanov po svetu temeljni primer kršenja teh pravic.
Poleg tega še enkrat poudarjam pomen zadevne resolucije za zaščito pravic kristjanov, ki jo Skupina združenje za Evropo narodov v celoti podpira, pri čemer se moramo zavedati dejstva, da organi, institucije in politična gibanja po svetu v zvezi s tem premalo ukrepajo.
Gospa predsednica, ne upam si niti pomisliti, kakšni bi bili izrazi na obrazih mojih kolegov poslancev PPE, če bi ugotovili, da so resolucijo v zvezi z muslimanskimi skupnostmi v Evropi sprejele zalivske države ali države ASEAN. To bi občutili kot šok, znak nasilja in nesprejemljiv poseg verskih organov tretjih držav v odnose med našimi državami članicami in verskimi skupnostmi. Ne stori drugim, kar ne želiš, da bi drugi storili tebi je tudi krščanska smernica.
Resno vas sprašujem, ali bo takšna resolucija pozvala k strpnosti ter medkulturnem in medverskem dialogu? Seveda ne. Evropska unija, ki je tako ponosna na svoje vrednote, mora pri tako občutljivih vprašanjih pokazati malo razsodnosti in spoštovati mednarodne konvencije.
Da bi odpravili kršitve človekovih pravic ljudi iz verskih manjšin, obsodili umore kristjanov ali omejitve svobode čaščenja moramo izbrati med dvema enako dobro utemeljenima pristopoma. Prvi pristop je, da se na podlagi mednarodnih zavez in dogovorov med nami pogovorimo z državo in jo pozovemo, da razišče, sodi odgovornim in zagotovi spoštovanje pravic verskih manjšin, kar tu počnemo redno.
Drugi pristop so z resolucijo, ki jo je predložilo 12 držav in vse države EU, sprejeli Združeni narodi in zadeva odpravo vseh oblik nestrpnosti in diskriminacije, ki temeljijo na religiji, prepričanju ter svobodi mišljenja in vesti, saj sta v mednarodnem pravu povezani, kar je zelo pomembno. Pravice posameznika do prepričanja, religije, mišljenja in vesti so medsebojno odvisne.
Kaj bomo počeli danes, če bomo sprejeli to nesprejemljivo besedilo, ki ga predlagate? Prezrli bomo delo, ki so ga v Združenih narodih opravile naše države članice in uporabili drugačen pristop, ki bo verjetno spodbudil nekatere države, da v svojih mednarodnih odnosih uporabijo verska vprašanja. Ravnali bomo v nasprotju z uravnoteženim pristopom, ki ga je na primer priporočila gospa Jahangir, posebna poročevalka Združenih narodov, ki je zdaj v hišnem priporu v Pakistanu, pri čemer bomo na koncu dneva ogrozili stabilnost položaja verskih manjšin po svetu, vključno s kristjani.
Še enkrat s strokovnjaki, ki delujejo na verski svobodi, kot je organizacija CSW, poudarjam, da ta resolucija preprosto povečuje nevarnost za tiste, ki jih želimo zaščititi.
Gospa predsednica, gospe in gospodje, če so v središču res temeljne pravice, nas mora skrbeti negotov položaj krščanskih skupnosti na Bližnjem vzhodu. Sedanji predlog resolucije v zvezi s tem spodbuja vse evropske institucije.
Nedavni delegacijski obisk našega Parlamenta nam je omogočil vpogled v dnevno življenje libanonskih kristjanov. Bojijo se, da bodo končali v nekakšnem drugorazrednem položaju, kot njihovi soverniki v skoraj vseh državah regije.
Soočeni so z neposredno izbiro med osebno varnostjo in osebnim dostojanstvom ter verskim prepričanjem. Sedanji libanonski kristjani želijo obdržati oboje.
Dejansko politično nasilje zadnjih nekaj let zdaj neposredno vpliva na kristjane v državi ceder. Obveščevalec v Libanonu je prav ta teden dejal, da kristjani sicer niso primarne tarče, vendar večina umorjenih politikov in novinarjev, ki so postali tarče napadov prihaja iz krščanskih družin, zato se krščansko prebivalstvo v Libanonu počuti ogroženo.
avtor. - Gospa predsednica, človekova prisotnost na zemlji je že tisoče let podvržena nevarnim silam, pred katerimi je človek nemočen ali pa jih sploh ne razume. Med takšne sile spada vse od katastrofalnih naravnih pojavov do nerazumljivih somatskih in duševnih bolezni. Človek se je s pomočjo vere v nadnaravno silo, ki ji je rekel "bog", lažje spopadel s svojo nemočjo. Različne skupine ljudi so razvile različno razumevanje in različen pristop k bogu.
Posledica tega je bil nastanek velikega števila ver. Takšne vere je seveda ustvaril človek in ne bog, zato imajo številne pomanjkljivosti. Med takšne pomanjkljivosti spadajo fanatizem, dogmatizem in nesprejemanje pravic drugih ljudi do drugačnega prepričanja. Te pomanjkljivosti se pri različnih verah razlikujejo v številu in jakosti ter so jih žal pogostokrat izkoriščali skrajni verski vodje in brezobzirni politiki.
Posledica tega so bile verske vojne in grozoviti zločini proti človeštvu v imenu vere. Tudi krščanstvo in islam nista bili izjemi tem žalostnim dogodkom, saj je njuna zgodovina polna sramotnih primerov, ki to dokazujejo. Seveda so sčasoma vere večinoma postale zrelejše in bolj humanistične, kar zlasti velja za krščanstvo. Vendar se nekatere druge vere žal niso spremenile.
Naslednja točka je razprava o šestih predlogih resolucij o Uzbekistanu.
(ET) Gospa predsednica, gospe in gospodje, rad bi vas spomnil, kaj je v tem parlamentu pred nekaj dnevi dejal francoski predsednik Nicolas Sarkozy: vsi, ki niste spoštovali naših vrednot in ste namesto tega raje sklepali pogodbe, ste zato izgubili na vseh področjih. V zvezi z Uzbekistanom in širše s celotno srednjo Azijo obstaja nevarnost, da bi pri ocenjevanju virov energije v regiji interesi posameznih držav prevladali nad skupnimi vrednotami. Na žalost je to očitno tudi iz tega, da se ne moremo strinjati o predlogu resolucije, v podporo EEP in UEN, v zvezi s sklepom Sveta, da bi za šest mesecev brez resničnih sprememb položaja človekovih pravic prekinili prepoved izdaje vizuma za uzbekistanske uradnike.
Predlog resolucije omenja tudi kritičen položaj človekovih pravic v Uzbekistanu. Vendar so do zdaj v Uzbekistanu človekove pravice imeli za notranjo zadevo te države, kar sem slišal z lastnimi ušesi. Ne moremo se strinjati s tem pristopom in pozivam vas, da podprete prvo, bolj kritično različico predloga resolucije.
avtorica. - (DE) Gospa predsednica, komisarka, gospe in gospodje, kot demokratična ustanova ne smemo dovoliti, da se kjerkoli po svetu tepta človekove pravice. Vendar je prav tako nesprejemljivo, če se v tem parlamentu brez pomisleka ogroža diplomatske odnose in medparlamentarno sodelovanje med EU in Uzbekistanom. Predlog resolucije, ki ga je predstavila skupina socialdemokratov v Evropskem parlamentu, skupina zavezništva liberalcev in demokratov za Evropo ter levo usmerjene skupine je enak demokratičnem rušilnem derbiju.
V zadnji resoluciji Parlamenta oktobra 2006, smo se obvezali k konstruktivni, k dialogu usmerjeni rešitvi. Vendar si danes prizadevamo za vse kaj drugega kot za dialog. Moja skupina za to ne more odgovarjati, zato vas pozivam, da zavrnete predloge resolucij skupine PSE in skupine ALDE in levo usmerjenih skupin.
Predlog resolucije, ki ga je skupaj s skupino združenja za Evropo narodov predstavila naša skupina zajema naslednje točke: Politično situacijo v Uzbekistanu, ki nikakor ni zadovoljiva. Položaj človekovih pravic, ki je v marsikaterem vidiku še vedno zaskrbljujoč. Ne glede na vse pa se kaže napredek. Med Evropsko unijo in Uzbekistanom je na primer 8. in 9. maja v Taškentu potekal prvi dialog. Vsaka resolucija Evropskega parlamenta mora pojasniti sedanji položaj in le na tem lahko potem temelji sedanja resolucija.
avtor. - (PL) Gospa predsednica, najprej se zahvaljujem soporočevalcu te resolucije. Hkrati moramo upoštevati smernice Skupnosti v zvezi z zaščito človekovih pravic, ki jih je sprejela leta 2004, pri čemer bi rad poudaril, da je treba izboljšati odnose med Evropsko unijo in Uzbekistanom. Vendar poudarjam, da morajo ti odnosi temeljiti na načelih demokracije, pravne države in zlasti na načelih spoštovanja človekovih pravic.
Poleg tega kar zadeva odločitev, da za nekaj mesecev prekinemo nekatere sankcije, ki veljajo za Uzbekistan, podpiram pobudo za spremljanje napredka v zvezi s človekovimi pravicami v tej državi. Negativna odločitev uzbekistanskega ministrstva za pravosodje glede priznavanja pisarne, ki nadzoruje te pravice, dokazuje, da bi si morali dodatno prizadevati na tem področju.
Kot podpredsednik tega parlamenta z odgovornostjo do sosedske politike med drugim v Uzbekistanu, pozivam mednarodne institucije, in zlasti uzbekistanske organe, da podprejo razvoj civilnih družb.
, avtorica. - (FR) Gospa predsednica, cilj te resolucije je preprost, in sicer povedati resnico. To od nas zahtevajo Uzbekistanci in aktivisti za človekove pravice.
To je nujno zaradi umorov novinarjev in disidentov, ki so se pojavili v zadnjih nekaj mesecih, ter sklepov Sveta iz 15. oktobra, ki jih je predsednik Karimov napačno razglasil za diplomatsko zmago. Pomembno je, da so bile sankcije podaljšane za 12 mesecev, ker pokol v Andižanu ni bil raziskan in sestanki strokovnjakov v zvezi s tem niso prinesli rezultatov.
Kar zadeva odpravo prepovedi izdaje vizuma za šest mesecev, se strinjamo, da se morajo prepovedi izdaje vizuma samodejno obnoviti, če se uvedena merila ne izpolnijo v šestih mesecih, na primer v primeru obiskov posebnih poročevalcev Združenih narodov.
Vendar nismo zadovoljni z ugotovitvami v zvezi z domnevnim napredkom pri človekovih pravicah. Smrtna kazen na primer dejansko še vedno ni odpravljena in dialog med EU in Uzbekistanom v zvezi s človekovimi pravicami je prekinjen.
Nazadnje, v tej resoluciji obsojamo umore mnogih neodvisnih novinarjev in disidentov ter zahtevamo izvajanje resnih in nepristranskih raziskav.
Predlagajo, da pri razlagi sklepov Sveta gremo dlje od vseh držav članic in ne le prekličemo prepovedi izdaje vizuma, ampak dejansko odstranimo vse vizume.
Njihov odstavek 3 navaja, da neučinkovite sankcije spodbujajo uzbekistanski režim, kar intelektualno ali politično ni smiselno. Besedilo sploh ne omeni 13 aktivistov za človekove pravice, katerih takojšno izpustitev je v pismu zahteval predsednik Pöttering.
Moja zadnja točka odstavek 9, ki govori o težkem položaju organizacije Human Rights Watch. S tem se strinjamo, vendar je organizacija jasno povedala, da ne želi biti omenjena v resoluciji, ki je tehnično neustrezna ter škoduje aktivistom za človekove pravice in Uzbekistancem, pri čemer se vsi zavedamo, da bi jo na koncu diktator, predsednik Karimov, uporabil kot propagandno sredstvo.
Zato pozivam poslance iz skupin PPE in UEN, da podprejo resen odnos, ki je potreben v zvezi s to zadevo in s spoštovanjem do Uzbekistancev podprejo naš predlog resolucije, ki navaja le resnico o položaju človekovih pravic v Uzbekistanu.
avtor. - Gospa predsednica, tiranski režim vodenja Uzbekistana, pri katerem gospod Karimov vztraja že od leta 1989, negativno vpliva na demokracijo. Režim gospoda Karimova je odgovoren za izvajanje politike terorja in korupcije v njegovi državi, pri čemer so seveda žrtve večinoma Uzbekistanci. Ti ljudje so žrtve samovoljnega pripora in pridržanja, mučenja in zlorabe, vendar gospod Karimov še vedno ne upošteva številnih zahtev mednarodne skupnosti in EU po demokratični reformi.
To me spominja na še enega posameznika, ki svojo državo vodi na podoben totalitarni način in ne upošteva tistih, ki pozivajo k izvajanju demokratičnih reform. Govorim o kralju Abdulahu iz Savdske Arabije, kjer ženske nimajo pravice niti glasovati niti voziti avto in v kateri so resne kršitve človekovih pravic del vsakdanjega življenja.
Žal imajo v zvezi s tem nekatere vlade EU dvojna merila, saj gospoda Karimova ostro obsojajo, kar je povsem upravičeno, medtem ko so do kralja Abdulaha zelo mili. Dejansko je bil kralj Abdulah na nedavnem državnem obisku v Britaniji in Italiji deležen velike dobrodošlice.
Glavna razlika med Uzbekistanom in Savdsko Arabijo je v denarju, ki ga ima kralj Abdulah ogromno in dokler ga bo zapravljal v Britaniji in Italiji, bo njegovo vključevanje v velike kršitve človekovih pravic in neupoštevanje zahtev demokratičnih ustanov v njegovi državi spregledano. Najbrž so zato moj predlog, da danes razpravljamo o razmerah v Savdski Arabiji, skoraj vse skupine zavrnile. Upam, da bodo skupine naslednjič morda izkazale večjo zaskrbljenost glede te teme.
avtor. - (NL) Gospa predsednica, Uzbekistan se mora korenito spremeniti. Začetna spodbuda v to smer je bila 13 maja 2005 zatrta s surovo silo, ki je zahtevala življenja več sto protestnikov. Od takrat zunanji svet že nenavadno dolgo molči. Po naši aktualni in nujni razpravi 27. oktobra 2005 se je zgodilo le malo.
Vendar po razpadu Sovjetske zveze avtoritarni režimi oblasti niso prevzeli le v bolj znanih državah, kot so Ukrajina, Gruzija in Belorusija, ampak tudi v Turkmenistanu in Uzbekistanu. Torej ni zmagala demokracija, ampak manjša skupina ljudi, ki so si izkušnje pridobili v apartu stare države in v varnostnih silah.
Ker je bil njihov edini cilj priti na oblast, so ti ljudje spremenili državna podjetja v zasebno last, manipulirali z volilnimi rezultati, dali opoziciji čim manj svobode, ovirali svobodne organizacije, omejevali tisk in če je bilo potrebno uporabili nasilje proti svojim ljudem. Na žalost so te razmere še vedno prisotne v Uzbekistanu.
Do zdaj so na odnos Evrope do Uzbekistana preveč vplivali gospodarski in vojaški interesi. Zdi se, da smo dopuščali obstoj diktatorstva v Uzbekistanu zato, ker se je izkazal za koristnega pri vojaškem posredovanju v Afganistanu. Takšen odnos bi v celoti uničil verodostojnost evropskih namer v zvezi s človekovimi pravicami in demokracijo. Evropa ne sme postavljati pravic in svoboščin Uzbekistancev na drugo mesto.
v imenu skupine PSE. - (DE) Gospa predsednica, v okviru nemškega predsedstva Svetu in jasnega vpliva nemške zvezne vlade so se sankcije proti Uzbekistanu zmanjšale pod pogojem, da bo Karimova vlada izboljšala položaj človekovih pravic v državi. Vendar se v uzbekistanskih zaporih še vedno uporablja mučenje; položaj človekovih pravic se v Uzbekistanu ni niti malo izboljšal. To nam sporočajo mednarodne organizacije, ki opazujejo resne napade na civilno družbo. Prizadete so organizacije za človekove pravice, organizacije žensk, informacijski centri in veliko drugih organizacij. Aktivisti za človekove pravice so obsojeni na daljše kazni, pri čemer so morali številni aktivisti, vključno z novinarji, zbežati.
Ne smemo zmanjšati sankcij, ne smemo jih odpraviti. Spet je očitno, da se celo v tem parlamentu razprave o človekovih pravicah, v katerih tvegamo dostop do surovin razlikujejo od tistih, kjer dostop do surovin ni ogrožen. Poslati moramo jasno sporočilo, da tega ne sprejemamo.
Naslednja točka je razprava o šestih predlogih resolucij o Somaliji.
avtor. - Gospa predsednica, ljudje iz Somalilanda in Somalije že leta obiskujejo moje volilno okrožje v Londonu. Že od nekdaj namreč delajo v britanski trgovski mornarici in pošiljajo domov finančna sredstva. Ko sem bil še v britanskem parlamentu, sem sopredsedoval medstrankarski skupini Britancev in Somalijcev. Včasih smo obravnavali težave, včasih pa osebna vprašanja itn. Teh vprašanj je bilo veliko. Somalijci so čudovit narod, vendar njihovi voditelji niso bili čudoviti.
Zdaj so se zadeve še poslabšale. Država je propadla. Imamo državo z enimi od najslabših statističnih podatkov na področju zdravstva. Njeni prebivalci se vsak dan soočajo z nasiljem in vedno večjo stopnjo smrtnosti otrok in mater. Znašli so se v navzkrižnem ognju med etiopsko in vladno vojsko ter milicami islamskih sodišč. Zato je to vprašanje danes na dnevnem redu. Vidimo lahko, kako grozno je danes živeti v Somaliji. Vidimo lahko, da je Somaliji nujno potrebna humanitarna pomoč, vendar naša pomoč tja nikoli ne prispe. Vidimo lahko potrebo po mirovnih silah in pozdravljamo to, kar je obljubila Afriška unija, vendar ne pozdravljamo tega, kar dejansko počne. Afriška unija se ne drži svoje obljube.
Trenutno imamo v Somaliji le ugandsko vojsko. Dokler se ne doseže obljubljeno število vojakov, tj. 8 000, se Etiopijci ne bodo umaknili. Moramo si prizadevati za dialog med ljudmi, ki ne upošteva meja in nekaterih naših tradicionalnih predsodkov, kajti brez dialoga ne bo stabilnosti in brez stabilnosti ni prihodnosti za to državo. Če ne bo prihodnosti, bo umrlo še več ljudi. Sicer za to ne bomo odgovorni, vendar tega ne bomo niti poskušali preprečiti.
avtor. - (ES) Jasno je, da tudi jaz želim poudariti pomembnost te resolucije, zlasti v zvezi z današnjo razpravo. Dejansko govorimo o tem, kako obravnavati položaj ranljivih držav. Somalija ni le ranljiva, ampak dejansko propadla država.
Vendar, kot je dejal gospod Bowis, na tej točki ne smemo pozabiti, da zdaj visoko raven nasilja v državi spodbuja nenehen vstop orožja, zlasti lahkega orožja in streliva, iz drugih držav v regiji in v veliko primerih neposredno iz zahodnih držav, kar vključuje Evropsko unijo.
Zato ne smemo pozabiti, da smo odgovorni, da se odzovemo na sedanje neposredne posledice tega, kar se dogaja v Somaliji, in za to situacijo, pri čemer moramo, ko govorimo o dolžnosti in odgovornosti za zašito, kar ponavadi počnemo v takšnih razpravah, tudi prevzeti odgovornost za preprečevanje, na primer z nadzorom izvažanja orožja.
avtorica. - (PT) Včeraj so v Mogadišu spodbujali napad na sile Afriške unije - takšen je obseg tragedije in pomanjkanja nadzora, ki uničujeta Somalijo in celoten Afriški rog. EU mora nujno izvajati pritisk na vse vpletene strani, da se zavežejo k vključujočem procesu nacionalne sprave, ki obravnava politična vprašanja v izhodišču krize. Prehodna vlada bo ostala neresnična, če še vedno ne bo sprejela ukrepov za zaščito civilnega prebivalstva in pospešila humanitarno pomoč.
Glede na nedavno poročilo ZN je Somalija bolj kot kdajkoli prej preplavljena z orožjem. Bistveno je, da države in trgovce, ki kršijo embargo na orožje iz leta 1992, ustavimo in jim pripišemo odgovornost. Nazadnje je treba mirovno silo Afriške unije nujno okrepiti, pri čemer morajo etiopske okupacijske sile oditi. Priznati je treba, da posredovanje Etiopije, ki ga je s pasivno sokrivdo Evropske unije sprožila Busheva administracija, ni prinesla miru ali vlade in prav tako ni pripomogla pri boju proti terorizmu v Somaliji. Pripomogla je le k večjem trpljenju, revščini in smrti ljudi celotne regije.
avtor. - (PL) Gospa predsednica, danes govorimo o tragediji, ki se je zgodila v Somaliji. Na splošno je rečeno, da se v takem primeru lahko uporabi tri intervencijske ukrepe, in sicer diplomatski pritisk, gospodarski embargo in, če je potrebno, oboroženo posredovanje. Vendar obstaja še četrta možnost, ki je ne omenjamo in sicer, da morajo države EU preprečiti možnost za lastno psevdogospodarstvo, ki podkupuje birokrate v različnih postkolonialnih državah, da bi začeli civilne vojne, ki so pogosto v temeljnih interesih psevdogospodarstva.
Naj povem še nekaj o temi, o kateri sta govorila gospod Romeva i Ruedo in gospod Gomesa. Zagotovo so orožja, ki jih uporabljajo v teh državah, vključno v Somaliji, izdelana in izvožena iz tako imenovanih demokratičnih držav, držav, ki so gospodarsko razvite. Države v tem delu sveta bi morale pritisk izvajati zlasti nad lastnimi izdelovalci orožja, in psevdoposlovneži, s čimer bi zagotovile, da ne povzročijo ali igrajo vlogo v najhujših nesrečah, s katerimi se na našem planetu spopadamo danes.
avtor. - Gospa predsednica, Somalija je bila že v preteklosti tema razprav Evropskega parlamenta in resolucij ZN. Žal se tamkajšnje razmere niso izboljšale in uničujoča državljanska vojna traja še naprej. Zato se tragično trpljenje ljudi nadaljuje, pri čemer na sto tisoče ljudi živi v revščini, na tisoče otrok je podhranjenih in umira, pojavljajo pa se tudi nalezljive bolezni, kot sta kolera in hepatitis. Ta država je v brezupnem položaju, v katerem prevladujeta anarhija in zakon divjine.
V tem skupnem predlogu resolucije, tako kot v prejšnjih, navajamo številne predloge, kot sta prenehanje vsakršnega tujega vojaškega posredovanja v Somaliji (predvsem Etiopije in Eritreje) in celovito izvajanje trgovinske zapore za Somalijo, ki je bila uvedena pred 15 leti, vendar žal še ni zares učinkovita.
Poleg tega pozivamo k zaščiti svobode tiska in strogo obsojamo to, da somalijska vlada sistematično nadleguje medije in da ni preiskala umorov novinarjev, ki so jo kritizirali.
Ob tem se zavedamo, da so možnosti, da bodo ti pozivi upoštevani, zelo majhne. Kljub temu moramo vztrajati in upati, da bosta končno prevladala razum in humanistični odnos ter da bodo Somalijci sčasoma doživeli mirnejše in uspešnejše čase.
avtor. - (NL) Gospa predsednica, od leta 1991 Somalija v praksi ne obstaja kot država, vsaj ne v okviru ozemlja nekdanje italijanske kolonije. Samo na severu, v nekdanji britanski koloniji Somalilandiji, obstaja nekakšna država, ki pa ni mednarodno priznana.
Ozemlje te države je zasedlo veliko vojaških poveljnikov, ki se izmenično bojujejo in sodelujejo drug z drugim. Vojska sosednje Etiopije se je imenovala za njihovo skupno zaščitnico. Zveza islamskih sodišč pa je njihov skupni nasprotnik, ki hoče brez vojaških poveljnikov na podlagi tradicionalnih islamskih pravilih združiti Somalijo.
Vsi poskusi, da bi ustanovili splošno sprejeto enotno vlado in pomagali Somaliji, da znova deluje kot država, so spodleteli. Finančna podpora Komisije prehodnim zveznim ustanovam, ki so bile ustanovljene leta 2004 se je takrat izkazala za upravičeno, vendar je vodila do obtožb, da se je Evropska unija opredelila v zvezi z oboroženimi spopadi in sodelovala z Etiopijo proti silam, ki si na oblasti želijo strog islamski režim.
Takšna evropska politika ne glede na dobre namene ne more uspeti brez podpore prebivalcev Somalije. Zato je dobro, da predlog resolucije, o katerem bomo pravkar glasovali, poziva k ustavitvi tujega vojaškega posredovanja ter k dialogu in spravi na nacionalni ravni.
v imenu skupine PSE. - (PL) Gospa predsednica, vse od padca režima Siada Barreja leta 1991 nobena vlada v Somaliji ni pravilno delovala. Notranje razmere so kaos in anarhija. Zaradi sporov med uporniki zveze islamskih sodišč in začasno vladno vojsko je 850 000 ljudi ostalo brez domov, veliko pa jih je umrlo.
Razmere v Somaliji so zelo dramatične. Po regiji se razširja kolera, več kot 1,5 milijona ljudi potrebuje nujno medicinsko pomoč in več deset tisoč otrok trpi zaradi podhranjenosti. Obstaja veliko tveganje, da ta spor povzroči destabilizacijo v regiji. Še bolj zaskrbljujoče je dejstvo, da je bilo od obljubljenih 8000 vojakov Afriške unije v mirovno operacijo odposlanih le 1 600 vojakov.
Zato morajo Afriška unija, Združene države, Evropska unija in Združeni narodi povečati humanitarno in logistično pomoč za prebivalce Somalije ter okrepiti diplomatska prizadevanja, katerih cilj je pospešiti mirovne procese in s svobodnimi volitvami leta 2009 vzpostaviti stabilno vlado.
v imenu skupine UEN. - (PL) Gospa predsednica, Somalija leži na Somalijskem polotoku, ki je znan kot Afriški rog, in je etnično in versko homogena država. Somalijci predstavljajo 97 % prebivalstva, pri čemer skoraj 100 % prebivalstva priznava Islam.
S svojimi naravnimi viri je imela potrebne pogoje za doseganje gospodarskega razvoja in spodobnega življenja prebivalcev republike Somalije, ki je nastala leta 1960. Na žalost so državni udari, civilna vojna, spremembe v politični usmeritvi, plemenska divizija in vključitev zveze islamskih sodišč, ki se je v boju za oblast povezala s talibani, prispevali k ustvarjanju pekla na zemlji za Somalijce.
Kako lahko pomagamo tem ljudem? Rešitev somalijskih vprašanj je v pristojnosti ZN in Afriške unije. V interesu Afrike in Afriške unije je, da se pospeši politično in vojaško dejavnost za zaščito ljudi in ustvari potrebne pogoje za popolnoma bistveno humanitarno pomoč, ki jo zagotovita ZN in Evropska unija, V zvezi s položajem v Somaliji razprava o kršitvah človekovih pravic, ki se množično dogajajo v tej državi, ne bo nič spremenila. Potrebni so ukrepi, ki bi jih podprla Evropska unija.
komisarka. - Gospa predsednica, v celoti se strinjam z gospodom Bowisom, da, dokler je dialog, vedno ostaja upanje. Menimo, da je skrajni čas, da ukrepamo v zvezi s Somalijo, ker trenutne razmere znatno ogrožajo mir in varnost v Somaliji in izven nje. Poleg tega zaradi razmer neznosno trpijo prebivalci Somalije.
Kot veste, je Unija prevzela vodilni položaj pri mirovnem procesu v Somaliji in ustanavljanju prehodnih zveznih ustanov. Vedno smo si prizadevali za politično rešitev, ki bi vključevala vse somalijske skupine, pri čemer je komisar Louis Michel na primer pred posredovanjem Etiopije decembra 2006 opravil mirovno misijo za rešitev mirovnega procesa, ki je bila pomembna za povezavo med pomočjo EU in mirovno misijo Afriške unije v zvezi s Somalijo ter za začetek pravega kongresa za nacionalno spravo.
V Somaliji smo priča humanitarni katastrofi, pomanjkanju humanitarnega prostora ter zatiranju neodvisnih medijev in novinarjev, ki so tarče pobojev. Trenutne stopnje humanitarne stiske v južni in srednji Somaliji so razlog za veliko zaskrbljenost. Po ocenah 1,5 milijona ljudi potrebuje humanitarno pomoč, vključno z več kot 730 000 razseljenimi ljudmi, od katerih je tretjina izpostavljena izrednemu tveganju. Po ocenah je samo v zadnjih dveh tednih zaradi nasilja pobegnilo 173 000 prebivalcev Mogadiša.
Poleg tega vas obveščam, da se urad Evropske komisije za humanitarno pomoč odziva na obstoječo humanitarno krizo in sodeluje s partnerji pri izvajanju ukrepov za podporo 1,5 milijona ljudi, pri čemer lokalnemu prebivalstvu, razseljenim ljudem in gostiteljskim skupnostim zagotavlja dostop do vode, sanitarijev, prehrane in zdravil ter podporo za živinorejo in preživljanje. To leto je urad namenil doslej največji proračun za pomoč Somaliji, tj. 20 milijonov EUR.
Končna različica dnevnega reda, pripravljena na podlagi členov 130 in 131 poslovnika, je bila razdeljena. Predlagane so bile naslednje spremembe:
v imenu skupine PSE. - (DE) Gospa predsednica, na današnjem dnevnem redu je izjava Komisije o sporazumih o partnerstvu z državami AKP, pri čemer se v tej razpravi načrtuje resolucija. V naši skupini so danes zjutraj in v preteklih dneh potekale zelo temeljite razprave o tej resoluciji. Zelo močno smo si prizadevali za kompromisno resolucijo z drugimi skupinami, da bi dosegli takšen kompromis. Na žalost se je to izkazalo za nemogoče. Kljub temu nočemo obupati nad to nalogo in si še vedno prizadevamo doseči kompromis preden bomo morali uporabiti sporno glasovanje.
Zato v imenu svoje skupine predlagam, da se resolucija o izjavi Komisije in glasovanje o tej resoluciji preloži na decembrsko delno zasedanje. Poslancem tega parlamenta bom hvaležen, če bodo lahko podprli takšen potek dogodkov, ki bi omogočili prostor za pogajanja o kompromisu.
Gospod Schulz, to temo bomo obravnavali pravočasno, v skladu z razporedom dela.
skupna razprava o železnicah Skupnosti bo potekala pred poročilom gospe Hieronymi o razširjanju televizijskih programov,
glasovanje o poročilu gospoda Ortuonda Larree o interoperabilnosti železniškega sistema Skupnosti bo potekalo med naslednjim delnim zasedanjem v Strasbourgu.
poročilo gospoda Leinena o spremembi finančne uredbe, ki se uporablja za splošni proračun Evropskih skupnosti, v skladu s členom 43(1) odobreno in je vpisano za glasovanje.
poročilo gospoda Bloklanda o nevarnih kemikalijah preloženo na januarsko delno zasedanje, da je mogoče na prvi obravnavi doseči spravni postopek.
Zdaj pa o temi, ki ste jo sprožili, gospod Schulz:
Od skupine socialdemokratov sem prejela prošnjo, če je mogoče glasovanje o predlogih resolucije o sporazumih o gospodarskem partnerstvu preložiti do decembrskega zasedanja, seveda z novimi roki za predložitev besedil.
v imenu skupine PPE-DE. - (PT) Gospa predsednica, opažam, da iz klopi socialdemokratov prihaja volja za sklepanje kompromisov, in v imenu skupine PPE-DE moram reči, da smo prav tako pripravljeni na kompromis ter zato ne bomo nasprotovali temu predlogu. Vendar bi morali po referendumu v Venezueli, med decembrskim delnim zasedanjem, sprejeti resolucijo o razmerah v tej državi. V duhu sklepanja kompromisov in tudi v božičnem duhu menim, da lahko sprejmemo te predloge.
Gospod Pinheiro, ta tema ne zadeva Venezuele, ampak predlog skupine socialdemokratov v zvezi s preložitvijo predlogov resolucij o sporazumih o gospodarskem partnerstvu na decembrsko zasedanje.
v imenu skupine PPE-DE. - (PT) Gospa predsednica, verjetno niste slišali, kaj sem rekel. Najprej sem rekel, da bi bili v duhu kompromisa pripravljeni sprejeti to pobudo. Vendar si v duhu božičnega kompromisa želimo, da prijatelji socialdemokrati v zameno sprejmejo naš predlog resolucije o vprašanju Venezuele po tamkajšnjem referendumu.
v imenu skupine GUE/NGL. - (DE) Gospa predsednica, nad tem predlogom skupine socialdemokratov sem precej presenečen. Skupni predlog resolucije skupine socialdemokratov, zelenih in moje skupine je vključeval resolucijo, sprejeto v Kigaliju. Člani skupine PPE-DE so se v Kigaliju prav tako strinjali s tem kompromisom, zato preprosto ne razumem, zakaj je treba zdaj vse preložiti na naslednje razprave, če smo se poslanci tega parlamenta o tem že dogovorili. Dejstvo je, da so se v Kigaliju vsi strinjali s tem kompromisom. Torej nasprotujem tej preložitvi, ker je zadevni dokument že podprla velika večina poslancev in lahko o njem glasujemo danes.
Gospa predsednica, da se izognemo nesporazumom: težava ni v vsebini, težava je v tem, da si želijo zagotoviti večino. Menim, da je to zakonito. Gospod Markov, popolnoma prav imate, predlog pomeni, da se mora razprava ponovno začeti, kar je težko razumeti, vendar zamisel socialistov pomeni zavarovanje večine za sprejetje nečesa, kar si tako ali tako vsi želimo doseči. To je vprašanje in razlog, zakaj si želijo preložitve. To je vse.
Glasovanje o predlogih o sporazumih o gospodarskem partnerstvu se preloži na december, pri čemer so predlagani roki naslednji:
za predloge sprememb in skupne predloge resolucij, ponedeljek, 10. december, do 19.00.
Od skupine Evropske ljudske stranke in Evropskih demokratov sem prejela prošnjo za razpravo o izjavi Komisije v zvezi z referendumom v Venezueli, ki ga je treba sprejeti, s predložitvijo predlogov resolucije.
v imenu skupine PSE. - (DE) Gospa predsednica, gospod de Deus Pinheiro je pravkar omenil božični duh. Tudi sam zagovarjam božični duh, vendar s tem ne smemo pretiravati. Ne nazadnje smo bili pripravljeni v tem duhu sprejeti kompromis iz Kigalija.
V zvezi z Venezuelo bodo vedno obstajala različna mnenja, seveda tudi spori, v vsaki razpravi o gospodu Chávezu. Menimo, da je razprava, ki pravzaprav zdaj poteka, koristna, vendar nismo prepričani, da lahko dosežemo razumno resolucijo v tako kratkem času, ki ga imamo na voljo, torej danes ali jutri. Če to resolucijo preložimo na decembrsko delno zasedanje, bo do takrat stara že tri tedne. Zelo koristno je, da razpravljamo zdaj, vendar si ne želimo resolucije, ker bo na hitro sestavljena ali bo dosežena veliko prepozno. Menim, da moramo razpravljati danes, pri čemer bo to dovolj.
Danes z velikim veseljem v Parlamentu pozdravljamo delegacijo parlamenta iz Islamske države Afganistan. Ta delegacija je naš parlament obiskala že lanskega decembra v Strasbourgu in veseli smo, da jih lahko pozdravimo tudi v Bruslju.
Gospe in gospodje, izraziti želim globoko in iskreno sožalje vaši skupščini in afganistanskim državljanom zaradi terorističnega napada 6. novembra 2007, v katerem je bilo ubitih šest poslancev parlamenta in približno 100 afganistanskih državljanov. Med žrtvami je bil tudi Sayed Mustafa Kazemi, ki je bil član afganistanske delegacije na lanskem obisku v Strasbourgu.
Namen vašega obiska je začeti redni dialog, ki nam bo omogočil hitreje bolje razumeti politične in socialne razmere v Afganistanu ter možnost razpravljanja o pomoči, ki jo potrebuje vaša država.
Prepričana sem, da ta obisk vsi razumete kot znak skupnih prizadevanj za pospeševanje demokratičnih vrednot in popolnega spoštovanja človekovih pravic po vsem svetu.
Zadovoljni smo zaradi vašega obiska in potrjujem našo zavezanost za krepitev sodelovanja med našimi vladami.
Kot vem že imate plodne stike z Evropskim parlamentom, pri čemer vam želim uspešno nadaljevanje vaše misije, prijetno bivanje in varno pot nazaj v domovino.
Gospa predsednica, v zvezi s svojim vprašanjem o pravilnosti postopka, ki zadeva nemoten potek parlamentarnega dela Parlamenta, se sklicujem na člen 9(2) Poslovnika EP.
Obvestili so nas o prisotnosti azbesta v stavbi Winstona Churchilla in stavbi Salvadorja de Madariage (SDM) v Strasbourgu. Najnovejše poročilo je potrdilo večjo prisotnost azbesta v naših delovnih prostorih, kot smo menili najprej. Azbest je ena od najnevarnejših rakotvornih snovi, ki lahko ogrozi človeško življenje. Zato bi morali zahtevati ustrezne informacije o oceni tveganja in bolj podrobne informacije glede odstranitve azbesta iz stavb Parlamenta, vključno s časovnim razporedom odstranjevanja in varnostnimi ukrepi za to. Zdravje in varnost poslancev EP, zaposlenih in obiskovalcev parlamenta mora biti brezpogojno prednostna naloga.
Gospod Hegyi, to v bistvu ni postopkovno vprašanje, vendar želim povedati, ker ste sprožili tako pomembno vprašanje, da je generalni sekretar že posredoval obvestilo v zvezi z možnostjo prisotnosti azbesta v naših poslopjih.
Potrditev Listine Evropske unije o temeljnih pravicah s strani Evropskega parlamenta (razprava)
Naslednja točka je poročilo gospoda Joa Leinena v imenu odbora za ustavne zadeve o odobritvi Listine Evropske unije o temeljnih pravicah v Evropskem parlamentu.
predsedujoči Svetu. - - (PT) Gospa predsednica, podpredsednica Komisije, gospe in gospodje, slovesna objava Listine o temeljnih pravicah 12. decembra v Strasbourgu s strani predsednika Sveta, portugalskega predsednika vlade Joséja Sócratesa, Evropskega parlamenta in Evropske komisije bo zagotovo eden od najpomembnejših trenutkov v polpretekli zgodovini Unije in portugalskem predsedovanju Evropski uniji.
To je korak naprej s pomembnimi in dejanskimi posledicami za usklajevanje univerzalnih vrednot človeškega dostojanstva, svobode, enakosti in solidarnosti. Zaradi nove lizbonske pogodbe bo imela Listina enako vrednost kot Pogodbe, drugače povedano, bo pravno zavezujoča. Glede na pomembnost je treba to dejstvo ustrezno poudariti, pri čemer morajo biti ta parlament, nacionalne vlade in Komisija nanj ponosni. Ta dogodek pomeni konec dolge poti.
Vpliv odločitve, da se Listini o temeljnih pravicah omogoči pravno vrednost, presega običajne politične in diplomatske kroge, ker neposredno vpliva na pravne zadeve naših državljanov. To je dejanski rezultat Evrope. Jasno je, da so institucionalne reforme lizbonske pogodbe pomembne, prav tako je res, da so spremembe politike EU, to je v skupni zunanji in varnostni politiki, politiki pravosodja in notranjih zadev ter na drugih področjih, bistvene, da lahko Unija obravnava prihodnost in izpolnjuje izzive s katerimi se srečujemo. Vendar ima obstoj seznama pravic, ki je za evropske institucije in države članice pri uporabi evropskega prava zavezujoč, veliko širši pomen. Od zdaj naprej postavljamo državljane v središče evropskega projekta.
V imenu predsedstva in tudi svoje države želim ob razpravljanju o temeljnih pravicah izraziti zadovoljstvo nad protokolom lizbonske pogodbe, ki omogoča pristop Unije k Evropski konvenciji o človekovih pravicah. Razlog za to je, ker ta protokol pomeni doseg dolgo pričakovanega cilja.
Glede na vse to moram čestitati Parlamentu in gospodu Leinenu za sprejetje tega osnutka poročila 12. novembra v odboru za ustavne zadeve. S tem se je še enkrat pokazala zavezanost tega parlamenta temeljnim pravicam Evropske unije. Preostane mi le še iskrena želja, da bo lahko ta parlament prav tako glasoval v podporo temu poročilu in s tem omogočil vsem trem institucijam, da 12. decembra slovesno razglasijo Listino o temeljnih pravicah.
podpredsednica Komisije. - Gospa predsednica, Listina o temeljnih pravicah bo ključni instrument v naši Uniji, ki temelji na pravni državi. Ta listina vsebuje pravi seznam pravic, ki bi jih morali imeti vsi državljani Unije, tj. pravico posameznika do dostojanstva, svoboščin, enakopravnosti in solidarnosti ter pravico do statusa državljana in pravičnosti. Listina ne bo spreminjala pravnih pristojnosti Unije, vendar bo omogočila okrepitev pravic in večjo svobodo državljanov.
Institucije, organe, urade in agencije Unije bodo zavezovale pravice, zapisane v tej listini, pri čemer bodo iste obveznosti zavezovale tudi države članice v zvezi z izvajanjem zakonodaje Unije. Državljani se bodo lahko pred sodišči sklicevali na pravice iz te listine, pravni pregled Sodišča Evropskih skupnosti pa bo zagotovil, da se Listina pravilno uporablja.
Komisija pozdravlja dejstvo, da je bila pravna veljavnost listine v pogajanjih na medvladni konferenci ohranjena. Podobno kot Parlament si tudi sami prizadevamo, da bi ta listina veljala za vseh 27 držav članic brez izjem glede njene pravne upravičenosti v celoti, vendar ne smemo podcenjevati doseženih rezultatov. Pravna veljavnost listine je velik napredek v zvezi z vzpostavitvijo zakonite in odgovorne Unije, v kateri so najpomembnejši interesi državljanov. To na začetku še ni bilo jasno, zato je bilo za doseganje tega cilja v celoti potrebno veliko časa.
Listina, ki je bila razglašena leta 2000, ni bila pravno zavezujoča. Na evropski konvenciji 2002-2003 in medvladni konferenci 2003-2004 je bila listina spremenjena, da bi postala pravno zavezujoča, vendar je bil ta proces zaradi neuspešne ratifikacije ustavne pogodbe prekinjen.
Na zasedanju Evropskega sveta junija 2007 je bilo dogovorjeno, da bo prihodnja nova pogodba vsebovala sklicevanje na listino, kot je bila sprejeta in končno odobrena leta 2004, in da bo imela isto pravno veljavnost kot druge ustanovitvene pogodbe, kar je zdaj izraženo v novi pogodbi.
Poročevalec predlaga, da Parlament odobri listino, kar je nujen korak pred slovesno razglasitvijo, pri čemer tudi Komisija dejansko v celoti podpira to priporočilo. Listino bo prihodnji teden odobrila tudi Komisija in pooblastila predsednika, da jo skupaj s predsednikoma Parlamenta in Sveta razglasi 12. decembra.
Razglasitev revidirane listine bo podlaga za sklicevanje v novi pogodbi, ki bo podpisana naslednji dan v Lizboni ter bo razširila pravno vrednost in pravno upravičenost na pravice iz listine.
Z novo pogodbo in listino o temeljnih pravicah bo Unija nedvomno okrepila varstvo človekovih pravic. Evropska unija ni samo trg, ampak tudi skupno območje, ki temelji na vrednotah in splošnih pravicah.
poročevalec. - (DE) Gospa predsednica, predsedujoči Svetu, gospa podpredsednica, gospe in gospodje, Listina Evropske unije o temeljnih pravicah je osrednji element lizbonske pogodbe, pri čemer jo lahko imenujemo tudi jedro nove reformne pogodbe. Veseli me, da se vse tri institucije strinjajo, da lizbonska pogodba ne obravnava le institucij ali politike, ampak tudi ljudi, in sicer 500 milijonov ljudi v Evropski uniji. Ta listina je viden izraz dejstva, da je Evropska unija zaskrbljena zaradi zaščite svojih državljanov v zvezi z vsemi zakoni, ki izhajajo iz Evropske unije.
Zato je Listina o temeljnih pravicah mejnik. Od Evrope držav se pomikamo proti Evropi državljanov, pri čemer smo ta razvoj kot Evropski parlament vedno pozdravljali. S to listino ter 50 pravicami in svoboščinami, ki jih vsebuje, bo imela Evropska unija najsodobnejši in obsežen seznam temeljnih pravic na svetu. Nikjer na svetu nimajo česa podobnega, zato moramo biti na ta dosežek ponosni. Če začnem s členom 1, ki govori o zaščiti človekovega dostojanstva, vse do zadnjega člena, ki obravnava pravico, da se za isto kaznivo dejanje ne kaznuje dvakrat, Listina zagotavlja večjo zaščito pravic in tudi omenja pravice, ki niso nujno vsebovane v ustavah vseh 27 držav članic. Opozoriti vas želim na prepoved reproduktivnega kloniranja ljudi s sodobno genetsko tehnologijo, pravico do varovanja osebnih podatkov, pravico do svobode informiranja ter pravico do dostopa do dokumentov, vendar prav tako na pravico do dobrega upravljanja, "odgovornega vodenja države", na kar opominjamo preostali svet in kar moramo seveda tudi sami izvajati.
V seznamu temeljnih pravic so gospodarske in socialne pravice prvič enakovredne političnim pravicam in državljanskim svoboščinam. V dobi globalizacije sem prepričan, da to ljudem zagotavlja primerno zaščito. Kot je parlament večkrat poudaril, je obžalovanja vredno, da nova pogodba ne posreduje celotnega besedila Listine, zato ne bo tako opazna, kot bi lahko bila. Vendar menim, da moramo z zadovoljstvom opozoriti na člen 6 lizbonske pogodbe, ki navaja: "Unija priznava pravice, svoboščine in načela iz Listine o temeljnih pravicah Evropske unije, ki ima enako pravno veljavnost kot Pogodbi." Za državljane Evropske unije se s tem odpravljajo vsi dvomi, ker se s to pogodbo potrjuje, da imajo možnost uveljavljati svoje pravice pred nacionalnimi sodišči in končno pred Evropskim sodiščem v Luxembourgu.
Še vedno moramo ponovno sprejeti to listino na plenarnem zasedanju, ker je bila spremenjena, pri čemer je mogoče reči, da na žalost ni tako dobra kot listina iz leta 2000. Zlasti se sklicujem na omilitev člena 52, pri čemer se lahko pojavijo težave pri razlagi zelo nejasnih določb iz tega člena. Kljub temu se je listina ohranila in bo sestavni del Pogodb. Menim, da je listina simbolna. Kot je bilo že rečeno v tem parlamentu, EU ni le velik trg z združeno denarno unijo, ampak skupnost vrednot, pri čemer je njena naloga braniti te vrednote v svoji notranji in zunanji evropski politiki.
Še bolj je obžalovanja vredno, da sta dve državi članici, in sicer Združeno kraljestvo in Poljska, iz tega izvzeti. To je za nas obžalovanja vredno, pri čemer pozivam vladi ter parlamenta teh dveh držav, da si močno prizadevata za čim prejšnjo razveljavitev tega izvzetja, da bo v zvezi z varovanjem temeljnih pravic in vrednot Evropske unije vseh 27 držav članic delovalo na enaki podlagi. Zato ob tem podpiram sprejetje predloga spremembe skupine Zelenih, o katerem bomo glasovali jutri, kot o dodatku k poročilu odbora za ustavne zadeve. Zato vas pozivam, da glasujete za sprejetje tega pomembnega poročila.
v imenu skupine PPE-DE. - (ES) Gospa predsednica, danes zjutraj je moja skupina proslavljala in se spominjala odobritve Listine Evropske unije o temeljnih pravicah. Danes poslanci iz moje skupine nosijo priponko z napisom "Za Evropo vrednot".
V zvezi s tem se strinjam, kar so dejali moji predhodniki, zlasti gospa Wallström, da Evropska unija ni le trg. Evropska unija je politični projekt, ki temelji na načelih in vrednotah, ki združujejo vse evropske državljane.
Zato, gospa predsednica, je danes dober dan, zaradi resolucije, ki nam bo omogočila proslavljati in slovesno razglasiti to listino o temeljnih pravicah na naslednjem delnem zasedanju v Strasbourgu.
Dejansko ne bom ničesar razkril, če omenim, da imamo tisti srečneži, ki smo sodelovali pri pripravi te listine na prvi konvenciji, grenak priokus. To je posledica dveh razlogov; prvič, kljub pripravi listine kot pravno zavezujoče, to v Nici na koncu ni bilo mogoče, ker se šest vlad s tem ni strinjalo.
Vendar se je sčasoma to izkazalo kot pravilno, zato bo zdaj listina, zaradi lizbonske pogodbe, pravno zavezujoča. Grenak priokus se je zdaj spremenil v zadovoljstvo.
Drugi razlog, gospa predsednica, je, da se spominjam, da v Nici ni bilo nobene slovesne razglasitve listine. Zaradi podpisa v tajnosti, je bila zamujena velika priložnost za pojasnilo evropskim državljanom, da so pravice in svoboščine iz listine naš prepoznavni znak.
Vendar bomo zaradi odločnosti predsednika Evropskega parlamenta in naših treh predstavnikov na tej medvladni konferenci, 12. decembra med delnim zasedanjem v Strasbourgu, dosegli to, česar jim v Nici ni uspelo. Slovesno bomo razglasili to listino in ponovno potrdili, kot so to storili že poslanci iz skupine PPE-DE, našo zavezanost pravicam in svoboščinam iz te listine.
v imenu skupine PSE. - Gospa predsednica, skupina PSE podpira ponovno sprejetje listine v novi obliki, s čimer bo za evropske institucije z reformno pogodbo postala zavezujoča. Tako bomo odpravili veliko pomanjkljivosti na tem področju. Evropske institucije kot take doslej še niso bile tako tesno zavezane k spoštovanju istih pravic, ki jih na podlagi lastnih ustav ali Evropske konvencije o človekovih pravicah in drugih mednarodnih instrumentov o človekovih pravicah spoštujejo vse države članice. Ta listina bo za evropske institucije zavezujoča, pri čemer morajo te pravice upoštevati vsa področja zakonodaje Skupnosti, saj bi se lahko v nasprotnem primeru evropska zakonodaja na sodiščih zavrnila.
Naslednja točka je poročilo gospoda Christensena v imenu odbora za zaposlovanje in socialne zadeve o oblikovanju skupnih načel prožne varnosti.
predsedujoči Svetu. - (PT) Gospod predsednik, mislil sem, da me prosite, naj s svojim govorom, ki ga nisem pripravil, zaključim razpravo o listini, zato sem malce v zadregi.
Gospod predsednik, komisar, gospe in gospodje, vprašanje o prožni varnosti je zdaj ključno za evropski program ter je bistveno za prihodnost gospodarskega in družbenega modela Evrope. To je zapleteno vprašanje, ki vključuje sposobnost urejanja sprememb, spodbujanje zaposlovanja in reformo socialne varnosti v hitro spreminjajočem se globalnem okolju, kar zahteva odzive na izzive svetovne konkurence, tehnološke inovativnosti in staranje prebivalstva. Potrebujemo bolj prilagodljive trge, vendar to pomeni, da moramo zagotoviti boljše pogoje in instrumente ter večjo varnost našim državljanom, da lahko te spremembe rešujejo pozitivno. To je izziv s katerim se srečujemo.
Menimo, da je portugalsko predsedstvo poskušalo dejavno prispevati k iskanju celostnih in uravnoteženih rešitev na tem področju. Po junija predstavljenem sporočilu Komisije smo bili odgovorni za vodenje postopka z namenom izvedbe mandata Evropskega sveta in doseganje soglasja o skupnih načelih prožne varnosti. Sporočilo Komisije je seveda oblikovalo odlično izhodišče za to delo, ker nam je pomagalo razviti idejo in razširiti razpravo o rešitvah, ki bi lahko pomenile skupno platformo za različne smernice, ki jih bodo morale upoštevati države članice.
Ob upoštevanju, da so izhodišča in razmere različne, bodo različne tudi rešitve. Zaradi oblikovanja pogojev za napredek na tem področju, smo razvili različne pobude z glavnimi udeleženci na evropski ravni, vključno s konferenco o izzivih prožne varnosti. Konferenca je bila dobro obiskana na političnem področju, na njej pa so potekale razprave o razvoju v zvezi s tem ter o prihodnjih izzivih. Prav tako smo si prizadevali analizirati izkušnje iz držav, v katerih so uporabljali modele z dobrimi rezultati, in ugotoviti, katere elemente teh modelov je mogoče uporabiti v drugih razmerah. Prav tako smo pridobili mnenja strokovnega odbora za zaposlovanje in socialne zadeve ter Odbora regij. Razen tega smo si prizadevali spodbuditi k vključitvi socialne partnerje na tem področju, ker se zavedamo, da novi model zahteva odločno zavezanost vseh zainteresirani strani in hkrati upoštevanje interesov vseh udeleženih.
V tem smislu je bil dogovor, ki smo ga dosegli s socialnimi partnerji na tristranskem socialnem vrhu 18. oktobra v Lizboni, pomembna spodbuda za to razpravo. Socialni dialog na različnih ravneh in vključevanje socialnih partnerjev so odločilni pri zagotavljanju uspeha katere koli strategije za reformo trgov dela. Vključevanje vseh v tem postopku je ključno za iskanje uspešnih rešitev, pri čemer potrebujemo zaupanje med socialnimi partnerji in v institucijah. Pripravljeni moramo biti sprejeti in prevzeti odgovornost za spremembo. Poudariti želim kakovost razprave in posredovanje na vseh stopnjah, v tehničnem in akademskem smislu ter v smislu razprave o politični vsebini in o postopku.
Kot rezultat vsega navedenega dela, med katerim smo lahko vedno računali na pomoč Komisije, lahko Svet zdaj sprejme niz skupnih načel o prožni varnosti, ki jih bomo, upajmo, uradno sprejeli na seji 5. in 6. decembra. Ta skupna načela, o katerih smo se vsi strinjali, vključujejo zlasti upoštevanje raznolikosti nacionalnih razmer, ki bodo zahtevale različne pristope in rešitve, potrebo po odpravi segmentacije trga dela, različne razsežnosti prožne varnosti (delovno zakonodajo, izobraževanje, usposabljanje, socialno varstvo), priznavanje pomena socialnega dialoga v tem smislu, spodbujanje socialne vključenosti, nediskriminacije, enakosti ter usklajevanja dela in družinskega življenja ter tudi zagovarjanje potrebe po zagotavljanju združljivosti politike z zanesljivostjo in trajnostjo javnih financ. Poudariti želim, da v tem parlamentu dejansko obstaja splošno soglasje. Poudariti moram odlično delo, ki smo ga opravili in ki ga je ta parlament opravil na tem področju.
Po sprejetju bodo splošna načela sestavljala bistveni instrument za izvajanje naslednjega obdobja lizbonske strategije. Države članice bodo pozvane, da upoštevajo ta načela pri oblikovanju in izvajanju svojih nacionalnih politik z razvojem svojih mehanizmov in pristopov glede na svoje posebne razmere, ki jih bomo spremljali v okviru nacionalnih programov reform. Prav tako bomo spodbujali socialne partnerje na vseh ravneh za pomoč pri oblikovanju in izvajanju ukrepov prožne varnosti ter za uporabo skupnih načel kot referenco. Menimo, da je bistveno vlagati v socialno mobilizacijo naših državljanov v okviru te strategije, pri čemer moram omeniti bistven pomen vključevanja tega parlamenta. Glede na politično zastopanje in bližino državljanom, lahko ta parlament odlično prispeva k zagotavljanju boljšega razumevanja ideje o prožni varnosti. Ključno načelo je, da je treba prožno varnost in zaščito obravnavati kot elemente, ki se medsebojno podpirajo in krepijo, in ne kot nasprotujoče si elemente, pri čemer morajo državljani to popolnoma razumeti.
komisar. - (CS) Gospod predsednik, sporočilo Komisije o prožni varnosti je sprožilo pomembno in koristno razpravo v vsej Uniji. Zahvaljujem se poročevalcu gospodu Christensenu in drugim poslancem, ki so dejavno sodelovali v razpravi o prožni varnosti.
Zaradi vaših prizadevanj in sodelovanja z drugimi parlamentarnimi odbori bo lahko Evropski parlament sprejel resolucijo, ki bo pomembno podprla pristop iz predloga Komisije. V naši družbi je varnost odvisna od spremembe. Zdaj moramo usklajevati načine za iskanje novih oblik varnosti: boljša znanja, sposobnosti iskanja nove zaposlitve, sodobne varnostne ukrepe, ki so prilagojeni novemu trgu dela.
V zadnjih letih so se za vsako izgubljeno delovno mesto v industrijskem sektorju Evrope oblikovala štiri nova delovna mesta v drugih sektorjih. Najpomembnejše je vprašanje, kako pridobiti nadzor nad temi spremembami in kako uspešno upravljati z njimi. Prav tako moramo postaviti vprašanje o vzrokih za segregacijo trga dela v veliko državah članicah.
Močno pozdravljam poročilo, ki ga danes obravnavate. To poročilo priznava, da je prožno varnost mogoče obravnavati kot strategijo za reformo trga dela. Besedilo prav tako podpira štiristransko politično strukturo, ki jo je za prožno varnost oblikovala Komisija. Prav tako lahko v celoti podprem predlog, ki zadeva skupna načela iz odstavka 15 tega poročila. Vaši predlogi so skoraj enako usmerjeni kot predlogi Komisije v njenem sporočilu. Razumem vašo željo, da se nekatere zadeve, kot so ukrepi za boj proti negotovosti, natančneje razložijo. Vendar menim, da morajo biti načela jedrnata in jih je treba obravnavati s stališča celotnega sporočila.
Prav tako pozdravljam sporazum evropskih socialnih partnerjev z analizo težav trga dela, pri čemer je bila ta analiza predstavljena na nedavnem tristranskem socialnem vrhu v Lizboni 18. oktobra 2007 in med drugim tudi obravnava prožno varnost. Ta sporazum kaže, da lahko socialni dialog zagotovi dejanske rezultate. Seveda ste se v vašem predlogu resolucije sklicevali na to skupno analizo.
Zdaj bom odgovoril na nekaj kritičnih stališč iz vašega poročila. Vem, da menite, da mora biti razprava o prožni varnosti bolj uravnotežena. Naprej vas želim opozoriti, da je sporočilo Komisije rezultat intenzivnega dialoga med vsemi zainteresiranimi stranmi in previdnih posvetovanj z vodilnimi strokovnjaki na tem področju. Prepričan sem, da je pristop Komisije uravnotežen, ker je cilj podpreti hkrati prožnost in varnost ter, kot že navedeno, dva elementa, ki se med seboj dopolnjujeta in si nikakor ne nasprotujeta.
Jasno je, da se razprave o prožni varnosti ne sme zlorabiti za prehod na deregulacijo trga dela. Ravno nasprotno, prožna varnost in mobilnost morata imeti višji cilj: torej boljša delovna mesta, boljšo uravnoteženost med delom, družinskim in zasebnim življenjem, učinkovitejše gospodarstvo kot celoto. Kot veste bo v naslednjih nekaj tednih Svet sprejel odločitev o skupnih načelih prožne varnosti. Potem se bodo nadaljevale razprave, ki jih načrtujejo vse zainteresirane strani, pri čemer bodo omogočile prizadevanje za strategije prožne varnosti na nacionalni ravni ob upoštevanju posebnih značilnosti posameznih držav. Prepričan sem, da bodo posamezne zainteresirane strani omogočile doseganje uravnoteženega pristopa na področju prožne varnosti.
Glede stroškov je treba upoštevati, da so stroški, povezani s politiko prožne varnosti, veliko nižji od dejanskih koristi v zvezi z bolj dinamičnim trgom dela in zmanjšanjem brezposelnosti. Razen tega v veliko primerih to ne bo povečalo finančnih stroškov, ampak bo povečalo učinkovitost uporabe sredstev, ki so na voljo.
Prav tako želim odgovoriti na odstavek poročila, v katerem je navedeno, da morajo biti pogodbe za nedoločen čas osnova sistema socialne varnosti. Komisija nikakor ne namerava zmanjšati pomena pogodb za nedoločen čas. Vendar menim, da moramo sprejeti bolj splošne sisteme socialne varnosti, ki bi veljali za pogodbe za nedoločen čas in za zaposlitve s krajšim delovnim časom: skratka, namen je tudi tem oblikam zaposlovanja zagotoviti ustrezno kritje socialne varnosti in ne oslabiti pogodb za nedoločen čas.
Gospod predsednik, menim, da je razen teh nekaj pomislekov poročilo koristen in pomemben prispevek k razpravi o prožni varnosti, in se za to še enkrat zahvaljujem Evropskemu parlamentu.
poročevalec. - (DA) Gospod predsednik, gospe in gospodje, vesel sem, da sem danes tukaj kot poročevalec. Pogajanja v Parlamentu so končana in predstavimo lahko uravnoteženo poročilo, ki izraža odnose celotnega političnega spektra. Celotna zamisel v ozadju teh smernic o prožni varnosti je soočiti se z izzivi, s katerimi se srečujejo trgi dela v Evropi. Uporabil sem množino "trgi dela", ker poročilo priznava, da ni "enotnega pristopa za vse", kar zadeva prožno varnost. Čeprav ni skupnega modela prožne varnosti, moramo priznati, da se Evropa na trgih dela sooča z mnogimi skupnimi izzivi, pri katerih je potreben skupen odziv. Demografski izzivi pomenijo, da bo leta 2050 za enega upokojenca delalo 1,5 zaposlenega. Zdaj za enega upokojenca delajo trije zaposleni. Okoli 100 milijonov Evropejcev živi v revščini ali na pragu revščine. Če primerjamo države, med katerimi so razlike velike, kot so države v vzhodni in zahodni Evropi, so vplivi neenakosti še kako dobro vidni. Vendar so vidni tudi znotraj držav, v katerih je neenakost vedno večja. V Evropi lahko 6 % zaposlenih označimo za zaposlene, ki živijo pod pragom revščine, vedno večje število pa se jih srečuje s slabšimi delovnimi pogoji z negotovimi razmerami zaposlitve in zelo slabimi delovnimi pogoji. Vedno več je pogodb za določen čas in začasnega dela, običajne pogodbe za nedoločen čas pa so ogrožene. Takih priložnostnih zaposlitev je v Evropi 12 %. Poleg tega se povečujeta neprijavljeno in nezakonito zaposlovanje. V nekaterih državah nezakonito zaposlovanje predstavlja skoraj 15 % vseh zaposlitev. Ta tok dogodkov moramo prekiniti, ker je za Evropo drag ter ker te negotove in nestabilne delovne okoliščine pogosto prizadenejo šibke družbene skupine.
Izobraževanje v Evropi je najpomembnejša surovina na konkurenčnem svetovnem trgu, vendar mu ne posvečamo dovolj pozornosti. Pravzaprav 15 % mladih v času, ko trg dela velik poudarek daje znanju, prezgodaj zapusti izobraževalni sistem. Tisti, ki se ne bodo pridružili večini in se izobraževali, bodo dolgoročno imeli težave, zato imamo dolžnost, da tem ljudem pomagamo.
Evropi so izzivi torej jasni. Naša odgovornost je, da posredujemo sporočilo in vizijo, kako bomo reševali te izzive. S tem v zvezi se zahvaljujem Komisiji za njen odličen prispevek. Pri tem poročilu, ki sem ga pripravil v tem parlamentu, smo dobro sodelovali. Kot poročevalec menim, da se je treba bolj osredotočiti na socialno Evropo, da se zagotovijo spoštovanje pravic zaposlenih v EU ter nova in boljša delovna mesta. Večja prožnost v organizacijah se ne sme zagotavljati na račun delovnih pogojev za zaposlene. Kako lahko to zagotovimo? Poročilo zlasti poudarja, da mora pogodba za nedoločen čas postati standardna vrsta pogodbe v Evropi. Prav tako moramo zagotoviti večjo vključenost socialnih partnerjev. Bistvo prožnega in varnega trga dela je, da se odločitve ne sprejemajo brez posvetovanja z zaposlenimi. Vključitev zaposlenih je nujno potrebna in tega pri izvajanju strategij prožne varnosti ni mogoče dovolj poudariti.
Na koncu bi rad povedal, da poročilo obravnava nekaj, kar bi lahko imenovali okvir prožne varnosti. Z drugimi besedami, nacionalna določila in pogoje za izvajanje prožnosti in varnosti. Za prožnost in prožno varnost je potreben denar. Vendar ta denar ni nepotrebno zapravljen; ta denar je naložba in prinaša koristi. Če na primer vlagate v svojo delovno silo, je to kratkoročno gledano morda strošek, vendar so izkušnje pokazale, da bo dolgoročno gledano to prineslo koristi. Zato prožna varnost, kot jo razumemo v severni Evropi, zahteva socialno državo določene kakovosti in velikosti. S tem v zvezi moramo biti odkriti in povedati, da bo razvoj dogodkov v nekaterih državah, v katerih si prizadevajo za vse nižje davke, zelo oviral financiranje varnostnega vidika prožne varnosti. Zato bom enkrat za vselej poskušal utišati vse tiste, ki trdijo, da je prožna varnost neoliberalen pojem, katerega cilj je ogroziti pravice zaposlenih. To ni res; ravno nasprotno.
Na koncu bi rad izrazil upanje, da bomo lahko prek te razprave tukaj v tem parlamentu in v Evropi razbili mite, ki se pojavljajo v zvezi s prožno varnostjo. Kot poročevalec sem z veliko pomočjo kolegov uspel oblikovati uravnotežene smernice za prožno varnost, smernice, ki kažejo, kako mora Evropa razviti svoj trg dela v prihodnosti, da bo ta konkurenčen in socialen. S tako strategijo bomo ugotovili tudi, kako odpraviti negotovost med zaposlenimi v Evropi. Zdaj se mnogi bojijo, da bodo njihova delovna mesta preseljena na drugo lokacijo in da bodo na trgu dela postali odvečni.
Na koncu se zahvaljujem poročevalcu v senci, poročevalcem drugih odborov in vsem, ki so kako drugače prispevali k poročilu. Za zaključek bi rad izrazil upanje, da bodo voditelji držav ali vlad vključili priporočila Parlamenta v svoje nadaljnje delo pri doseganju skupnih smernic za prožno varnost, ko se bodo decembra sestali na Portugalskem.
pripravljavec mnenja odbora za ekonomske in monetarne zadeve. - (SV) Gospod predsednik, poročevalcu se zahvaljujem za dobro opravljeno delo. Spremembe, ki jih povzroča globalizacija, vsem državam sveta nudijo nove in boljše priložnosti, vendar seveda predstavljajo tudi izzive. Evropa je na razpotju. Lahko pozdravimo novo in prožno gospodarstvo ter možnosti, ki jih nudi, ali pa se zatečemo k protekcionizmu v različnih oblikah.
Prožna varnost je eno od najpomembnejših orodij za oblikovanje trga dela, ki v celoti izkorišča potencial delovne sile, kot pravi poročevalec. Ključne besede so usposabljanje, mobilnost in zaposljivost. Jasno je, da noben model ni splošno uporaben, vendar se lahko in moramo učiti eden od drugega. V mnenju odbora za ekonomske in monetarne zadeve poudarjamo, da lahko sistemi zaščite, ki so pretogi, sicer zaščitijo tiste, ki so že na trgu dela, vendar lahko drugim preprečujejo vstop nanj.
Rast prebivalstva v Evropi je prav tako problem, ki ga je izpostavil tudi poročevalec. Več ljudi bo potrebovalo zaposlitev. Prožna varnost je ob pravilni uporabi dober model za nadaljnji pozitiven razvoj Evrope v svetovnem gospodarstvu. Mislim, da se to kaže v primeru Danske, ki je poročevalec ni omenil.
Gospod predsednik, v tem parlamentu bi se morali strinjati vsaj glede ene stvari, in sicer da je danes preveč ljudi brez službe. Evropa se mora še naprej razvijati, da bomo lahko ustvarili nova delovna mesta
pripravljavec mnenja odbora za kulturo in izobraževanje. - (IT) Gospod predsednik, gospe in gospodje, poročilo gospoda Christensena je bilo ključno za nadaljevanje dela v okviru prvotnega dokumenta.
¡Bienvenido al Parlamento Europeo, señor Rodríguez Zapatero! Es un gran placer contar con su presencia.
Iskreno se vam zahvaljujem, da ste sprejeli povabilo Evropskega parlamenta in se udeležili te razprave o prihodnosti Evrope, razprave, ki je za ta parlament zelo pomembna. Več predsednikov vlad iz Evropske unije nas je že obiskalo zaradi razprav o vprašanjih, ki so pomembna za prihodnost Unije, vključno z Guyem Verhofstadtom, Romanom Prodijem in Janom Petrom Balkenendejem. Imeli smo priložnost poslušati njihova mnenja in z njimi razpravljati o zadevah celo v časih, ko je bil prihodnji razvoj Evropske unije zelo negotov. Danes smo tukaj, da poslušamo vas. Na podlagi odločitve konference predsednikov (predsednikov političnih skupin) se bo ta oblika razprave zaključila z govorom švedskega predsednika vlade Fredrika Reinfeldta.
Gospod predsednik vlade, menim, da je treba omeniti, da je bila Španija prva država, ki je leta 2005 izvedla referendum o takratnem osnutku ustavne pogodbe, in da je 77 % Špancev glasovalo za ta osnutek.
Zato mi je v posebno veselje, gospod predsednik vlade, da vas lahko tukaj pozdravim ravno malo pred podpisom lizbonske pogodbe, ki sledi dolgemu obdobju razmišljanja in krize, pogodbe, v katero bi lahko vključili vsebino ustavne pogodbe.
Španija je pomembna država v Evropski uniji in že dolgo pomembno prispeva k Evropski uniji, ne samo od njenega pristopa leta 1986, ampak je to počela že prej. Španija je vedno dokazovala, in to velja za vse glavne stranke, da je država z globoko ukoreninjenimi evropskimi prepričanji, da je država, ki prevzame pobudo in je pripravljena pokazati dejavno zavezanost skupni prihodnosti naše celine.
Naslednja točka je razprava o prihodnosti Evrope, v kateri bo sodeloval španski predsednik vlade, član Evropskega sveta.
predsednik vlade Španije. - (ES) Gospod predsednik, gospe in gospodje,
kot predanemu in dejavnemu podporniku Evrope ter kot predsedniku vlade zelo proevropske države mi je v velik ponos, da danes govorim pred tem parlamentom, ki najbolj reprezentativen parlament v Evropi.
Tukaj se združuje bogata raznolikost naših narodov. Tukaj izražamo svoje identitete, začnemo z raznolikostjo, da dosežemo tisto, kar nas združuje. Če obstaja institucija, ki uteleša dušo našega projekta, potem je to ta parlament, saj se tukaj poslušajo neposredne želje naših evropskih državljanov.
Ta parlament je postopoma postal trdnejši in bolje opremljen ter zdaj nudi udoben življenjski prostor veliki evropski družini. Vendar je postal tudi močnejši in zahtevnejši, ker se je povečala njegova zastopanost, povečala pa se je tudi njegova sposobnost, da usmerja in nadzoruje vse naše politike in ukrepe.
Gospe in gospodje, zato je to pravi kraj za razpravo o Evropi, ki jo želimo, in Evropi, ki jo potrebujemo. Zato se vam moram zahvaliti za to priložnost, da razložim svoje zamisli in predloge o sedanjosti in prihodnosti Unije.
Španci pojem Evrope povezujejo z našo željo po miru, svobodi, demokraciji in blaginji.
Naše najboljše tradicije so povezane z vrednotami, ki jih pripisujemo evropskemu kulturnemu in političnemu prostoru.
Dolga leta smo upali na pridružitev k temu procesu, ki se je začel pred več kot 50 leti.
Uspeh, ki ga Španija uživa v zadnjih dveh desetletjih, v veliki meri izvira iz socialne dinamičnosti, ki jo je ustvarilo naše članstvo v Uniji, in naše učinkovite uporabe sredstev, ki jih imamo na voljo zaradi solidarnosti članic, ki so bile naše predhodnice.
Španci veliko dolgujemo Evropi in na začetku smo se temu projektu pridružili brez večjega občutka hvaležnosti, kar želim tukaj pred Evropskim parlamentom ponovno poudariti.
Nihče torej ne more biti presenečen., da smo na referendumu podprli ustavno pogodbo. Prav tako ne more biti nihče presenečen, da smo uporabili vso svojo dobro voljo in prožnost, da bi premagali institucionalno krizo ter pri tem ostali odločni, usklajeni in nepopustljivi glede ohranitve osnovne vsebine, brez katere bi bil sam projekt razvrednoten.
Premagali smo nevarnost, vendar je pred nami še izziv: izziv gradnje Evrope, ki jo potrebujemo mi in ki jo v 21. stoletju potrebuje svet.
Želimo si Evropo vrednot. Evropska identiteta se je oblikovala dolgo skozi zgodovino, ki so jo prizadele tragedije in razsvetlile najveličastnejše stvaritve človeštva z mislimi, toploto in ustvarjalnostjo naših umetnikov, globokimi prepričanji naših državnikov ter pogumom naših ljudi.
Svoboda, pravna država, človekove pravice, strpnost, enakost spolov in solidarnost tvorijo moralni kodeks Evrope. Bistvo naše Unije je prav v zavezanosti tem vrednotam in ne le geografskemu prostoru.
Naša Evropa mora imeti pravo politično vsebino. Le na ta način lahko zgradimo Unijo v skladu z našimi ambicijami.
Če želimo doseči to Evropo, mora biti učinkovita. Mora biti Evropa, ki je sposobna reševati izzive našega časa.
Vir legitimnosti in glavni cilj Evrope so njeni ljudje. Med državljani na svetu imamo Evropejci največ pravic in smo najbolj zaščiteni. Kljub temu nismo otok in ne moremo srečno živeti, če vemo, da v drugih delih sveta teh pravic ni ali pa so kršene. Imamo moralno dolžnost, da te pravice zagotovimo vsem. Ta moralna dolžnost je poslanstvo Evrope v svetu.
Tudi ta Evropa vrednot z učinkovito politično vsebino, ki jo podpirajo njeni ljudje, je Evropa, ki jo potrebujemo. V spreminjajočem se in vedno bolj zapletenem svetu si moramo še naprej prizadevati za povezovanje. Če bomo dopustili izolacionizem, ozko stališče glede naših mej in prevlado nacionalnih interesov, bomo izgubili moč in postali nepomembni.
Zdaj je čas, da združimo moči in obudimo naše navdušenje. Vedno pogosteje smo poslušali, da je Evropa v krizi, da dvomi vase, da se njeni ljudje ne čutijo povezane z njenim ciljem ali da bo širitev oslabila odločenost politične Unije.
Jaz nisem bil tega pesimističnega mnenja. Že prej smo se soočali s takimi težkimi razmerami in po njih smo bili vedno močnejši. Jean Monnet je dejal, da ljudje sprejmejo spremembe le, ko so nujne, spremembe pa spoznajo za nujne le v času krize. Spremembe, ki bodo prinesle rezultate, smo uvedli, ker so bile nujne.
Naslednja točka je izjava Komisije o sporazumih o gospodarskem partnerstvu.
komisar. - Gospod predsednik, ob tej priložnosti bi rad razložil, kako daleč smo s pogajanji glede sporazuma o gospodarskem partnerstvu. Veseli me, da je Svet prejšnji teden potrdil strategijo, ki jo je 23. oktobra v svojem sporočilu predlagala Komisija. Kot je odboru za mednarodno trgovino Parlamenta že prejšnji teden sporočil komisar Mandelson, smo v teh pogajanjih težavo uspešno odpravili.
Ta pogajanja potekajo zelo hitro. Naj pojasnim sedanje stanje v zvezi s pogajanji. V vzhodni Afriki je bil parafiran izhodiščni sporazum z Vzhodnoafriško skupnostjo, tj. s: Kenijo, Ugando, Ruando, Burundijem in Tanzanijo. Kmalu bomo podpisali začasni sporazum z državami Indijskega oceana v zvezi z združevanjem vzhodne in zahodne Afrike.
V Razvojni družbi južne Afrike smo parafirali izhodiščni sporazum z Bocvano, Lesotom, Svazijem in Mozambikom. Angola se bo sporazumu pridružila takoj, ko bo mogoče. Južna Afrika in Namibija bosta o svoji udeležbi odločali naslednji dan.
Istočasno pripravljamo v zvezi s pacifiško regijo krovni sporazum za celotno regijo in posamezne sporazume o dostopu na trg, da se zavarujejo takojšnji interesi tistih držav, ki zagovarjajo stališče, da mora ta regija trgovati z Evropsko unijo. Predvidevam, da bodo navedeni sporazumi razglašeni v kratkem.
V drugih regijah stanje ni tako jasno. V zahodni in osrednji Afriki potekajo zasedanja s t. i. podskupinami. Obstaja možnost, da bomo z najbolj prizadetimi državami sklenili začasne sporazume o blagu in da se bodo ti sporazumi potem leta 2008 razširili v sporazume o gospodarskem partnerstvu v celoti z državami iz celotne regije. To je odvisno od dejstva, ali bodo zadevne države to želele izpeljati in predstaviti sporazume o dostopu na trg, ki so skladni s Svetovno trgovinsko organizacijo.
V karibski regiji so sporazumi sklenjeni skoraj za vsa področja, pri čemer ni sklenjen ključni, sporazum o blagovni menjavi, ker je predlog držav iz regije premalo usklajen s pogoji STO. Pogajanja se nadaljujejo, vendar potrebujemo jasno politično odločitev držav iz regije, da sprostimo pogajanja z oblikovanjem seznama o dostopu na trg, usklajenega s pogoji STO.
V vseh regijah izbiramo pragmatične in prilagodljive pristope za doseganje ciljev, povezanih s temi sporazumi, tj. vključiti štiri regije v sporazum o gospodarskem partnerstvu v celoti. Tako se bodo posodobili naši trgovinski odnosi, kar bo pomagalo pri razvoju, zato je naš cilj sprejetje sporazuma s štirimi regijami v celoti.
V zadnjih dneh smo znatno napredovali, vendar ne moremo jamčiti, da bo sporazum, ki bo vključeval nove sporazume o trgovini, skladne s pogoji STO, dosežen z vsemi državami AKP.
Skladnost s STO je bistveni del vseh sporazumov ne glede na to, ali so v sporazum o gospodarskem partnerstvu vključeni v celoti, ali so izhodiščni sporazumi ali so sporazumi o blagu. Brez tega lahko ponudimo le splošni sistem posebnih ugodnosti.
Naslednji teden bo svet za splošne zadeve in zunanje odnose odločal o uredbi ES o izvajanju dostopa na trg, ki je bil ponujen državam AKP. Najboljša ponudba v dvostranskem sporazumu je popoln dostop brez dajatev/kvot s prehodnimi obdobji le za dva proizvoda, tj. sladkor in riž.
Še naprej si bomo dejavno prizadevali za sklenitev sporazuma. Naša ponudba še vedno velja, zato bomo lahko takrat, ko bo katera od držav AKP zagotovila ponudbo za dokončno sklenitev dogovora, ki je skladen s pogoji STO, Svetu hitro predlagali, da začne država izkoriščati ureditev iz sporazuma o gospodarskem partnerstvu o dostopu na trg.
Pokazali smo pripravljenost do sodelovanja s subregijami, če tako želijo države AKP. Strinjamo se, da bomo po 1. januarju 2008 nadaljevali s pogajanji o drugih vprašanjih, kot so storitve, naložbe in druga področja, ki so povezana s trgovino in ki so zelo pomemben del razvojnih elementov teh sporazumov. Izpolnili smo svoje obveznosti do vseh držav, ki so z nami dosegle sporazum, in tako zagotovili enake ali boljše trgovinske dogovore, kot je dogovor iz Cotonouja. Ponudili smo, da svoje trge odpremo v celoti in ponudbe v zvezi z blagovno menjavo uskladimo z ugodnimi ponudbami storitev.
Med pogajanji ne smemo podaljšati trgovinskega režima iz Cotonouja. Dokler se sporazum o gospodarskem partnerstvu ne sprejme, je jasno, da ne moremo in ne bomo predlagali rešitev, ki so nezakonite ali negotove.
Naši partnerji iz držav AKP bodo za izvajanje sporazumov potrebovali podporo, pri čemer bodo morali izvesti potrebne prilagoditve in reforme. Zato si Komisija prizadeva, da se iz Evropskega razvojnega sklada prednostno zagotovi pomoč za trgovino v okviru sporazuma o gospodarskem partnerstvu. Zato z državami članicami tesno sodelujemo, da zagotovijo dodatna sredstva v okviru novo sprejete strategije EU v zvezi s pomočjo za trgovino.
Zavedamo se, da je treba za uspešno končanje teh pogajanj sprejeti težke politične odločitve, vendar pozdravljamo vodstvo tistih regij in držav AKP, ki so se odločile, da se nam pridružijo in parafirajo sporazume o gospodarskem partnerstvu. Pri izvajanju svojih obveznosti jih bomo podpirali in z njimi sodelovali še naprej, da zagotovimo trgovinske odnose, ki resnično prispevajo k njihovemu razvoju.
v imenu skupine PPE-DE - Gospod predsednik, izjava, da po sedmih letih pogajanj nismo dosegli vsega, kar bi morali, je podcenjevalna. Nisem prepričan, da smemo trditi, da smo težave odpravili.
Zadnje tedne so nekatere države članice AKP vedno bolj zaskrbljene, ker lahko pričakujejo, kot je razložil sam komisar, uvedbo omejenega tarifnega režima GSP, ki se bo začel izvajati 1. januarja, če do takrat ne bodo podpisale sporazuma o gospodarskem partnerstvu. Evropska komisija trdi, da je bila uspešna pri izvajanju začasnega sporazuma s posameznimi državami in skupinami iz subregij. Kot je povedal komisar, je vzhodna Afrika sporazum podpisala včeraj, medtem ko ga je Razvojna družba južne Afrike podpisala prejšnji teden, vendar brez Južne Afrike in Namibije. Kakšen je gospodarski sporazum, v katerega niso vključene države, ki bi morale biti vključene? Znano je, da si Komisija prizadeva doseči sporazum z zahodno Afriko brez Nigerije, ki je ena od največjih držav v Afriki in ki se zdaj z Evropsko unijo obsežno pogaja o trgovini. Kateri so dolgoročni učinki, če se podpišejo t. i. okvirni sporazumi? Ali bo to vplivalo na regionalno povezovanje? Menim, da ti sporazumi ločujejo regije, opisane v mojem poročilu, ki so bistvene za sporazume o gospodarskem partnerstvu.
Resolucija parlamenta, ki jo je pripravila politična skupina, določa jasno potrebo po teh hitrih pogajanjih. Čeprav se s temi dogovori ne strinjamo v celoti, se bo rok za njihovo sprejetje iztekel kmalu, pri čemer zdaj nimamo nadomestne rešitve. Deklaracija iz Kigalija je bila zelo pomembna in kritična. Današnja resolucija Parlamenta je usmerjena v prihodnost, pri čemer upam, da se lahko na prihodnost osredotočimo tudi mi.
Kot je jasno že iz njihovega imena, so sporazumi o gospodarskem partnerstvu izhodišče za celovite in izčrpne trgovinske odnose med EU in državami AKP. Razočaran sem, ker se je skupina PSE odločila za to, da ne bo glasovala za sprejetje teh sporazumov.
Končal bom s sklepno mislijo. V Združenem kraljestvu obstaja pregovor, da obstajajo na svetu tri velike laži, tj. "ček sem že poslal"; "nisem jaz kriv"; in "sem iz Evropske unije in bi rad pomagal".
v imenu skupine PSE. - (FR) Gospod predsednik, gospod komisar, opažamo, da način vodenja pogajanj Komisije ni zagotovil podpisov pristnih sporazumov o gospodarskem partnerstvu pred načrtovanim datumom. V tem se strinjam z gospodom Sturdyjem: začasni sporazumi pod vprašaj postavljajo regionalne skupine, ki so bile ustanovljene in so predstavljale temelj razprav v zvezi s podpisom teh sporazumov o gospodarskem partnerstvu.
Pogajanja nikakor niso okrepila povezav in zaupanja med Evropo ter državami AKP ter so povzročila velike skrbi. Zaskrbljeni smo v zvezi z izgubo javnih sredstev: senegalski predsednik je nedavno povedal medijem, da od 35 % do 70 % afriških proračunov predstavljajo carinske tarife. Nigerija bo tako na primer izgubila 800 milijonov eurov.
Zaskrbljeni smo v zvezi s posledicami liberalizacije občutljivih sektorjev gospodarstev držav AKP, ki se bodo morala soočiti s konkurenco evropskih podjetij. Zaskrbljeni smo v zvezi z zahtevami, da bi v drugo fazo vključili precej tem, ki ne ustrezajo zahtevam STO. S tem mislim na storitve, vlaganje, javne trge in pravila konkurence. Zaskrbljeni smo v zvezi z grožnjo uvedbe višjih carinskih tarif leta 2008 za države AKP, ki niso najmanj razvite, kar meji na izsiljevanje, da bi jih prisilili v sprejetje katerega koli sporazuma.
Mislim, da bi morali odnosom med državami AKP in EU dati nov zagon ter pogajanja usmeriti nazaj k smernicam glavnih načel sporazuma iz Cotonouja. Sporazumi o gospodarskem partnerstvu so razvojni instrumenti. Liberalizacija ni cilj sama po sebi. Cilj sporazumov o gospodarskem partnerstvu je okrepitev gospodarstev držav AKP, da bi lažje postala del svetovnega gospodarstva.
Nobena država AKP ne bi smela biti v slabšem položaju po podpisu sporazuma o gospodarskem partnerstvu kot pred tem. Podpisniki morajo imeti od sistema preferencialov vsaj take koristi kot pred podpisom katerega koli sporazuma o gospodarskem partnerstvu. Sporazumi morajo temeljiti na interesih držav AKP in njihovi gospodarski raznovrstnosti.
Pravila o poreklu blaga je treba razjasniti, da bi ugotovili, koliko jim bodo koristili kateri koli novi ukrepi glede dostopa na trg, ki jih bomo predlagali, pri čemer je treba izvajati dejanske mehanizme finančnega nadomestila. Sporočilo v deklaraciji iz Kigalija poslancev v državah AKP in Evropi je treba razumeti. Datum 31. december ni tako hud udarec kot tisti, ki je doletel vas.
Gospod predsednik, gospe in gospodje, v skupini ALDE smo podprli zahtevo vodje skupine socialdemokratov, da bi preložili glasovanje in poskušali doseči širši sporazum v zvezi z besedilom resolucije.
Tudi mi imamo enake skrbi in upe, kot so povzeti v sklepnem dokumentu srečanja v Kigaliju. Sporazumi o gospodarskem partnerstvu so pomembno orodje razvoja, regionalnega vključevanja in zmanjševanja revščine. Ukrepanje EU v našem globaliziranem svetu mora biti v skladu s temi cilji. Prosta trgovina, pravila STO in celo sporazumi o gospodarskem partnerstvu niso cilji sami po sebi, ampak so orodja svetovne trgovine.
Sprememba direktive 2004/49/ES o varnosti na železnicah Skupnosti - Interoperabilnost železniškega sistema Skupnosti (prenovitev) - Sprememba uredbe (ES) št. 881/2004 o ustanovitvi Evropske železniške agencije (razprava)
poročilo gospoda Coste v imenu odbora za promet in turizem o predlogu Direktive Evropskega parlamenta in Sveta o spremembi Direktive 2004/49/ES o varnosti na železnicah Skupnosti - 6-0493/2006 -;
poročilo gospoda Ortuonda Larree v imenu odbora za promet in turizem o predlogu Direktive Evropskega parlamenta in Sveta o interoperabilnosti železniškega sistema Skupnosti (prenovitev) - C6-0474/2006 -;
poročilo gospoda Coste v imenu odbora za promet in turizem o predlogu Uredbe Evropskega parlamenta in Sveta o spremembi Uredbe (ES) št. 881/2004 o ustanovitvi Evropske agencije za železniški promet - C6-0473/2006 -.
komisar. - (FR) Gospod predsednik, gospe in gospodje, po sprejetju prvih dveh železniških paketov leta 2001 in 2004 ter pred sprejetjem tretjega železniškega paketa 13. decembra 2006 je Komisija predlagala nov sklop zakonodajnih ukrepov v zvezi z vzajemnim priznavanjem voznih sredstev, zlasti lokomotiv. Cilj ukrepov je prenova železniškega sektorja z odstranitvijo ovir v zvezi z obratovanjem vlakov v evropskem železniškem omrežju.
Komisija je sprožila to pobudo zaradi dveh glavnih razlogov: da bi olajšali prosti pretok vlakov v EU tako, da bi postopek za začetek obratovanja lokomotiv postal preglednejši in učinkovit, ter tudi, da bi poenostavili predpise z uskladitvijo in združitvijo treh direktiv o interoperabilnosti železniškega sistema v eno samo direktivo.
Celotni paket vključuje sporočilo, tri zakonodajne predloge in oceno njihovega učinka: sporočilo, ki določa sedanje težave in predlaga veliko rešitev za poenostavitev podeljevanja spričeval železniškim vozilom; predlog za prenovo veljavnih direktiv o interoperabilnosti železniškega sistema; predlog za spremembo uredbe, ki ustanavlja Evropsko železniško agencijo, in poročilo o oceni učinka.
Kaj je glavni poudarek teh besedil? Bistveni vidik je olajšanje prostega pretoka vlakov, kar zadeva postopek odobritve lokomotiv. Železniške družbe in proizvajalci menijo, da je postopek odobritve zelo dolgotrajen in drag, poleg tega številne zahteve organov z izključno tehničnega stališča niso zadostno utemeljene.
Komisija se strinja s tem in namerava rešiti težavo s spremembo zakonodaje, poleg tega bo organe, odgovorne za železnice v državah članicah, prosila, naj prilagodijo svoj odnos, zato je tako pomembno sporočilo, ki je bilo izdano skupaj z zakonodajnimi predlogi, saj predlaga rešitve, ki lahko začnejo veljati takoj, brez čakanja na spremembe zakonodaje. To sporočilo ni bilo izdano zaman. Sporazum o sodelovanju je že nastal, podpisan je bil maja za koridor med Rotterdamom in Genovo. Ta sporazum v celoti sledi konceptu, ki ga je predlagalo naše sporočilo.
Omenimo lahko tudi predlagano prenovo direktiv o interoperabilnosti in varnosti. Komisija je med sestavljanjem teh predlogov mislila na dva cilja. Prvi je poenostavitev postopka odobritve železniških vozil. Zato smo uvedli načelo vzajemnega priznavanja odobritev začetka obratovanja, ki jih je že izdala država članica. To načelo pravi, da voznemu sredstvu, za katero je bil že odobren začetek obratovanja v eni državi članici, ne bo treba pridobiti dodatnega spričevala v drugi državi članici poleg tistih, ki jih zahtevajo dodatne nacionalne uredbe, ki izhajajo na primer iz značilnosti lokalnega omrežja.
Drugič, v želji po jasnosti smo v enotnem besedilu združili direktivo o interoperabilnosti vseevropskega železniškega sistema za visoke hitrosti iz leta 1996 in direktivo o interoperabilnosti železniškega sistema za konvencionalne hitrosti. V zvezi s tem je bil vpeljan nov regulativni postopek s pregledom za nekatera pooblastila, ki sta jih Svet in Evropski parlament podelila Komisiji.
Sprememba direktiv o interoperabilnosti in varnosti nas je spodbudila k izvedbi dveh dodatnih dejavnosti. V novi direktivi o interoperabilnosti smo oblikovali številne spremembe tehničnih vprašanj glede na izkušnje, pridobljene v desetih letih dela Komisije ter tudi držav članic v zvezi s komitologijo, industrije in sektorja ter od leta 2005 Evropske agencije za železniški promet.
V direktivi o varnosti smo hoteli odgovoriti tudi drugim izvajalcem s pojasnilom odnosov med železniško družbo in subjektom, odgovornim za vzdrževanje. Cilj te direktive je vzpostaviti nov regulativni okvir, ki izhaja iz direktiv Skupnosti v zvezi z odprtjem trga in iz nove pogodbe o uporabi vagonov, ki jo na mednarodni ravni izvaja konvencija o mednarodnih železniških prevozih.
Sledi še zadnja pripomba v zvezi s predlagano spremembo uredbe o ustanovitvi Evropske agencije za železniški promet. Ta zadeva razširitev pooblastil Evropske agencije za železniški promet, kar bi ji omogočilo zbiranje različnih nacionalnih postopkov in obstoječih tehničnih pravil za odobritev lokomotiv ter sestavo in posledično razširitev seznama zahtev, ki jih je treba preveriti le enkrat, ker gre za mednarodno priznana pravila ali so enakovredna med državami članicami. Ta naloga bo opravljena v sodelovanju z nacionalnimi varnostnimi organi pod vodstvom agencije. Agencija mora izdati tehnična mnenja na zahtevo nacionalnih varnostnih organov ali Komisije.
Med oblikovanjem teh sprememb smo pojasnili tudi številne druge točke v uredbi na podlagi preteklih izkušenj, zlasti v zvezi z uvedbo evropskega sistema za vodenje železniškega prometa in registrov voznih sredstev.
Gospod predsednik, opravičujem se za ta precej tehničen komentar in želim povedati, da prvi in drugi železniški paket ter kmalu tudi tretji oblikujejo pravni in gospodarski okvir za dobro izvajanje železniških storitev na enotnem trgu. Operacija bo končana z odprtjem nacionalnih trgov s tehničnega vidika. To je cilj teh predlogov, ki jih je železniška industrija tako nestrpno pričakovala. Zahvaljujem se Parlamentu za odlično in hitro delo v zvezi s temi besedili.
poročevalec. - (IT) Gospod predsednik, gospod podpredsednik Komisije, gospe in gospodje, čeprav moramo imeti "tehnično" razpravo, kot se je izrazil podpredsednik Komisije, bomo danes naredili pomemben politični korak naprej.
Od sestave prve pogodbe v poznih petdesetih letih 20. stoletja je imela evropska prometna politika tri cilje: ustvariti enoten trg, povezati ločena omrežja, da bi tako seveda ustvarili enoten trg za načine prevoza in med njimi, ter med fazo gradnje narediti interoperabilna omrežja. Interoperabilnost torej ni stvar tehnike; prav zares je predpogoj za ustanovitev trgov po vsej Evropi, ki so nujno potrebni in izraženi v ciljih pogodbe.
Na skoraj vseh področjih je bil dosežen velik napredek, vendar železniški sektor nekoliko zaostaja. Danes imamo pred seboj enake cilje kot v šestdesetih letih 20. stoletja. Razlogi so drugačni in zdaj ni pravi čas, da bi jih raziskali, a to je treba poudariti, da bi okrepili svoje prepričanje, da smo naredili pomemben korak in da je za nas ključno, da nam uspe.
Interoperabilnost je torej ključni pogoj za gradnjo in možnost gibanja po omrežjih, v katerih ni tehničnih ovir, ki preprečujejo popolno svobodo gibanja za lokomotive in vagone. Kot tak je to temeljni korak, ki ga je bilo treba narediti in ga je treba narediti čim hitreje.
Komisija je upravičeno nehala razlikovati med interoperabilnostjo na omrežjih za visoke hitrosti in tradicionalnih omrežjih ter se čim bolj usmerila v to smer.
Prav je imela tudi, ko je hkrati izpostavila težavo varnosti, saj je varnost včasih predstavljena, pri čemer moram biti zelo previden, kot razlog za postavljanje pogojev interoperabilnosti. Kako naj strojevodja vlaka prečka mejo, če morda ne razume jezika države, kamor potuje? Kako naj lokomotiva prečka mejo, če morda ne ustreza popolnoma omrežju na drugi strani? Še bi lahko našteval.
Komisija je z združitvijo teh dveh elementov ravnala pametno. Nedvomno moramo zagotoviti varnost, vendar znotraj mej sistema, ki je interoperabilen, ker je nekaj narobe v tem poslu, če je varnost najprej pogoj za preprečitev interoperabilnosti. Že samo dejstvo, da je bila ustanovljena evropska agencija, ki se ukvarja s temi in drugimi zadevami, je, kot bomo videli, nedvomno znak, da stvari jemljemo resno.
Kaj je ukrenil Parlament? Parlament je na splošno odobril predloge Komisije in predložil nekaj priporočil, da bi sistem postal še bolj interoperabilen. V poročilu o interoperabilnosti Parlament predvideva določitev skrajnih rokov, do katerih je treba podeliti odobritve, seveda v zvezi z obstoječimi voznimi sredstvi. Zagovarja tudi tezo, da je breme dokazovanja dejstva, da nekaj ni interoperabilno, čeprav iz varnostnih razlogov, treba preložiti na države članice: to pomeni, da se prvotna predpostavka glasi, da lahko po podelitvi varnostnega spričevala kar koli gre kamorkoli, razen če kdo pozna resen razlog, zakaj to ne bi smelo biti tako. Tretjič, Parlament predvideva, da bi moralo biti posodabljanje vseh obstoječih voznih sredstev upravičeno do državne pomoči. To so po mojem mnenju prispevki Parlamenta.
Enako velja za varnost. Tudi tu smo poskušali povedati, da bi morala biti podelitev varnostnega spričevala obvezna do določenega datuma: mi predlagamo leto 2010. To bi moralo brez izjeme pomiriti strahove vseh, saj so tako vsi podobno obravnavani, pri čemer monopoli, ki upravljajo železniške storitve, niso več samodejno obravnavani kot posebno pristojni in zato izvzeti iz teh zahtev.
Tretja točka se nanaša na ustanovitev in zagon agencije. V zvezi s tem imam eno ključno vprašanje, ki ga bom naslovil na vse, zlasti na Komisijo. Upravičeno se nam je zdelo primerno ločiti varnost od vsega drugega z ustanovitvijo 25 evropskih agencij. Ta pomembna odločitev je bila sprejeta že pred nekaj časa. Glede na dejstvo, da te agencije še ne delujejo, se sprašujem, ali ne bi bilo vredno premisliti o enotni evropski agenciji, ki bi delala prek 25 podružnic v različnih državah. To je temeljno vprašanje in bi nam pomagalo poiskati pozitivno rešitev za povezane težave interoperabilnosti in varnosti na evropski ravni.
poročevalec. - (ES) Gospod predsednik, gospod komisar, gospe in gospodje, danes so kot posledica globalizacije naše gospodarstvo, napredek Skupnosti in blaginja naših državljanov bolj kot kadar koli odvisni od učinkovitega, smotrnega, gospodarskega in predvsem trajnostnega prometnega sistema.
Vsi načini prevoza so potrebni. Železnice so bile najprej zelo uspešne, a so jih nato izrinila vozila, ki so vozila po cestah in avtocestah, ker so bolj vsestranska, individualna in dostopna. Zdaj, ko so naše ceste že preobremenjene in je okolje v kritičnem stanju zaradi onesnaževanja, v železnicah ponovno vidimo upanje za izpolnitev svojih potreb po nacionalni gibljivosti v prihodnosti.
Komisija se tega zaveda, zato je predlagala nov zakonodajni paket za izboljšavo tehnične plati regulativnega okvira za železniški promet. To vključuje prilagoditev direktiv o interoperabilnosti in varnosti ter uredbe o ustanovitvi Evropske agencije za železniški promet. Na splošno gledano so evropske institucije že pred leti začele premišljevati o potrebi po uskladitvi železnic na ravni Skupnosti. V zvezi z vprašanjem interoperabilnosti vsi vedo, da smo julija 1996, to pomeni pred 11 leti, sprejeli direktivo Sveta 96/48/ES o interoperabilnosti vseevropskega železniškega sistema za visoke hitrosti, ki ji je marca 2001 sledila direktiva 2001/16/ES o interoperabilnosti vseevropskega železniškega sistema za konvencionalne hitrosti.
Usklajevanje nekaterih zakonov in drugih predpisov držav članic o opravljanju dejavnosti razširjanja televizijskih programov (razprava)
Naslednja točka je predlog za drugo obravnavo v imenu odbora za kulturo in izobraževanje o usklajevanju nekaterih zakonov in drugih predpisov držav članic o opravljanju dejavnosti razširjanja televizijskih programov (10076/6/2007 - C6-0352/2007 - (Poročevalka: Gospa Hieronymi).
poročevalka. - (DE) Gospod predsednik, gospod komisar, gospe in gospodje, danes razpravljamo o že vnaprej izpogajanem skupnem stališču Parlamenta in Sveta o reviziji direktive o opravljanju dejavnosti razširjanja televizijskih programov. To lahko obravnavamo kot velik uspeh za Parlament, Svet in Komisijo, zato bom začela z zahvalo mojim kolegom iz Parlamenta iz vseh političnih skupin in vseh vključenih oborov, zlasti poročevalcem v senci iz odbora za kulturo in izobraževanje, gospodoma Henriju Webru in Ignasiju Guardansu Cambi ter gospe Helgi Trüpel. Veliko so naredili, da lahko danes tu predstavimo uspeh, skupen rezultat.
Zahvaljujem se tudi gospe komisarki Reding - komisarki leta 2007, čestitam - z veliko odločnosti in pripravljenosti na sodelovanje v enaki meri je predložila predlog za revizijo direktive in sodelovala pri njegovi pripravi.
Poleg tega se zahvaljujem Svetu, zlasti nemškemu predsedstvu, pod vodstvom katerega je bilo mogoče doseči skupno stališče, ter zdajšnjemu portugalskemu predsedstvu, ki je krepko branilo to doseženo skupno stališče in nam s tem omogočilo današnjo razpravo ter jutrišnje glasovanje.
"Televizija brez meja" je ključna za svobodo informacij in pluralnost medijev v Evropi. Zato pozdravljamo dejstvo, da smo lahko pravočasno posodobili to direktivo. Na podlagi načela države izvora smo dosegli skupne cilje za tradicionalne in nove oblike televizije, ne glede na platformo. Za tradicionalno televizijo to v glavnem pomeni pravico do kratkoročnega poročanja po vsej Evropi, varnostne ukrepe glede boljšega dostopa za invalide, boljši nadzor nad oglaševanjem, namenjenim otrokom in neodvisen državni nadzor medijev.
Vendar smo izboljšali tudi finančne osnove za komercialne programske vsebine, in sicer ne s povečanjem oglaševanja, to še vedno ostaja pri 12 minutah na uro, ampak z uvedbo prožnejših pravil. Izvedli smo težak korak ter dovolili promocijsko prikazovanje izdelkov, da bodo lahko zasebni izdajatelji televizijskega programa v konkurenci z Googlom in ostalimi tekmeci v prihodnosti ponudili brezplačne televizijske storitve. Pri tem je Evropski parlament dosegel primerne direktive o preglednosti na tem področju.
Za sodobno televizijo v spletu bo po jutrišnjem sklepu in njegovem prihodnjem izvajanju na nacionalni ravni veljalo načelo, da bo televizija ostala gospodarski in kulturni proizvod ne glede na uporabljeno tehnologijo. To je evropski model, ki smo ga zaščitili z direktivo o storitvah avdiovizualnih medijev, kot se bo imenovala v prihodnosti. Televizija v spletu in mobilna televizija morata prav tako imeti prihodnost v Evropi, ne le kot gospodarski proizvod, ampak tudi kot temeljno zagotovilo za svobodo informacij in pluralnost medijev.
Zato je tako pomembno, da smo pravočasno uvedli to posodobljeno direktivo. "Pravočasno" pomeni, da lahko prihajajoča pogajanja o telekomunikacijskemu svežnju, ki so se zdaj začela in tudi razmišljanja o spletnih vsebinah potekajo v zvezi s tem razjasnjenim zakonodajnim okvirom za tradicionalne in nove storitve avdiovizualnih medijev.
Zato vas prosim za podporo pri jutrišnjem glasovanju, da bomo zagotovili veliko večino v podporo napredku naše evropske politike medijev.
komisarka. - (FR) Gospod predsednik, materam je vedno v veliko zadovoljstvo videti, da so njihovi otroci odrasli v pametne in živahne najstnike. Tako se danes počutim v zvezi z našo direktivo o storitvah avdiovizualnih medijev "brez meja", to je občutek zadovoljstva in ponosa, ki ga želim deliti z otrokovo botro, gospo Ruth Hieronymi.
Otrokovo inteligenco lahko preverimo na več načinov. Gospa Hieronymi jih je navedla: obseg, prilagojen prihodnjim avdiovizualnim sredstvom, ker je bil že razširjen na avdiovizualne medije na zahtevo, kot je VOD (video na zahtevo); potrditev načela države sedeža in s tem utrditev svobode gibanja programov, pri čemer se doda primerno sodelovanje in postopek dialoga za preprečevanje ali poravnavanje vsakega mogočega spora; ravnovesje med spoštovanjem potrošnikov in dodatno svobodo za naše poslovanje; krepitev pravice do informacij z novimi pravili o dostopu do kratkih izsekov za ključne dogodke. Vse te nove možnosti in tudi ostalo dokazuje inteligentno ravnovesje med obnovo in spoštovanjem vrednot.
Kot dokaz za otrokovo sposobnost za samostojno življenje želim izpostaviti spodbujanje kulturne raznolikosti na digitalnem področju, priznavanje novih tehnik oglaševanja, zakonodajni okvir za promocijsko prikazovanje izdelkov, pozornost, ki se jo končno namenja dostopu naših sodržavljanov z omejenimi slušnimi in vidnimi sposobnostmi do avdiovizualnih medijev ter zaupanje industriji, da bo direktivo izvajala prek samourejanja in koregulacije.
Parlament je imel pri vzgoji tega najstnika pomembno vlogo, zato se mu zahvaljujem. To je še en primer odličnega sodelovanja med tremi institucijami, ki so uspešno oblikovale zakonodajo, ki predstavlja ključno podlago za industrijo in kulturo prihodnosti.
Zdaj je čas, da otrok zapusti gnezdo in kot odrasla oseba razširi svoja krila. V primeru direktive Skupnosti to pomeni prenos na nacionalne zakonodaje držav članic. V skladu s politiko EU upam, da se otrok na tej stopnji ne bo zredil. To bi bilo še toliko bolj osupljivo, ker v novi direktivi industrijo pozivamo, da oblikuje kodekse dobrega ravnanja za oglaševanje, ki je namenjeno otrokom in lahko spodbuja debelost. Zato upam, da države članice ne bodo uvajale dodatnih nacionalnih obveznosti v škodo njihovim avdiovizualnim industrijam.
Povsem prepričana sem, da besedilo, o katerem boste glasovali jutri, vsebuje resnično zakonodajno varnost za industrijo in spodbuja vaše družbene in kulturne vrednote. S tem zakonodajnim okvirom EU prehiteva zakonodajo na drugih celinah. Menim, da smo na to lahko ponosni. Prav tako našim industrijam pomagamo v smislu ustvarjanja. Prispevamo k najboljšim finančnim shemam za naše filme in dostopu Evropejcev do najboljših vsebinskih sporedov brezplačnih televizijskih omrežij: zato sem nocoj z vami in zaradi vas prepričana, da je naša misija uspela.
v imenu skupine PPE-DE. - (SV) Gospod predsednik, najprej bi rad čestital in se zahvalil gospe poročevalki za njeno delo v tej zadevi, prav tako se zahvaljujem tudi gospe komisarki. To je vprašanje, glede katerega je veliko različnih in trdnih mnenj, vendar smo oblikovali predlog, o katerem razpravljamo nocoj, ki kaže pot naprej za evropsko televizijo.
Menim, da je treba poudariti nekaj stvari. Med drugim, oblikovali smo zakonodajo za načelo države izvora, ki pomeni boljšo in močnejšo podlago za raznolikost in tudi skupno evropsko televizijo ter, kar je zelo pomembno, boljše pogoje za evropsko filmsko industrijo, saj je to vprašanje, ki je tesno povezano s tem. Poleg tega to pomeni večje področje delovanja brezplačnih medijev v celotni Evropi.
Dejansko bi lahko bile določene stvari boljše. Sam sem bil mnenja, da bi bilo dobro, če bi bili bolj odprti v zvezi z oglaševalskim časom, vendar imamo tako več prožnosti. Menim, da tudi predlog, ki ga ponovno obravnavamo o promocijskem prikazovanju izdelkov, pomeni napredek. Zato smo lahko zadovoljni z doseženim napredkom.
V zvezi s prihodnostjo bom omenil eno zadevo, ker zakonodaja temelji predvsem na razliki med linearnimi in nelinearnimi medijskimi storitvami. Menim, da bo ta razlika v prihodnosti vedno manj pomembna. Že zdaj je jasno, da ta razlika ni tako velika oziroma pomembna. Menim, da bo pomembno slediti razvoju na tem področju, da se ne bomo znašli v razmerah, v katerih bo tradicionalna televizija v Evropi v slabšem položaju kot televizije, ki oddajajo na nelinearne načine, prek spleta ali drugače, ker dolgoročno to lahko škoduje našim možnostim v svetovnem smislu. Ponovno se zahvaljujem gospe poročevalki in ugotavljam, da smo naredili korak naprej.
v imenu skupine PSE. - (FR) Gospod predsednik, gospa komisarka, gospe in gospodje, začela bom z besedami mojega kolega gospoda Henrija Webra. To besedilo je sprejemljiv kompromis za skupino socialdemokratov, med pogajanji smo uspeli dodati nekatere pomembne določbe za ohranjanje evropskega avdiovizualnega modela. Zahvaljujem se poročevalki gospe Hieronymi za njeno odločnost, potrpežljivost in zlasti odprt in pozitiven pristop h kompromisom.
Določena vprašanja v zvezi z digitalno revolucijo v okviru ekonomije znanja so ta pregled napravila nujen. Pravila so se primerno razširila na nove avdiovizualne storitve. Varovanje mladoletnih oseb je zagotovljeno, kot tudi varovanje državljanov EU pred spodbujanjem h kakršni koli obliki diskriminacije. Te nove storitve bodo prispevale k financiranju filmov in evropskemu avdiovizualnemu elementu. Odstotek njihovega prihodka bo vključen v račune za podporo, za evropske produkcije bo zagotovljena prisotnost v spletnih katalogih. Pluralnost medijev je zdaj postala uradna zahteva. Vloga regulativnih organov se je povečala, sprejetje določb v zvezi z dostopnostjo za vse se državam članicam močno priporoča.
V zvezi z oglaševanjem si je skupina socialdemokratov prizadevala za ohranitev pravil iz sedanje direktive. Z oglaševanjem, omejenim na 20 % na uro je zdaj med dvema oglaševalnima prikazoma 30 minut, medtem ko smo za evropske prikaze hoteli ohraniti 45 minut. Kljub temu smo zadovoljni, da je oglaševanje izdelkov med predvajanjem dokumentarnih filmov, novic in otroških programov prepovedano. Vendar lahko države članice dovolijo to vrsto oglaševanja za filme, televizijske oddaje in športne prenose. Za te primere obstajajo stroga pravila za promocijsko prikazovanje izdelkov, da se preprečijo zlorabe in določeni sprevrženi učinki.
Zato smo oblikovali ravnovesje med svobodo izražanja, obtokom informacij, javnim dostopom do novih storitev, kot so VOD (video na zahtevo) in vsebino s kulturno in ekonomsko vrednostjo. Poudarjanje kakovosti bo evropski produkciji pomagalo okrepiti njen položaj. To je eden od glavnih namenov direktive.
v imenu skupine ALDE. - (FR) Gospod predsednik, menim, da smo prispeli na konec zelo dolge poti. Potrebovali smo dolgo časa ter trud številnih ljudi, poslancev, strokovnjakov ter tudi tistih, ki so izven Parlamenta tesno sledili tej razpravi, ker jim je bila tako zelo pomembna. Zadovoljni moramo biti z našim prizadevanjem, ker bo jutri to besedilo, ki je rezultat vseh teh pogajanj in razprav, soglasno sprejeto, mogoče celo brez glasovanja, kar bi bil pravi test za to, da se tako besedilo lahko sprejme skoraj samo z odobravanjem.
Zdaj lahko čestitam gospe Hieronymi in ostalim poročevalcem v senci, vendar zlasti gospe Hieronymi ter tudi gospe komisarki. Gospa komisarka meni, da je bila naša misija uspešna. Prav ima. Danes je lahko zares tega mnenja.
To pomeni, da bomo sprejeli zelo jasen zakonodajni okvir z jasnimi pravili, ki bo zagotovil varnejše in zanesljivejše vlaganje v avdiovizualna sredstva. Pravila se bodo prenesla na nove digitalne medije in nova sredstva, povezana z novimi mediji, z vsemi bistvenimi elementi, ki jih sicer zahteva varovanje potrošnika in mladoletnih oseb, brez prekrivanja ali razširitve obstoječih določb, ker so sredstva nova in morajo biti tako tudi zakonski ukrepi novi.
Nova pravila oglaševanju omogočajo večjo prožnost. Tega se zavedamo. O novih pravilih smo razpravljali ter jih podprli. Na splošno si je moja skupina najbolj prizadevala za zagotovitev sprejema tega besedila, ker nismo odvzeli naravnih lastnosti evropskemu avdiovizualnemu modelu. Nikoli nismo prišli tako daleč, vendar vemo, in to je treba povedati na glas, ker smo zavestno podprli tudi promocijsko prikazovanje izdelkov, da če želimo imeti brezplačno televizijo za gledalce, čeprav v resnici ni nikoli brezplačna, tako je le za gledalce, in če ne želimo, da se ta brezplačna televizija financira izključno prek davkov in javnih sredstev, potem je treba v okviru konkurenčnosti ustvariti sredstva za financiranje. To je torej okvir, v katerem smo omogočili promocijsko prikazovanje izdelkov. Je pregleden in zelo jasno je, kako in kdaj se mora izvajati.
Zdaj je čas, da obravnavamo izvajanje. Pozivam Komisijo, da prevzame svoje odgovornosti. Res je, da je otrok zapustil gnezdo, toda ne v celoti. Izvajanje je treba tesno nadzorovati, zlasti je treba nekaj storiti v zvezi z vidikom, glede katerega sem zelo zaskrbljen, gospa komisarka. Menim, da obstaja zdaj v državah članicah splošno prepričanje, da za evropsko televizijo do začetka izvajanja novih pravil ne obstajajo nobena pravila. Lahko bi rekli, da ni več zakonov. Vendar to ni res. Direktiva o televiziji brez meja, ki še velja, določa pravila oglaševanja in pravila, ki določajo mogoče ukrepe. Splošno mnenje je, da dokler se nova pravila oziroma nova direktiva ne začne izvajati v državah članicah, obstoječa pravila ne veljajo. Vi sami in Komisija ste odgovorni za to, da se razjasni napačnost tega dojemanja ter dejstvo, da to ni način za obravnavanje tega položaja.
v imenu skupine UEN. - (PL) Gospod predsednik, cilj predlogov sprememb k direktivi Evropskega parlamenta in Sveta o usklajevanju nekaterih zakonov in drugih predpisov držav članic o opravljanju dejavnosti razširjanja televizijskih programov je zagotoviti, da lahko prejemniki storitev avdiovizualnih medijev v celoti izkoristijo koristi notranjega trga z uvedbo načel urejenosti glede na državo izvora.
Gospod predsednik, Evropski parlament je nedavno z eno od sosednjih držav sprejel zelo modro resolucijo o odnosih. Navedel bom nekaj vrstic iz te resolucije. Prosim, da brez strahu pozorno poslušate: "Ob upoštevanju, da" ruska "javnost ni zadostno obveščena o obsegu zločinov, zagrešenih med" drugo svetovno vojno, "predvsem tistih na" Finskem, v baltskih državah, Katinu in regiji Königsberg; Parlament "meni, da si" ruski "državljani zaslužijo izvedeti resnico o ... politikah vojne in genocida, ki je bil zagrešen v njihovem imenu ter storilcih vojnih zločinov"; Parlament "meni, da se mora" Rusija "odkrito soočiti s svojo" sovjetsko "preteklostjo in da je sprejemanje preteklosti sestavni del procesa proti spravi z" ruskimi "sosedami".
V tej resoluciji je Parlament dejansko obravnaval Srbijo, ki je naš predlog cenila, vendar se bo v dokumentih v zvezi z Rusijo uporabil isti vzorec, ker ta parlament ne uporablja dvojnih standardov.
(HU) Najlepša hvala, gospod predsednik. Gospe in gospodje, gospod predsednik, govorila bom o položaju evropskih Romov v zvezi z vašim mnenjem, ki ste ga sprejeli na zadnji plenarni seji. Menim da je bistveno, da Evropska komisija in Parlament delujeta skupno in prevzameta odgovornost za to manjšino, bolj izrazito vlogo kot do zdaj ter pripravita, uvedeta in nadzirata programe, namenjene vključevanju družbenih skupin, ki so bile izključene in marginalizirane. Kot del tega bi bilo zelo pomembno, da bi poslanci Evropskega parlamenta delovali skupaj s komisarji, ki so neposredno ali posredno odgovorni za manjšine, njihovo integracijo in vključevanje ter kot posebna skupina skupaj oblikovali temeljito, čezmejno strategijo za Rome z učinkovitim nadzorom, ki bi zagotovila priložnosti za tiste, ki živijo v najbolj ogroženih območjih ter za skupine v najbolj neugodnih razmerah priskrbela dostop do programov za razvoj Unije. Za to je treba oblikovati skupen evropski zemljevid kriznih območij, s katerim bo lažje oceniti območja skrajne revščine. Pred dvema letoma je Evropska ljudska stranka prva v Parlamentu oblikovala strategijo za Rome. Ostale stranke se lahko pridružijo temu prizadevanju. Menim, da je zelo pomembno, da se na zaslišanju v zvezi s položajem Romov 14. februarja skupno zavzamemo za to manjšino. Zelo pomembno je, da se nekaj zgodi. Hvala.
(DE) Gospod predsednik, očividci poročajo o prometni nesreči, ki je skoraj neverjetna in v katero je bil vpleten gospod Harald Rømer, generalni sekretar Evropskega parlamenta, ko se je okrog 14. novembra letos okrog 15.00 ure v vozilu, registriranem v Luxembourgu ter z oznako CD vozil iz Evropskega parlamenta proti centru Strasbourga. Pod gumami njegovega vozila so umirali vrabci, medtem ko je drvel po Allée de la Robertsau, pri hitrostih več kot 100 km/uro švigal mimo počasi premikajočih se vozil v prometnih kolonah, preplašeni pešci pa so pred njim bežali s prehodov za pešce.
Zato imam nekaj vprašanj za gospoda Rømerja: ali ste bili takrat v tem vozilu? Kdo je vozil? Kakšna navodila ste oziroma niste dali vozniku? Zakaj je se zadevno vozilo premikalo na tako nepremišljen način in zakaj ste tako zelo prekoračili dovoljeno hitrost vožnje? Ali menite, da vam ni treba upoštevati prometnih predpisov? Ali kot najvišji uradnik Evropskega parlamenta ne menite, da bi morali kazati posebno spoštovanje do drugih in upoštevati omejitve zakonodaje o cestnem prometu? Ali se nameravate tako obnašati tudi v prihodnosti in ali se vas vsi uporabniki cest morajo bati?
(RO) Zadnjo nedeljo so Romuni prvič izvolili svoje predstavnike v Evropskem parlamentu. Romunija se pridružuje evropski tradiciji neposrednih volitev v Parlament, ki se je začela leta 1979.
Volitve v Romuniji so nam pokazale, da imamo veliko odgovornost do romunskih državljanov, več jim moramo govoriti o Evropski uniji ter jim razložiti koristi in strogosti družine, ki ji pripadamo. Čeprav je Romunija druga glede na podporo Evropski uniji, je bila prisotnost na teh volitvah relativno nizka - 29,4 %. Vendar so bile te volitve velik uspeh za težnje evropskih ljudi. Predstavniki skupine socialdemokratov v Romuniji so zdaj na tem forumu v skoraj trikrat večjem številu, po naši zmagi se je število skupine Evropske ljudske stranke (krščanskih demokratov) in Evropskih demokratov povečalo za skoraj 4 %.
Romunom se zahvaljujem za njihovo zaupanje, vam pa se zahvaljujem za vsa pozitivna sporočila, ki ste jih posredovali romunskim volivcem.
(FR) Gospod predsednik, gospe in gospodje, pesek v peščeni uri Kosova se neusmiljeno usipa, kmalu bo tu 10. december. Žal se dialog gluhih nadaljuje, in sicer med zelo avtonomnim Kosovom znotraj meja Srbije in nadzorovano neodvisnostjo. Zakonodajne volitve z dne 18. novembra so z zmago zagovornikov neodvisnosti na volitvah, ki jih je zaznamovala rekordna vzdržanost, še povečale politična prizadevanja.
Zato mora EU oblikovati strategijo, katere cilj ne bo neodvisnost, in s tem potrditi evropsko zunanjo politiko. Že sama beseda neodvisnost je past, sinonim za kaos v naši Evropi. S sprejetjem tega procesa odpiramo Pandorino skrinjico z vsemi nacionalizmi, regionalizmi in lokalizmi za naše ozemlje.
V globaliziranem svetu je neodvisnost iluzija. Vse stranke je treba pozvati, da ustanovijo regionalno skupnost z mirno izmenjavo, ki spoštuje demokratična načela. Podpiranje delitve in neodvisnosti bo le okrepilo nacionalizme. Spomnimo se na besede predsednika Françoisa Mitterranda parlamentu: nacionalizem je vojna, vojna pa ni le preteklost, ampak je lahko tudi naša prihodnost.
Gospod predsednik, zelo verjetno je, da bo Irska edina evropska država, ki bo izvedla referendum o lizbonski pogodbi. Sama sem naklonjena EU in sem glasovala "za" v vseh referendumih o pogodbi. Vendar sem naletela na težavo in prosim Svet, da jo reši.
Da lahko svoje državljane zaprosimo za ozaveščeno izbiro, potrebujemo prečiščeno besedilo pogodbe. To dokazuje na primer naslov oddelka pogodbe na strani 51, tj. "nediskriminacija in državljanstvo", ki ga lahko prebere in oceni vsak državljan. V točki 32 je navedeno, da se "člen 17 nadomesti z besedilom člena 12". V točki 33 je navedeno, da se "vstavi člen 17a z besedilom člena 13; v odstavku 2 se besedilo 'Kadar Svet sprejme ...' nadomesti z 'Evropski parlament in Svet lahko po rednem zakonodajnem postopku sprejmeta temeljna načela za ...' na koncu odstavka pa se črta besedilo 'odloča v skladu s postopkom člena 251'."
Gospod predsednik, dodatni primeri niso potrebni. Menim, da sem dokazala svoj namen.
(RO) Gospod predsednik, vesela sem, da ste danes, tri dni po zelo pomembnem dogodku za Romunijo, tu prisotni.
V skladu s Pogodbo o pristopu k Evropski uniji je Romunija to nedeljo, šest mesecev po prvotno določenem roku, organizirala volitve v Evropski parlament. Tako so lahko romunski državljani, evropski državljani, neposredno izvolili tiste, ki jih zastopajo v najbolj demokratični instituciji Evropske unije. Tudi če je bila udeležba na volitvah v evropskem povprečju, tj. ne zelo visoka, menim, da se bodo zaradi vključitve naših novih kolegov v Romuniji romunski državljani še bolj zavedali vpliva dejavnosti Evropskega parlamenta na njihovo vsakdanje življenje. Dejstvo, da ekstremistične stranke niso dosegle zahtevanega števila glasov za vstop v Evropski parlament kaže, da so romunski državljani že dokazali evropsko zrelost in odgovornost.
Ob tej priložnosti čestitam vsem tistim, ki so jih izvolili romunski državljani, da jih bodo predstavljali v Evropskem parlamentu in upam, da bomo sodelovali v korist Romunom, ne glede na njihovo pripadnost različnim političnim družinam.
(PL) Gospod predsednik, včeraj so poljski ribiči protestirali pred sedežem Evropske komisije v Bruslju. Protestirali so proti nepravičnim in diskriminatornim ukrepom Komisije proti poljski ribiški industriji.
Problem zadeva prepoved lova polenovk v Baltskem morju. Polenovke so glavni vir dohodkov za poljske ribiče. Prepoved na ribolov je uvedla Komisija kot kazen za prekoračitev letne kvote za ulov polenovk. Poleg tega je Komisija opozorila, da Poljska mogoče ne bo pridobila ribiške kvote za leto 2008, ali da bo ta kvota nižja. To bi pomenilo bankrot za poljsko ribiško industrijo. Kvote, ki se dodelijo vsako leto, so zelo omejevalne in temeljijo na nepopolnih in popačenih podatkih glede zalog polenovk v Baltskem morju.
Zato se pojavlja vprašanje, zakaj se je nadzor izvajal le nad Poljsko, medtem ko je moja država pozvala k natančnemu nadzoru ribištva v vseh državah. Nemški, švedski in danski ribiči prav tako presegajo svoje kvote. Ali bodo poljski ribiči postali žrtveno jagnje gospoda komisarja Borga? Ali je to mogoče prizadevanje za preprečevanje konkurence s sklicevanjem na Evropsko komisijo? Uniji je očitno spodletelo pri upoštevanju enakopravnosti, zato podpiram protest.
(PL) Gospod predsednik, pozivam, da se zavzamemo za primer Egipčanke, gospe Shadie Nagui Ibrahim. Ženska je bila obsojena na tri leta v zaporu zaradi njene domnevno neresnične trditve ob poroki, da je kristjanka. Dejansko je navedla resnico, ker je kristjanka. Pripada koptski cerkvi in ni bila seznanjena z dejstvom, da je njen oče, prav tako koptski kristjan, za nekaj časa prestopil v islam, potem pa se spet vrnil h koptski veri.
Glede na egipčansko zakonodajo je Shadia Nagui Ibrahim muslimanka, ker je bil njen oče nekoč musliman. Verovanje neke osebe ne sme biti določeno s stališčem nacionalnih ali zakonodajnih organov. Gre za osebna prepričanja. Če Egipt želi, da se ga upošteva kot civilizirano državo, mora spremeniti svojo nestrpno protikrščansko zakonodajo.
(IT) Gospod predsednik, gospa komisarka, gospe in gospodje, govoril bom o zgrešeni uporabi strukturnih skladov kar je žal vedno pogostejši pojav v Evropski uniji.
Dogodki v zvezi s programom LEADER na Madžarskem so zelo presenetljivi. Lokalne akcijske skupine LEADER, ki naj bi zbliževale lokalne organe in občine za uporabo in razvoj programa LEADER na madžarski zemlji so sestavljali le organi, ki pripadajo eni sami politični stranki, tj. nacionalni vladni stranki, medtem ko lokalni organi, ki jih vodijo nevladne organizacije, niso bili vključeni.
To je popoln škandal zato menim, da mora Evropska komisija ukrepati proti madžarski vladi, mogoče z odprtjem postopka za ugotavljanje kršitev, ker se strukturni skladi ne uporabljajo pravilno. Lokalno prebivalstvo izgublja sredstva izključno zaradi tega, ker se njihova oblast ne strinja z vlado.
(EL) Gospod predsednik, konferenca o Srednjem Vzhodu v Annapolisu se je končala z mešanimi rezultati za Evropsko unijo. V zadnjih mesecih sta nam gospa komisarka Waldner in visoki predstavnik gospod Solana na plenarnih zasedanjih zagotavljala, da ima Evropska unija aktivno vlogo pri oblikovanju politike Srednjega Vzhoda. Vendar danes pri prebiranju govora predsednika Busha tega v njem nisem zasledil. Nasprotno, prebral sem, da se strani strinjajo z oblikovanjem mehanizma za izvajanje načrta, ki ga bo nadzorovala ZDA. Prihajajoča mirovna pogodba bo prav tako uvedena na podlagi tega načrta, pri čemer je ZDA končni razsodnik. Kje je pri tem Evropska unija? Kakšno sporočilo o upanju lahko podamo za prihodnost, če smo le opazovalci dogodkov?
(LT) Gospod predsednik, prejšnjo soboto so bili v Rusiji, in sicer v Moskvi in Sankt Petersburgu mirni in zakoniti protesti ruskih državljanov, ki so želeli pokazati svoje nestrinjanje s politiko sedanje ruske vlade, kruto zatrti. Vodja opozicijske skupine Druga Rusija Gary Kasparov, voditelja Zveze desnih sil Nikita Belych in Boris Nemtsov in ostali somišljeniki so doživeli nasilje, pridržala jih je tudi milicija. Garyja Kasparova so celo obsodili na pet dni zapora.
Ta incident je dodaten dokaz za dejstvo, da v Rusiji ljudje nimajo svobode govora in živijo v nenehni nevarnosti, pripadniki opozicije pa se stalno bojijo za varnost svojih družin.
Naslednja točka je poročilo gospe Kallenbach v imenu odbora za notranji trg in varstvo potrošnikov o predlogu direktive Evropskega parlamenta in Sveta o spremembi Direktive Sveta 91/477/EGS o nadzoru nabave in posedovanja orožja - C6-0081/2006 -.
podpredsednik Komisije. - (DE) Gospod predsednik, gospe in gospodje, strelno orožje ni običajen proizvod. Vrsta tragičnih dogodkov v Erfurtu, Antwerpnu, Helsinkih in drugje kaže na nevarnost, ki jo strelna orožja predstavljajo za varnost naših državljanov, zlasti otrok. Zato potrebujemo zelo stroge predpise za urejanje izdelave, prodaje in posedovanja strelnega orožja.
Čeprav evropska zakonodaja izrecno dovoli državam članicam, da presežejo splošno raven varnosti, ki jo določa zakonodaja EU, sem zelo hvaležen, da je Parlament poskušal znatno izboljšati ravni varnosti v Evropi v zvezi s strelnim orožjem. Zahvaljujem se zlasti poročevalki odbora za notranji trg in varstvo potrošnikov gospe Kallenbach in predsednici tega odbora gospe McCarthy. Obema se zahvaljujem za njuno odlično sodelovanje.
Opozoril bi vas na ozadje današnjega sklepa. Izhodiščna točka je bila potreba po različnih spremembah naše zakonodaje, ki bi nam omogočile potrditev protokola ZN o strelnem orožju. Celovita revizija evropske zakonodaje o strelnem orožju do takrat ni bila načrtovana. Zaradi vas gospe in gospodje smo vse to dosegli z enim velikim korakom, v prvem poskusu, ker je Svet danes pred nami prav tako sprejel ta enoten predlog.
Za veliko težkih vprašanj je bilo treba poiskati rešitve in današnji rezultat je zares sprejemljiv. Ne posegamo v različne tradicije in kulturne značilnosti naših držav članic, v katerih obstajajo dolge in zelo raznolike tradicije na področjih lova, športnih strelskih veščin in zbiranja orožja. Vse to smo upoštevali. Evropsko dovoljenje za strelno orožje bo poenostavilo čezmejna potovanja in zagotovilo trdne temelje za mednarodne sestanke lovcev in športnih strelcev. Poleg tega smo izbrali primerne sisteme za označevanje in registracijo strelnega orožja, ki bodo omogočili čezmejni prenos in prevoz strelnega orožja na mednarodni trg, vendar so ti sistemi zdaj preglednejši in zato varnejši.
Pomembna novost je registracija vseh orožij v zasebnem lastništvu. Moramo vedeti, kdo ima kakšne vrste orožje. Registracija nam bo še v večji meri omogočila nadzor nad nezakonitim lastništvom ali prenosom strelnega orožja. Podatki se bodo hranili 20 let, da se zagotovi dovolj dolga doba za spremljanje orožja. S tem se zagotovo lahko strinjamo. Vendar Komisija v tem smislu obravnava možnost razjasnitve v obliki izjave o našem razumevanju nove uvodne izjave 9e direktive o varstvu podatkov.
Poleg tega smo sklenili, da se v prihodnosti prepove pridobitev strelnega orožja mladoletnim osebam, mlajšim od 18 let. Evropa s tem jasno sporoča, da mladini strelno orožje ne bi smelo biti dosegljivo. Seveda bomo še naprej omogočali mladinskim športnim strelcem in lovcem, mlajšim od 18 let, da nadaljujejo s svojimi hobiji, vendar le pod nadzorom odraslih; tj. na primer staršev ali trenerjev. Zgodilo se je preveč tragedij, v katere so bila vključena strelna orožja v rokah mladine. Upam, da se bomo zaradi novih predpisov lahko izognili nadaljnjim tragedijam te vrste in povečali ozaveščenost o potrebi po večji previdnosti pri ravnanju s strelnim orožjem zlasti med mladinskimi športnimi strelci in lovci.
Soočamo se z novo težavo, ki se pojavlja kot posledica tehnološkega razvoja in kriminalnih dejavnosti v Evropi: govorim o predelavi kopij orožja, ki same po sebi niso nevarne, v popolnoma delujoča strelna orožja. To je težava, ki jo je prva izpostavila gospa McCarthy. To je omogočalo de facto izogibanje zakonom. Zdaj se bo to končalo. Naj povem, da bomo morali v naslednjih dveh letih natančno obravnavati vprašanje predelave kopij orožja, da se obravnava vse mogoče zakonske vrzeli. Enako velja za vprašanje, kako zagotoviti učinkovito onesposobitev strelnega orožja.
Kot veste, je Komisija podprla vključitev sankcij v evropsko zakonodajo, ker so sodbe Evropskega sodišča v zvezi s tem jasne. Vendar Komisija priznava, da uvodna izjava 8 vključuje navedbo na te sankcije v okviru kazenskega prava in protokola ZN. To je pomembno, ker skladnost s členom 5 protokola ZN zahteva sankcije, ki jih bodo izvajale države članice. Prepričan sem, da je to nekaj, kar države članice želijo imeti v svojih nacionalnih zakonodajah. Izjava Komisije o tem vprašanju bo predložena sekretariatu Evropskega parlamenta. Zlasti se zahvaljujem gospodu Alvaru za njegovo podporo.
Evropa bo tako imela sodobno zakonodajo o strelnem orožju, ki bo prednost zagotavljala varnosti državljanov in upoštevala potrebo po varstvu naših otrok in mladine. S tem višamo raven varnosti, ki jo zagotavlja zakonodaja Skupnosti.
Zdaj morajo države članice prepoznati, da je pravi čas za to in upoštevati nacionalne razmere za nadaljnji razvoj teh določb na individualni podlagi. To pomeni, da bom vsako državo članico, ki meni, da so potrebni in primerni strožji ukrepi na tem področju, osebno podprl, in te države članice lahko le spodbujam k sprejetju takih ukrepov.
Zanašam se na vaše kolege v nacionalnih parlamentih, da bodo sprejeli jasne odločitve glede vprašanja strelnega orožja. Ključna besedna zveza mora biti vedno "varnost na prvem mestu". Današnji sklep bo to omogočil, zahvaljujem se vam za podporo pri tem prizadevanju.
"Komisija pozdravlja hitro sprejetje Direktive Sveta o spremembi Direktive 91/477/EGS o nadzoru nabave in posedovanja orožja, vendar obžaluje, da je Svet nasprotoval njenemu prvotnemu predlogu v zvezi s členom 16 o kazenskih sankcijah.
Komisija ugotavlja, da je v skladu s členom 5 Protokola o nedovoljeni proizvodnji strelnega orožja, njegovih sestavnih delov in streliva ter trgovini z njimi, ki dopolnjuje Konvencijo Združenih narodov proti mednarodnemu organiziranemu kriminalu, za določanje kazenskih sankcij pristojna Skupnost.
Zato Komisija meni, da bi morala biti vsakemu sklepu o ratifikaciji tega protokola priložena izjava o pristojnosti, v kateri je ustrezno določeno področje pristojnosti Skupnosti.
Komisija si v zvezi s tem pridržuje svoje institucionalne pravice."
Komisija ugotavlja, da je obdelava osebnih podatkov v skladu s to direktivo odvisna od upoštevanja direktive 95/46/ES in ne more vplivati na raven zaščite posameznikov v zvezi z obdelavo osebnih podatkov v skladu z določbami Skupnosti in nacionalnimi predpisi, ter zlasti ugotavlja, da ta direktiva ne spreminja obveznosti in pravic iz direktive 95/46/ES.
V zvezi s tem je treba utemeljiti potrebo za podaljšanje najkrajšega obdobja, v katerem je treba hraniti registre, s podatki o lastnikih orožja, na deset do dvajset let. Komisija je prepričana, da je takšna obdelava osebnih podatkov utemeljena zaradi nevarnih lastnosti in dolge življenjske dobe takšnega orožja ter njegove možne zlorabe za kriminalne namene, zato zahteva ustrezno spremljanje strelnega orožja in njegovih lastnikov.
Komisija prav tako ugotavlja, da bi moral biti dostop do zbirke centraliziranih podatkov ali sistem, ki zagotavlja dostop do necentraliziranih zbirk, glede na namen te direktive in v skladu z zahtevami direktive 95/46/ES na voljo le policiji in pravosodnim organom za preprečevanje, preiskovanje, odkrivanje in pregon kaznivih dejanj."
poročevalka. - (DE) Gospod predsednik, gospod komisar, gospe in gospodje, zelo dolgotrajen proces se bliža koncu, upam da uspešnemu. Naj se na začetku prisrčno zahvalim vsem, ki so dragoceno prispevali k temu procesu: poročevalcem v senci iz odbora za notranji trg in varstvo potrošnikov, gospodu Podesti, gospodu Lehtinenu in gospe Riis-Jørgensen, predsednici odbora Arlene McCarthy in pristojnemu sekretariatu, osebju poročevalcev odbora za državljanske svoboščine, pravosodje in notranje zadeve, gospodu Alvaru ter drugim, ki so podprli proces, predsedstvu Sveta, ki ga zastopajo António Delicado in njegovi kolegi, ter nenazadnje Komisiji, ki jo zastopajo gospod Michel Ayral in njegovi kolegi, ki jih je komisar Verheugen, spodbujal, da so našli skupno rešitev.
Ob tem procesu sem se veliko naučila. Spoznala sem dejansko vlogo, ki jo lahko imajo lobisti: nekateri so konstruktivno prispevali k doseganju skupnih rešitev, medtem ko so drugi namerno ovirali proces z delnimi resnicami in napačnimi informacijami. Že na začetku sem se zavedala, da ne bo enostavno najti pravega ravnotežja med zahtevami dobro delujočega notranjega trga, upravičeno zaskrbljenostjo državljanov glede varnosti zaradi uporabe strelnega orožja ter razumljivo željo lovcev in športnih strelcev, da se čim bolj neomejeno ukvarjajo s svojimi hobiji. Kot je rekel gospod Verheugen, smo želeli uporabiti izkušnje, pridobljene z uporabo direktive 91/477/EGS, odpraviti nekatere ugotovljene nepravilnosti in prenesti protokol ZN o strelnem orožju, ki ga je Komisija podpisala leta 2002, v zakonodajo Skupnosti. Zato smo morali vključiti posebne člene, ki zajemajo nezakonito uporabo in nabavo strelnega orožja ter trgovino z njim. Ta kompromis upošteva te zahteve. Priznam, da bi si v nekaterih primerih želela imeti še jasnejše določbe, na primer za doseganje boljše zakonodaje ali poenostavitev zadev, ter tudi, da bi se število kategorij strelnega orožja po vsej Evropi zmanjšalo na dve, kot to že velja za dve tretjini držav članic. Vendar glede tega nisem uspela pridobiti večine.
Vseeno sem na splošno zelo zadovoljna z doseženim kompromisom. Če malo razmislimo: tako bomo izvajali delno usklajeno zakonodajo o strelnem orožju v 27 državah članicah. Na nacionalni ravni imamo še vedno zelo raznoliko zakonodajo o strelnem orožju. Ta delna uskladitev bo spodbudila zakonito trgovino in prispevala k večji varnosti. Stoodstotna zagotovitev, da se ne bodo dogajale zlorabe, ni mogoča, vendar, kot smo slišali, smo zavezani, da po najboljših močeh poskušamo preprečiti takšne tragedije, ki so se zgodile v Nemčiji, na Finskem ali v Belgiji.
Zdaj se ne želim osredotočati na podrobnosti nove zakonodaje; poznate jih že in gospod Verheugen je številne že navedel. Pozdravljam dejstvo, da bomo do leta 2014 imeli računalniško podprte registre strelnega orožja v državah članicah; to bo izboljšalo izmenjavo informacij ter zelo olajšalo sledljivost v primeru zlorabe in jo pravzaprav sploh omogočilo. Zelo dobro bomo upoštevali tudi internetno dobo, saj se bodo določbe enako kot za neposredno trgovino uporabljale tudi za spletne nakupe.
Za konec bi navedla nekatere točke, ki bodo olajšale vašo odločitev in ovrgle utemeljitve tistih, ki nasprotujejo boljši evropski zakonodaji o strelnem orožju. Direktiva se ne bo uporabljala za zbiratelje orožja in streliva, javne službe ali kulturne in zgodovinske ustanove. Določbe se ne bodo uporabljale retroaktivno. Predlagamo nacionalne registre strelnega orožja, ne evropskega registra. Čeprav imamo tak register za krave, je očitno zelo težko doseči register za strelno orožje. Prav tako načelno ne nasprotujemo proizvajalcem, prodajalcem, športnim strelcem ali lovcem, ki odgovorno ravnajo z strelnim orožjem in se zavedajo njegovega posebnega značaja.
Povedali so mi, da je bila v 90. letih 20. stoletja, ko se je razpravljalo o izvirni direktivi, izražena velika zaskrbljenost in razprave so bile zelo čustvene. Pozneje pa se je ta direktiva začela obravnavati kot zelo koristna, praktična in učinkovita. V tem smislu verjamem, da bo uspešen tudi kompromis pred vami, in računam na vašo podporo.
pripravljavec mnenja odbora za državljanske svoboščine, pravosodje in notranje zadeve. - (DE) Gospod predsednik, menim, da ni veliko dodati temu, kar je pravkar povedala gospa Kallenbach, razen, da sem z veseljem sodeloval s predsednico odbora za notranji trg in varstvo potrošnikov Arlene McCarthy ter svojo kolegico iz tega odbora Giselo Kallenbach, s katero sem z velikim zaupanjem zelo tesno sodeloval v tej fazi procesa. Prav tako se zahvaljujem Komisiji, ki jo v tem primeru zastopa komisar Verheugen. Takšno tesno sodelovanje je redko udobje.
Kaj lahko poveš v minuti, če si se 30 sekund zahvaljeval ljudem?
Obnovljena turistična politika EU: Na poti k močnejšemu partnerstvu za evropski turizem (razprava)
Naslednja točka je poročilo, ki ga je v imenu odbora za promet in turizem pripravil gospod Costa, z naslovom Obnovljena turistična politika EU: Na poti k močnejšemu partnerstvu za evropski turizem.
poročevalec. - (IT) Gospod predsednik, gospod komisar, gospe in gospodje, poročilo, ki ga predstavljam in ki sem ga sestavil v sodelovanju s številnimi kolegi, dejansko izhaja iz poročila, ki ga je ta parlament že sprejel, to je poročilo gospoda Queire, s katerim je Parlament poskušal prispevati k evropski turistični politiki.
Navdih za to poročilo je potreba po oblikovanju drugačnega, upam, da bolj praktičnega, pristopa k politiki Evropske unije na področju turizma, ki je zdaj omejena z določbami Pogodbe.
Države članice v skladu s Pogodbo niso prenesle veliko odgovornosti za turizem na evropske institucije in reči moram, da tudi pogodba, ki naj bi jo potrdili in za katero upam, da jo bo Unija sprejela naslednji mesec v Lizboni, ne bo znatno povečala uradnih pristojnosti EU na področju turizma.
Vendar veljavne pogodbe Uniji hkrati omogočajo izvajanje številnih politik, ki zelo vplivajo na turizem in na možnost njegove krepitve ali ohranjanje konkurenčnosti Evrope kot vodilne v svetu.
Zato je namen tega poročila, da se opredelijo različne možnosti. Seznam, ki smo ga s skupnimi močmi pripravili v tem parlamentu, je le okviren in upam, da ga bomo lahko razširili. To je seznam možnosti za uporabo cele vrste obstoječih pristojnosti EU v korist turizma.
Naj navedem le dva primera: turist je nekdo, ki potuje, torej lahko več naših prometnih politik obravnavamo ali ponovno preučimo v okviru turizma in v korist turizmu; turist je potrošnik, torej lahko številne ukrepe EU za varstvo potrošnikov ponovno preučimo v smislu zahtev na področju turizma.
Širše gledano pa so turisti, zlasti tisti, ki pridejo v Evropo iz tretjih držav, ljudje, ki prečkajo meje, tako kot drugi prečkajo meje iz različnih razlogov. Vizumsko politiko in politiko priseljevanja Evropske unije je treba skrbno popraviti, da bo ta privlačna za čim več turistov.
Turisti dandanes veliko pogodb podpišejo neposredno, s pomočjo spletne tehnologije, kar jim ne zagotavlja popolne zaščite. EU lahko veliko naredi za turiste tako, da zavaruje takšne pogodbe ali uvede pogodbe, ki zagotavljajo zaščito. Vendar zdaj ne bom govoril o podrobnostih.
Na kratko, vsi priznavamo, da je turizem ena od najobetavnejših evropskih gospodarskih panog, in po mojem mnenju lahko rečemo, da se, predvsem zaradi kohezije, splača držati našega glavnega cilja, tj. razvoja turističnega gospodarstva; to pomeni, da čim bolj izkoristimo vire, kot so kulturni in okoljski viri, kar je mogoče narediti tako, da se v celoti izkoristijo uradne pristojnosti Unije.
Namen tega poročila je zato spodbuditi Komisijo in Svet, da predvidita sklop pobud, ki uradno spadajo na druga področja pristojnosti, to so, kot sem rekel, varstvo potrošnikov, prometna varnost, jamstva za nekatere pogodbe, povezane s turizmom, politika priseljevanja, usklajene promocijske kampanje prek meja Evrope in tako naprej, torej da oblikujeta sklop pobud, paket turističnih pobud. Trdno sem prepričan, da te pobude lahko pomenijo dejanski prispevek evropskih institucij k ohranjanju in razvoju sektorja, ki je, kot vsi vemo, zelo pomemben in bo še pomembnejši v prihodnosti Evropske unije.
komisar. - (DE) Gospod predsednik, gospe in gospodje, čestitam predsedniku odbora, gospodu Costi, za njegovo poročilo. To poročilo prikazuje, kako zelo različne politike Skupnosti vplivajo na turizem, in predvsem kaže, kako pomemben je ta sektor za celotno Evropo.
Turizem je izraz evropskega življenjskega sloga in blaginje, vendar je tudi ključni gospodarski sektor z velikimi možnostmi za rast in zaposlovanje. Dejansko turizem neposredno in posredno predstavlja več kot 10 % bruto domačega proizvoda v Evropski uniji in zagotavlja okoli 12 % delovnih mest.
Vendar ni le Evropa tista, ki poskuša izkoristiti izredne gospodarske možnosti, ki jih ponuja razvoj turizma. Opremiti se moramo z zmogljivostmi, ki nam bodo omogočile uspeh v konkurenci z drugimi tradicionalnimi in novimi turističnimi trgi.
Evropa lahko izhaja iz konkurenčnih prednosti, zaradi katerih je že zdaj zelo privlačna destinacija. Imamo neprimerljivo dediščino in edinstveno geografsko koncentracijo privlačnih in kulturno raznolikih krajev ter smo upravičeno znani po storitvah na visoki ravni.
To so naši aduti, ki jih moramo uporabiti, če želimo v prihodnosti razviti Evropo kot turistični produkt. Povsem preprosto, naše destinacije morajo biti najboljše in najprivlačnejše ter morajo predstavljati ponudbo, zaradi katere bodo želeli Evropejci in tisti, ki niso iz Evrope, počitnice vedno znova preživeti tukaj.
To pomeni, da je treba merila, ki jih je treba izpolnjevati v drugih sektorjih našega gospodarstva, izpolnjevati tudi v turizmu: evropski turizem mora biti produkt, ki je inovativen in zagotavlja optimalno izbiro za potrošnike, izpolnjuje najvišje standarde kakovosti ter je čim bolj okolju prijazen. Na kratko, mora biti proizvod, ki izraža naše evropske vrednote in odlike.
Naj navedem nekaj primerov, kako spodbujamo sodelovanje in ohranjamo konkurenčnost v sektorju turizma. Prejšnji mesec smo imeli na Portugalskem evropski turistični forum, letni dogodek, na katerem se zberejo vsi akterji v tem sektorju ter ki je odlična priložnost za sodelovanje in predstavitev Evrope. Ob tej priložnosti sem imel čast podeliti nagrado "Evropske destinacije odličnosti" 10 evropskim destinacijam, ki so bile nominirane za najboljše nove evropske podeželske destinacije odličnosti. Ta pilotni projekt pomaga izboljšati prepoznavnost vseh evropskih destinacij zunaj Evrope ter poudariti raznolikost in kakovost turizma v Evropi. Opozoriti želim, da je bila potreba po takšnem projektu izrecno izražena v prejšnjem poročilu Parlamenta, ki ga je pripravil gospod Queiró. Zahvaljujem se Evropskemu parlamentu in zlasti gospodu Costi za veliko podporo tej uspešni pobudi. Veseli me, da v drugem krogu natečaja zdaj sodeluje veliko več držav.
Zdaj tudi že lahko rečemo, da je bil spletni portal "destinacija Evropa" uspešen in zagotavlja dobro osnovo, ki jo je mogoče še razširiti. Zdaj preučujemo druge načine za izboljšanje podobe Evrope kot turistične destinacije in pri tem upamo na vašo podporo.
Za konec naj poudarim, da je večja trajnost v turizmu ključni vidik naše politike. Prepričan sem, da bomo z vključitvijo trajnostnih vidikov na vsa področja turizma lahko ohranili konkurenčne prednosti, zaradi katerih je Evropa že najprivlačnejša turistična destinacija na svetu.
Komisija je prejšnji mesec predstavila svoj novi "Program za trajnostni in konkurenčni evropski turizem". Ta program vključuje odzive na zahteve, izražene v tem in prejšnjem poročilu Parlamenta. Menim, da si tudi tukaj lahko še naprej obetamo dobro sodelovanje v prihodnosti.
Upam, da bodo program sprejele vse zainteresirane strani na področju turizma in tudi turisti, kar pa, glede na to, da vsi v tem parlamentu pogosto potujemo, vključuje tudi nas.
pripravljavec mnenja odbora za regionalni razvoj. - (EL) Gospa predsednica, gospod komisar, gospe in gospodje, sektor turizma je izredno pomemben. Neposredno in posredno ustvarja več kot 10 % BDP Evropske unije ter zaposluje okoli 12 % delovne sile. Čeprav to področje ne spada pod pristojnost Evropske unije, je na voljo veliko ukrepov, ki lahko prispevajo k pozitivnem trendu v sektorju in njegovemu trajnostnemu razvoju. Številni od teh so že vključeni v poročilo in ob tem tudi sam čestitam poročevalcu.
Na izzive, s katerimi se srečuje turizem, se je treba odzvati s skladno politiko na ravni EU: tj. obsežen in konkurenčen okvir delovanja s posebnimi kvantitativnimi in kvalitativnimi cilji. V novem načrtovalnem obdobju in glede na cilje, ki so bili določeni v spremenjeni lizbonski strategiji, sta sodelovanje in sinergija potrebna na vseh ravneh, tj. evropski, nacionalni, regionalni in lokalni ravni, da bo lahko sektor turizma prispeval k doseganju teh ciljev. Prav tako je treba uskladiti politike in ukrepe, ki neposredno ali posredno vplivajo na sektor turizma.
Gospe in gospodje, poudarjam, da smo na vprašanje, kakšen sektor turizma želimo v Evropski uniji, že odgovorili. Želimo uspešen sektor, ki se bo razvijal v skladu z načeli trajnosti, bo ponujal visokokakovostne turistične produkte in storitve ter ne bo nikogar izključeval. Če bomo vsi sodelovali na vseh ravneh, lahko ta cilj dosežemo.
pripravljavka mnenja odbora za kulturo in izobraževanje. - (FR) Gospa predsednica, gospod komisar, gospe in gospodje, turizem je izredno pomemben za EU. Zagotovo zelo vpliva na gospodarsko rast in ustvarjanje delovnih mest v Evropi. Poleg tega spodbuja tudi vključevanje, dialog med različnimi narodi in medsebojno poznavanje kultur, s čimer prispeva k razvoju občutka evropskega državljanstva. Ker nimamo skupne turistične politike, je treba vprašanja v tej gospodarski panogi, ki zajema več področij ter vključuje celo vrsto storitev in poklicev, obravnavati na evropski ravni.
Poročilo, ki nam je bilo danes predloženo, razkriva to potrebo. Zato moram čestitati poročevalcu za njegovo odlično delo in natančneje za podporo nekaterim prednostnim nalogam, ki jih je navedel odbor za kulturo in izobraževanje. Evropa je zaradi svoje raznolikosti in bogastva še vedno najbolj priljubljena turistična destinacija na svetu. Ponovno moramo preučiti naše politike in jih posodobiti, tako da bodo bolj upoštevale kulturo, saj bomo tako lahko ohranili ta položaj. Prav tako moramo poudariti potrebo po ohranitvi evropske naravne in kulturne dediščine, spodbujati tradicionalno kulturo, zlasti popularno in umetniško obrt, trgovino in spretnosti, ki počasi izginjajo, ter spodbujati pobude za povečanje vrednosti in prepoznavnosti te dediščine.
V zvezi s tem moramo poleg drugih ukrepov podpirati uvedbo znaka evropske kulturne dediščine, ki bo zagotovo povečal občutek naših sodržavljanov, da pripadajo skupnemu kulturnemu prostoru in identiteti. Prav tako je bistveno, da spodbujamo razvoj nove tehnologije, ki je zdaj in bo tudi v prihodnosti zelo pomembna pri prodaji turističnih produktov, spodbujanju kulturnih dobrin in dogodkov ter upravljanju in ohranjanju različnih krajev.
Končno moramo v sodelovanju z vsemi turističnimi akterji na vseh ravneh spodbujati trajnostni in visokokakovostni turizem, ki je konkurenčen, okolju prijazen, odgovoren in predvsem vsakomur dostopen.
Naslednja točka je poročilo Kadera Arifa v imenu odbora za mednarodno trgovino o predlogu za sklepa Sveta o zagotovitvi makrofinančne pomoči Skupnosti Libanonu - C6-0290/2007 -.
komisar. - - (DE) Gospa predsednica, gospe in gospodje, zahvaljujem se Parlamentu za podporo predlogu Komisije iz lanskega avgusta. Kot je v svojem poročilu poudaril poročevalec, gospod Arif, je Libanon v zelo težavnem položaju, tako politično kot gospodarsko. Njegova potreba po finančnih sredstvih je izjemna. S to makrofinančno pomočjo Evropska unija ukrepa v skladu z obljubo, ki je dala na mednarodni konferenci darovalk lani januarja v Parizu, ko smo se dogovorili, da bomo finančno podprli Libanon.
Kot veste je operacionalizacija finančne pomoči obdana z veliko negotovosti zaradi politične in ustavne krize, ki še ni bila premagana. Kljub temu Komisija ohranja obljubo, da bo zaključila vse potrebne notranje postopke, da se bo pomoč lahko nakazala, takoj ko bodo okoliščine to dopuščale.
Naši pogovori z libanonskimi organi o političnih pogojih, ki jih je treba povezati s programom, se približujejo zaključku, prav tako vam lahko zagotovim, da bodo ti pogoji povsem v skladu z akcijskim načrtom EU-Libanon, določenim v okviru evropske sosedske politike in v skladu s srednjeročnim ekonomskim reformnim programom libanonskih organov. Seveda bomo uporabljali vsa razpoložljiva sredstva, da bi čim bolj zmanjšali tveganje goljufije, korupcije in finančne zlorabe, kot se to zahteva v osnutku poročila.
Ugotavljam, da poročevalec predlaga različne spremembe k predlogu Komisije. Te spremembe bomo zelo pazljivo obravnavali ter Svetu predložili svoje mnenje. Vendar vam lahko že povem, da ne bomo ugovarjali večini sprememb v zvezi s samimi pravnimi določbami.
Komisija se zaveda, da se je moral Parlament na obravnavah o novi finančni pomoči odzvati v zelo kratkih rokih. Urnik za vse institucije, ki so sodelovale na obravnavi, je bil tesen zaradi posebne narave te finančne pomoči kot kriznega instrumenta.
Vendar se za olajšanje položaja in izboljšanje sodelovanja z odborom za mednarodno trgovino (INTA) Komisija zavezuje, da bo v prihodnosti sistematično in v naprej obveščala sekretariat odbora za mednarodno trgovino o vseh novih transakcijah finančne pomoči; to bo storila prek informativnega memoranduma, takoj ko bo na vidiku nova finančna pomoč.
poročevalec. - (IT) Gospa predsednica, gospod komisar, gospe in gospodje, z zadovoljstvom vam danes predstavljam tole poročilo o dodelitvi makrofinančne pomoči Libanonu. To je priča obljubi EU, da bo državi pomagala pri obnovi po več zaporednih krizah.
Libanon je trenutno ena od najbolj zadolženih držav v svetu z razmerjem med dolgom in BDP 180 %. Posledice državljanske vojne med leti 1975 in 1990, poletna kriza z Izraelom leta 2006, stalna politična nestabilnost in slaba gospodarska politika so povzročili resno gospodarsko, finančno in družbeno krizo. Resničnost tega položaja zahteva takojšnje ukrepanje.
Na dan je prišlo, da sredstva v zvezi s sprejetjem akcijskega načrta EU-Libanon iz januarja 2007 v okviru evropske sosedske politike ne bodo na voljo do konca leta 2009. Izjemna makrofinančna pomoč, ki jo bomo sprejeli, bo premostila to vrzel ter bo imela takojšen vpliv na javne finance in bo uravnotežila plačila v Libanonu, če se bo takoj izvedla. Makrofinančna pomoč bo sestavljena iz donacije v znesku 30 milijonov EUR in posojila v znesku 50 milijonov EUR za pomoč libanonski vladi pri povojni obnovi in nadaljnjem gospodarskem preporodu.
Moje poročilo v celoti odobrava potrebo po zagotovitvi te finančne pomoči Libanonu. Vendar uvaja številne spremembe k predlogu Sveta za izboljšanje jasnosti in preglednosti.
Prvič in predvsem moramo vedeti, da mora biti pomoč strogo dopolnilna k financiranju, o katerem so se dogovorile institucije Bretton Woods, Pariški klub, dvostranski darovalci in EU v okviru drugih programov. Biti mora v skladu z zunanjimi ukrepi ali politikami EU ter zajamčiti dodano vrednost prizadevanja Skupnosti.
Svet bo prav tako moral izrecno in javno sprejeti priporočila Parlamenta glede pogojev in meril, ki veljajo za pomoč, z drugimi besedami izboljšano preglednost in povečano trajnost javnih financ, uporabo opredeljenih proračunskih in makroekonomskih prednostnih nalog, izvajanje posebnih ukrepov za preprečevanje tveganja goljufij, korupcije in zlorabe sredstev, razporeditev pomoči s pravičnim ravnovesjem med stroški po sporih, obnovo, čezmeren dolg in socialne potrebe prebivalstva ter polno skladnost z mednarodnimi standardi za demokratične in človekove pravice ter s temeljnimi načeli pravne države. Določbe o pomoči za Libanon mora pospremiti resničen napredek na področju omenjenih ciljev, to je treba določiti v sporazumu o donaciji, ki se ga pripravi skupaj z libanonskimi organi.
Poleg našega osnovnega dela v zvezi s tem besedilom želim prav tako omeniti nekatere težave, s katerimi smo se zaradi nujnosti poročila srečali med njegovo pripravo. Iz tega razloga nas morata Komisija in Svet pri vsaki prihodnji odločitvi v zvezi z odobritvijo makrofinančne pomoči precej bolje obveščati. Da bi Parlament zadovoljivo opravil svoje delo, mora v zadostnem času prejeti bolj kakovostne informacije. V zvezi s tem bi uvedba sistema zgodnjega opozarjanja s strani Komisije zagotovila hitrejšo obravnavo dokumentacije s strani pristojnega odbora v Parlamentu ter bi preprečila nepotrebne zamude, ki lahko resno negativno vplivajo na končnega upravičenca do finančne pomoči. Kakovost in skladnost našega dela ter kakovost našega sodelovanja z drugimi institucijami so močno odvisni od tega dejavnika.
V skladu s prejšnjimi resolucijami Parlamenta želim poudariti, da takšnih bistvenih instrumentov ni mogoče enostavno obravnavati kot izjemnih. Imeti mora redno pravno podlago in ne more temeljiti na priložnostnih odločitvah Sveta za takšno delovanje. Okvirna uredba o makrofinančni pomoči, določena s postopkom soodločanja, je potrebna, da se izboljšajo sistemi za preglednost, odgovornost, spremljanje in poročanje.
Prav tako se moramo hitro dogovoriti za medinstitucionalne razprave o najprimernejši pravni podlagi za to obliko instrumenta. V primeru makrofinančne pomoči za Libanon, ene od držav, ki so vključene v evropsko sosedsko politiko, in državo, ki je razvrščena kot država v razvoju, menimo, da mora biti pravna podlaga za ta ukrep člen 179 Pogodbe ES in ne člen 308 Pogodbe ES.
Ker je Libanon država v razvoju, Parlament vztraja, da ne smemo zanemarjati socialnih vidikov reform, ki jih lahko izvede libanonska vlada. V skladu z razvojnim programom Združenih narodov skoraj 24 % Libanoncev živi v popolni revščini, približno 52 % Libanoncev pa velja za zapostavljene. Razen tega je skoraj 9 % prebivalstva nepismenega, manj kot ena tretjina prebivalstva je končala osnovno šolo in le 13 % Libanoncev se vpiše na univerzo.
Kljub tej resničnosti moramo reči, da socialno vprašanje trenutno ni v središču libanonske politične razprave, razen tega je socialna vsebina predvidenih reform izjemno omejena, kar zadeva gospodarske in finančne skrbi. Vendar je v interesu Libanona in njegovih partnerjev, kot sem že povedal, da poiščejo pravično ravnovesje med različnimi postavkami odhodkov, zlasti pri sredstvih za izobraževanje in usposabljanje. Pri tem je treba vedeti, da imajo lahko stalne socialne neenakosti resne gospodarske in politične posledice, ki lahko podaljšajo nestabilnost države.
Gospa predsednica, v Libanonu vladajo izjemno težke in napete razmere; jasno je, da mora država poiskati pot iz institucionalne krize. Ob upoštevanju tega bo delovna skupina odbora za zunanje zadeve naslednji teden obiskala državo, da bi storila to, kar je ta parlament vedno počel: bila priča solidarnosti naše institucije z idejo miru, razumevanja, harmonije, sprave in utrditve demokracije v tej državi.
S tem ciljem v mislih je gospod Arif pripravil svoje poročilo o makrofinančni pomoči za Libanon. Povedati mu moram, da se v odboru za zunanje zadeve nismo želeli preveč pogrezniti v tehnične podrobnosti glede na izjemno resne in napete razmere v Libanonu, ki so nastale - kot sem že povedal - po odhodu predsednika Lahouda. Kljub temu smo očitno želeli zagotoviti polno spoštovanje pristojnosti Parlamenta kot orodja proračunskega organa ter popolno jasnost in preglednost, kot je predlagal poročevalec, ter s tem pravilno in učinkovito uporabo finančnih sredstev, s čimer bi se izognili kakršni koli obliki korupcije, kot je v svojem govoru povedal komisar Verheugen.
V zvezi s tem verjamemo, da ta makrofinančna pomoč sovpada z duhom sporazuma o pridružitvi ali pridruževanja med Evropsko unijo in sredozemskimi državami v okviru prihodnjega okvira evropske sosedske politike in seveda v skladu z obveznostmi iz sporazuma, sklenjenega na tretji pariški konferenci o obnovi Libanona. Prav tako je v skladu z duhom sporazuma, sklenjenega z mednarodnimi ustanovami.
pripravljavec mnenja odbora za proračun. - (FI) Gospa predsednica, kot pripravljavec mnenja odbora za proračun z zadovoljstvom ugotavljam, da je odgovorni odbor sprejel predloge, ki smo jih predložili. Prav tako je bilo s strani odbora zelo pogumno, da je predlagal nov koncept "obdobja razpoložljivosti finančne pomoči" ter ga razložil na način, ki omogoča enostavno podaljšanje veljavnosti pravnega akta s postopkom komitološkega odbora. Komisija je le izvršilni organ in ne more imeti vloge zakonodajalca. To bi postala, če bi se morala odločati o tem, kako dolgo mora trajati finančna pomoč.
V zvezi z odborom za proračun z zadovoljstvom ugotavljam, da je odgovorni odbor sprejel pozitivno stališče glede našega predloga za spremembo pravne podlage, čeprav bi to storil le ob upoštevanju prihodnjih predlogov o makrofinančni pomoči. Menimo, da je ustreznejša pravna podlaga člen 179 Pogodbe ES in ne splošni člen 308, ki se je uporabljal do zdaj. Upamo, da bosta Komisija in Svet v prihodnosti upoštevala to sporočilo Parlamenta.
v imenu skupine PPE-DE. - (FR) Gospa predsednica, sedanja institucionalna praznina v Libanonu pomeni resno grožnjo državi in regiji na splošno. Z nefunkcionalnim parlamentom, katerega poslanci se bojijo za svoja življenja, destabilizirano vlado in ohromljenim gospodarstvom mora zdaj Libanon poiskati pot iz krize. Bolj kot kdaj koli mora EU ostati pozorna pri podpori svojim sosedom in zaveznikom.
Makrofinančna pomoč, ki jo je danes predlagala EU, je dobrodošla bolj kot kdaj koli prej. Ta izredna pomoč z omejenim rokom, katere namen je izboljšati proračunski položaj države, v kateri so bila dogovorjena prizadevanja za zmanjšanje bremena dolga uničena v morilskem sporu poleti leta 2006, v celoti spada v okvir evropske sosedske politike in evro-sredozemskega partnerstva. Zato to ni tradicionalna oblika podpore, ker bo ta proračunska podpora pomagala izboljšati politično in gospodarsko suverenost in neodvisnost Libanona. Pomoč je seveda treba preveriti z mehanizmom za boj proti goljufijam, da se zagotovi večja preglednost pri upravljanju s sredstvi in njihovem razporejanju.
Prav tako moramo zagotoviti boljše usklajevanje finančnih institucij, ki si prizadevajo za obnovo države. Dejansko moramo izvajati sosedski instrument, ukrepe Mednarodnega denarnega sklada in ukrepe Sklada za evro-sredozemske naložbe in partnerstvo na dosleden način, da se zagotovi učinkovita in trajnostna pomoč. Ko konferenca v Annapolisu odpira upanje, ostaja Libanon ključni dejavnik za mir in stabilnost v regiji.
v imenu skupine PSE. - Gospa predsednica, pozdravljam poročilo gospoda Arifa. Kot se od gospoda Arifa pričakuje, je to poročilo uravnoteženo in dobro utemeljeno.
Vendar obžalujem, da mora EU ponovno odgovarjati v zvezi z navado Izraela, da na Bližnjem vzhodu najprej odvrže bombe in šele potem razmišlja o posledicah.
Libanon je imel pred sporom z Izraelom poleti leta 2006 res finančne težave, dokončno pa se je finančna kriza zaostrila zaradi zadevne vojne. Libanon je po besedah gospoda Arifa zdaj ena od najbolj zadolženih držav na svetu, pri čemer živi v popolnem pomanjkanju po podatkih programa Združenih narodov za razvoj (UNDP) skoraj ena četrtina Libanoncev.
Naslednja točka je poročilo Alaina Lipietza v imenu odbora za mednarodno trgovino o trgovini in podnebnih spremembah.
poročevalec. - (FR) Gospa predsednica, gospod komisar, gospe in gospodje, to je precej pomembno poročilo, sprejeto pred konferenco na Baliju.
Zavedamo se, da se mednarodna trgovina razvija dvakrat hitreje kot svetovna bruto proizvodnja. To pomeni, da povzroča rast v prometnem sektorju, enem od največjih proizvajalcev toplogrednih plinov. To na prav tako omogoča selitev proizvodnje, ki je lahko dobra v smislu uporabe delovne sile in predpisov o plačah, vendar lahko pospeši nastajanje toplogrednih plinov in podnebne spremembe, ker ne upošteva stroškov toplogrednih plinov, ki jih proizvede ta industrijski sektor.
Naj navedem en sklop številk: ladje, ki prenašajo 40-krat več tovora kot letala, proizvedejo le dvakrat več toplogrednih plinov, vendar še vedno uporabljamo letala za prevoz blaga, da bi optimizirali proizvodni cikel. Zato menim, da se moramo na podlagi Sternovega poročila in štirih poročil medvladnega odbora za podnebne spremembe zavedati, da se izplača počakati še pol dneva ali celo tri dni več, da pride proizvod na cilj, namesto da uničujemo naše podnebje za ceno, ki jo Sternovo poročilo ocenjuje na 5 000 milijard dolarjev.
Poleg te pripombe poročilo poskuša odpreti nekatere smeri. Očitno so nekatere smeri povezane s transportom. Zadovoljni smo z nedavnim glasovanjem o dodatku letalske industrije v evropski sistem kvot. Poročilo spodbuja razmislek o organizaciji industrije za zmanjšanje geografskega obsega proizvodnih verig - proizvodnja v neposredni bližini končnega uporabnika - ter daje več predlogov v zvezi s trgovino z okoljskim blagom.
Kar predlagamo v okviru sporazumov STO in dvostranskih sporazumov ali sporazumov med dvema regijama - z drugimi besedami vseh sporazumov, o katerih se trenutno pogajamo - je dati prednost oceni vplivov na podnebne spremembe v okviru ocene, ki je bila podana v teh sporazumih o vplivih na podnebje. Prav tako predlagamo, da se da prednost precejšnjemu zmanjšanju vseh tarifnih in netarifnih ovir - tu imamo v mislih predvsem licenčnine - ki ovirajo trgovino z lastnim blagom in storitvami, ki lahko zmanjšajo proizvodnjo toplogrednih plinov.
Vse to je očitno treba opraviti v najbolj večstranskem okolju s sodelovanjem STO, če je to mogoče, brez kakršnih koli sporazumov med dvema regijama, o katerih se zdaj pogaja Evropa. Vendar ne moremo izključiti možnosti, da po letu 2012, v začetnem obdobju po kjotskem sporazumu, človeštvo ne bo doseglo soglasnega dogovora o boju proti podnebnim spremembam. V tem primeru bo odločitev Evrope, da bo vodila boj proti podnebnim spremembam, gotovo vplivala na nekatere njene sektorje. Vendar ne bo vplivala na vse. V številnih primerih vodstvo v boju proti podnebnim spremembam zagotavlja konkurenčno prednost. V nekaterih primerih, tule imam predvsem v mislih predvsem industrijo cementa, lahko predstavlja velike težave in celo vodi do cementnega turizma. V tem primeru, ko so izčrpane vse možnosti večstranskih sporazumov, predlagamo sprejetje člena 20 Splošnega sporazuma o carinah in trgovini, z drugimi besedami mejnega davka za prilagoditev, da se obnovi poštena konkurenca.
komisar. - (EL) Gospa predsednica, gospe in gospodje, hvaležni smo za pobudo odbora za mednarodno trgovino pri obravnavi vprašanj v zvezi s trgovino in podnebnimi spremembami.
Poročilo Alaina Lipietza je uporaben vir političnih zamisli in predlogov. Zadovoljni smo s tem poročilom, ker priznava medsebojne povezave različnih vidikov pogajanj.
Podnebne spremembe so zelo resno vprašanje, ki v bistvu vpliva na vse sektorje, vključno s trgovino. Prizadevati si moramo za opredelitev vzajemno podporne in koherentne politike. Evropska unija si prizadeva za olajšavo trgovine, pri čemer zagotavlja, da je izvedljiva in da prispeva k drugim politikam, kot je politika o podnebnih spremembah.
Pozdravljamo dejstvo, da poročilo priznava možnosti za pogajanja o okoljskem blagu in storitvah. Menimo, da to predstavlja pomemben prispevek trgovine k ciljem glede podnebnih sprememb. Upamo, da bomo lahko spremljali napredek v trenutnem krogu večstranskih trgovinskih pogajanj za razvojno agendo iz Dohe. Zadovoljni smo zaradi priznavanja potrebe, da sekretariati za okoljske sporazume pridobijo status opazovalcev v Svetovni trgovinski organizaciji, kar je nekaj kar smo poskusili doseči za sedanji krog trgovinskih pogajanj. Prav tako smo zadovoljni zaradi priznanja prispevka, ki ga lahko dajo naši novi sporazumi o prosti trgovini k vprašanju podnebnih sprememb prek posebnih določb.
Povezave med priložnostmi za dostop do novih trgov, tj. za boljše trgovinske tokove, in politikami o podnebnih spremembah so očitne.
Okoljske politike zagotavljajo močno spodbudo za tehnološke inovacije in spodbujajo gospodarsko zmogljivost. Znanstveni in gospodarski podatki zelo jasno kažejo, da koristi omejevanja podnebnih sprememb odtehtajo stroške politik zniževanja.
Sprejetje nadaljnjih ukrepov za boj proti podnebnim spremembam lahko povzroči velike konkurenčne prednosti za proizvajalce v državah z omejitvami za ogljikove emisije, ker bo - v kombinaciji z drugimi politikami - zagotovilo manjšo porabo dragocenih virov ter okolju prijazne tehnološke inovacije, za katere je vedno več priložnosti za dostop na trg. Na ta način bomo dosegli položaj, v katerem bodo imeli koristi vsi, in sicer v smislu konkurence in okolja. Še naprej si moramo prizadevati za nadaljnje priložnosti za okrepitev pozitivnega prispevka trgovinske politike k boju proti podnebnim spremembam.
Opažam, da poročilo v tem kontekstu vsebuje vprašanja izvoznih kreditov, postopnega odpravljanja trgovinskih subvencij z negativnim vplivom na podnebje ter krepitev in širitev dostopa na trg za neposredne tuje naložbe. Vse to so zanimiva vprašanja, o katerih lahko podrobneje razpravljamo.
Prav tako moramo nadaljevati z našimi prizadevanji za merila trajnosti v zvezi z gozdarskimi proizvodi, krčenjem gozdov in nezakonito sečnjo gozdov.
V zaključku se ponovno zahvaljujem za ta dragocen prispevek k razpravi o podnebnih spremembah v tem zelo pomembnem času, ko nas le nekaj dni loči od začetka konference na Baliju o podnebnih spremembah, za katero upamo, da bo zagotovila motivacijo za pogajanja o mednarodnem sporazumu za obdobje po letu 2012.
Gospa predsednica, čas je, da se svetovna trgovina sooči s svojo odgovornostjo za podnebje. Od leta 1990 je svetovna trgovina eksponentno rasla. Kaj je rezultat tega z vidika podnebja? To je jasno, več prometa in emisij. Je na primer smiselno, da morajo živinorejci iz EU uvažati več milijonov ton soje iz Brazilije za evropsko mesno industrijo ali da se ribe, ujete na Norveškem, pošljejo na Kitajsko za filetiranje in čiščenje ter jih nato vrnejo v Evropo za konzerviranje? Ne, seveda ne.
Naše odlično mnenje nam daje priložnost, da sprejmemo konkretne ukrepe za obravnavo tega. Zahtevamo, da prometni sektor plača svoje okoljske stroške. Zeleno tehnologijo želimo razširiti v države v razvoju, na primer tako, da uveljavimo temeljne spremembe pravic patentov in pravic intelektualne lastnine. Želimo odpraviti subvencije za proizvodnjo umazane energije. Želimo imeti obvezno okoljsko certifikacijo biogoriv ter želimo, da se vsi trgovinski sporazumi ocenijo z vidika podnebja. To je le nekaj primerov iz tega odličnega poročila. Z doseganjem teh elementov lahko zagotovimo, da postane svetovna trgovina del rešitve in ne del težave.
Pripravljavec mnenja odbora za industrijo, raziskave in energetiko. - (HU) Gospa predsednica, hvala za besedo. Gospod komisar, gospe in gospodje, povezava med dvema temama, o katerih razpravlja poročilo, ki ga imamo pred sabo, je izredno tematska. Povezava med nekaterimi oblikami trgovine in podnebnih sprememb je vse bolj očitna. Nedvomno je, da ima intenzivna mednarodna trgovina številne negativne posledice, vključno s povečanjem emisij ogljikovega dioksida, pri čemer se zmanjša habitat za rastline, ki absorbirajo toplogredne pline. Kljub vsemu temu sem prepričan, da prosta trgovina sama po sebi ni enaka okoljski škodi. Širitev trgovine in mednarodna razporeditev dela poveča učinkovitost proizvodnje, predvsem njene negativne vplive. To lahko povzroči porabo manj virov energije skupno.
Dovolite mi, da kot poročevalec odbora za industrijo, poudarim tri misli v zvezi s tem iz mnenja, ki ga je pripravil odbor. Prvič, bistveno je, da se čim prej odpravijo komercialne ovire za okolju prijazne tehnologije. Takšen ukrep bo zahteval, da Evropska unija prevzame dejavno vlogo pri mednarodnih pogajanjih o podnebnih spremembah.
Drugič, prizadevati si moramo, da bodo v prihodnosti cene proizvodov odražale negativne posledice, ki niso takoj opazne, vključno v vplivom na podnebne spremembe.
Tretjič in končno, menimo, da so ustrezno poglobljene razprave o razmerju med trgovino in podnebnimi spremembami predvsem v interesu Skupnosti. Še bolj, ker ima lahko Evropa vodilno vlogo pri izvozu zelenih proizvodov in storitev po vsem svetu.
Gospe in gospodje, iz zgornjih točk je prav tako očitno, da se člani odbora za Komisijo soglasno strinjajo, da sta odprava ovir za trgovino in ukrepanje proti podnebnim spremembam možna le z najširšim možnim mednarodnim sodelovanjem. Razprave v odboru so nam potrdile, da v zvezi s podnebnimi spremembami trgovina ni le težava, ampak tudi rešitev. Najlepša hvala, gospa predsednica.
v imenu skupine PPE-DE. - (EL) Gospa predsednica, gospe in gospodje, Unija mora prevzeti vodilni položaj - kar ji je v veliki meri tudi uspelo - pri sprejemanju okolju prijaznih politik. V zvezi s tem je bil vaš prispevek, gospod Dimas, precejšen. Prilagoditev vseh sektorskih strategij modelom trajnostnega razvoja je v vsakem primeru primarni regulativni cilj.
Krepitev mednarodne trgovine prispeva k svetovnemu gospodarskemu razvoju in dejansko ne koristi le razvitim državam, ampak tudi državam v razvoju. Vendar je hitro rastoč tok čezmejne trgovine izziv za podnebno politiko. Meje razmerja medsebojne podpore ali antagonističnega razmerja med svetovnimi trgovinskimi sistemi in politikami o podnebnih spremembah so predmet poročila, o katerem razpravljamo. Žal je v poročilu mogoče opaziti neravnovesje med komercialnim in okoljskim delom. Hiter razvoj mednarodne trgovine je treba obravnavati izključno kot dejavnik, ki škoduje okolju. Razen tega samo sprejetje podnebnih politik ni dovolj; potrebujemo splošen in skladen načrt, ki bo odražal okolju prijazne prednosti v politikah o prometu, trgovini, industriji, energiji in kmetijstvu. V vsakem primeru samo prizadevanje Unije ni dovolj za boj proti podnebnim spremembam. Unija mora še naprej ostati vodilna v svetu pri vzpostavljanju modelov varstva okolja in socialnega varstva ter ju spodbujati v svojih trgovinskih odnosih z državami zunaj EU.
Gospe in gospodje, predlog resolucije vsebuje nekatere ključne točke. Skupina Evropske ljudske stranke in Evropskih demokratov se je odločila, da mora biti končno glasovanje v korist predloga odvisno od rezultata glasovanja o teh točkah.
v imenu skupine PSE. - Gospa predsednica, kot del problema v zvezi s podnebnimi spremembami se večkrat obravnava tudi trgovina, pri čemer je res, da se nekatere trgovine preprosto ne da upravičiti. Pošiljanje škotskih kozic na Tajsko, da jih očistijo in nato vrnejo na Škotsko, je nesmiselno in izguba energije. Vendar je lahko trgovina tudi del rešitve, kot je razvidno iz dobro utemeljenega poročila gospoda Lipietza. Predstavil bom samo tri kratke primere.
komisar. - Gospa predsednica, nacionalni volilni svet je objavil, da bo splošni referendum o predlogu predsednika za ustavno reformo Bolivarske republike Venezuele in nacionalne skupščine potekal 2. decembra 2007. Takrat bodo imeli prebivalci Venezuele priložnost za uveljavljanje svoje demokratične pravice do odločanja o predlaganih spremembah, ki bodo pomembno vplivale na politično, institucionalno, gospodarsko in družbeno življenje v tej državi.
Komisija natančno spremlja sedanji proces ustavne reforme v Venezueli in drugih državah v regiji. Poudarja pomembnost dejstva, da se mora z vsako novo ustavo ali ustavno reformo okrepiti demokracija in pravna država. Prav tako meni, da mora vsaka ustava temeljiti na splošnem ljudskem soglasju in ustrezno izražati različnost in raznolikost mnenj vsakega naroda. Ustave morajo ljudi povezovati in ne razdeljevati.
Komisija z zanimanjem spremlja živahne razprave o ustavni reformi v Venezueli. Ugotavlja, da so nekateri sloji venezuelske družbe naklonjeni predlaganim spremembam, vendar prav tako ugotavlja, da drugi sloji odločno nasprotujejo tem spremembam. Ti sloji so zaskrbljeni zlasti glede tistih vidikov reforme, ki zadevajo pooblastila predsednika, saj menijo, da bi bila ob sprejetju reforme večja, mehanizmi demokratičnega nadzora bi bili manj učinkoviti, pristojnosti obstoječih institucij bi bile manjše, ogrožen pa bi bil tudi demokratični pluralizem. Pripadniki drugih slojev menijo, da ti predlogi ne zadevajo samo reforme, ampak zadevajo tudi spreminjanje temeljne strukture države.
Komisija se zaveda tega položaja in mu posveča ustrezno pozornost. Meni, da morajo izraziti mnenje o predlogu reforme prebivalci Venezuele sami, in poudarja pomembnost izvajanja odprte kampanje o reformi na podlagi medsebojnega spoštovanja. Poleg tega upa, da bo referendum potekal pregledno in mirno.
V tem smislu je treba upoštevati, da je volilni proces po mnenju predstavnikov opazovalne misije Evropske unije na zadnjih predsedniških volitvah v Venezueli na splošno potekal skladno z mednarodnimi standardi in nacionalno zakonodajo ter mirno.
v imenu skupine PPE-DE. - (ES) Gospa predsednica, ameriška celina kot celota je najbližje Evropi v smislu vrednot, idealov, vizije sveta in posameznikov, njihovega dostojanstva in njihovih pravic. To, kar imenujemo zahod, po mojem mnenju jasno vključuje tudi Latinsko Ameriko.
V zadnjih letih smo bili priča nekaterim pozitivnim trendom v Latinski Ameriki kot celoti, kar jo je pripeljalo vse bližje Evropi: večstrankarske volitve in utrditev demokracije, rast z bolj uravnoteženo in odprto gospodarsko politiko, procesi regionalne integracije in zelo pomembni sporazumi z Evropsko unijo.
Vendar v tej pozitivni sliki obstajajo izjeme: poleg tradicionalne Kube se zdaj na tem področju pojavlja še Venezuela. Ta država gre skozi postopek vse večjega avtoritarizma, v katerem se svoboščine omejujejo, opozicija se nadleguje, med ljudmi pa se ustvarja strah in vzbuja sum, da njihovo glasovanje ni več tajno. V tem parlamentu obžalujemo zaprtje televizijske hiše Radio Caracas Televisión lani maja.
V nedeljo se bo hitro odvijala ustavna reforma, katere cilj je uvesti avtoritaren in izključen režim ter ki predlaga ustanovitev tega, kar se imenuje "socializem za 21. stoletje". Do nedavnega zelo tesen sodelavec predsednika Cháveza je ta proces celo poimenoval "prevrat". Obžalujem, da misija za spremljanje volitev iz Evropske unije ni bila uradno povabljena.
Še več, ta referendum poteka v ozračju nasilja in napetosti, ki je celo terjalo življenja študentov, ki so prav tako zavračali načrt. V zadnjih letih so se povečali tudi davčna in pravna negotovost, ugrabitve in zasedbe zemlje. Zaradi tega so številni moji sodržavljani iz Galicije zapustili državo, v povprečju po tisoč ljudi na leto, od kar je na oblasti predsednik Chávez.
Opogumljen zaradi visokih cen nafte, predsednik Chávez išče somišljenike in zaveznike v drugih državah, zelo je glasen na mednarodnih forumih in posega v suverenost svojih sosed. Kot je povedal predsednik Uribe, želi predsednik Chávez spremeniti cel kontinent. Njegov odnos predstavlja težavo za demokratično stabilnost Venezuele ter za harmonijo in procese približevanja po vsej Latinski Ameriki. Prav tako moti odnose, ki so se v zadnjih desetletjih razvili med državami na tej celini in Evropsko unijo.
Ob upoštevanju naslednjega vrha v Limi odnos predsednika Cháveza predstavlja resen izziv, ki ga morajo pazljivo obravnavati Evropska unija in njene države članice.
v imenu skupine PSE. - (ES) Gospa predsednica, prva stvar, ki jo moramo storiti v tem parlamentu, v skladu z našo tradicijo spoštovanja in nevmešavanja, je, da položaja zaradi naših besed ne še dodatno poslabšamo, in sicer na celinah ali v tretjih državah.
Gospod Millán Mon ima prav, ko je izjavil, da se je Latinska Amerika v zadnjih letih razvijala zelo pozitivno, tako politično - ker je večina držav demokratičnih - kot gospodarsko ter tudi, čeprav bolj skromno, v socialnem smislu.
Evropa je prek svojih podjetij, naložb in zlasti prek svoje razvojne pomoči, ki je najvišja na tej celini, veliko prispevala k temu razvoju.
V tem splošnem okviru ne bi rekel, da gre za izjemo, ampak za poseben položaj v Venezueli, in sicer zaradi osebnosti predsednika Cháveza, ki je zelo posebna in svojstvena. Vendar ne smemo pozabiti - zlasti ne v demokratični instituciji, kot je tale - da je bil predsednik Chávez trikrat izvoljen z veliko večino in brez kakršnega koli utemeljenega suma volilne goljufije.
V teh okoliščinah - povedati moramo, da ne govorimo o diktatorstvu - moramo pazljivo utirati pot, poskušati povečati dialog, tako da ponudimo roko prijateljstva ter prav tako spodbudimo to državo, ki je priznano razdrobljena in razdeljena, da začne notranji dialog ter sklene soglasje in spravo. To moramo storiti v veri, da države ni mogoče preoblikovati z le 60 % ali 40 % večino ter da pravil igre ni mogoče spremeniti brez širokega soglasja, ki vključuje vsaj 70 % ali 80 % soglasje, kot se je zgodilo v drugih državah okrog nas in na naši stari celini, v Evropski uniji.
Jasno je, da so notranje razmere zelo zaskrbljujoče zaradi razlogov, ki sem jih navedel: težnja ali sum težnje k avtoritarizmu; koncentracija moči; posledična izguba delitve oblasti ter zmanjšanje svobode izražanja z uporabo orodja, imenovanega "en cadena", ki je v Evropi komajda znano. To predsedniku ali enemu od njegovih ministrov dopušča, da kadar koli upravlja vse televizijske kanale in vse radijske oddajnike, da je mogoče predvajati sporočila predsednika. Ta ne trajajo le minuto ali dve. V izrednih primerih lahko dejansko trajajo več ur na dan. V državi, v kateri se bere le malo časopisov in v kateri sta televizija in radio glavna medija, je to resna težava.
Vendar vztrajam - na tej točki bom tudi zaključil - da moramo biti od soočenju s tem referendumom, pazljivi, ponuditi moramo dialog, podati roko prijateljstva ter poskušati posredovati med dvema nasprotnima stranema v Venezueli.
v imenu skupine ALDE. - Gospa predsednica, Venezuela je država z zelo lepo naravo in zelo bogatimi naravnimi viri. Ima nekaj največjih nahajališč nafte, premoga, železa in zlata na svetu. Kljub naravnemu bogastvu države je večina Venezuelcev zelo revnih, pri čemer jih živi v pogojih hude revščine veliko preveč. Samo manjšina, ki pripada bogati eliti, lahko izkorišča naravno bogastvo.
Zaradi takšnih pogojev velike družbene neenakosti je jasno, da veljajo priljubljeni politiki, kot je Hugo Chávez, za rešitelje tistih, ki živijo v revščini. Prav tako je jasno, da se z nacionalističnim programom gospoda Cháveza strinja večina Venezuelcev. Hugo Chávez je zanje človek, ki jih bo rešil revščine in pomanjkanja.
Enako se razmišlja v zvezi z zadevnim referendumom o ustavni reformi. Prepričan sem, da bodo ljudje na referendumu glasovali za reformo in da je zdaj prepozno za spreminjanje javnega mnenja. Zato se bo po 2. decembru dejansko začelo obdobje drugega Fidela Castra. Zdi se, da se vzporedno s koncem vladavine totalitarističnega voditelja na Kubi začenja vladavina totalitarističnega predsednika v Venezueli. Vendar se moramo ob tej žalostni napovedi morda tudi vprašati, ali smo na Zahodu kakor koli odgovorni za nastajajoče razmere v Venezueli.
Tega ne smemo storiti samo zato, da bi bili moralno in politično korektni na akademski ravni, ampak tudi zato, da bomo lahko v prihodnosti dejansko preprečili podobne razmere. Na žalost je jasno, da smo v zvezi z obravnavanjem Venezuele v zadnjih nekaj letih naredili številne velike napake. Delno je Hugu Chávezu uspelo doseči današnji položaj, tudi zaradi nedejavnosti in nesposobnosti naše zunanje politike. Zato se moramo ob načrtovanju strategije, kako ga obravnavati v prihodnosti, najprej opravičiti prebivalcem Venezuele.
v imenu skupine Verts/ALE. - (FR) Govorim kot predsednik delegacije za odnose z državami Andske skupnosti. V tej funkciji sem več kot enkrat obiskal Venezuelo.
Od kar obiskujem to državo, z drugimi besedami od vojaškega udara proti predsedniku Chávezu, poslušam venezuelske medije, ki kričijo proti predsedniku, proti diktatorstvu. V hotelih, v katerih sem bival, čeprav so imeli tri, štiri ali celo pet zvezdic, nisem mogel spremljati državne televizije, sicer pa državnih programov ni mogoče vedno spremljati, ker je njihovo oddajanje moteno. Generali, ki so v ozadju prevrata, se še vedno sprehajajo po največjem trgu v Caracasu, predsednik Chávez, ki je bil zakonito trikrat izvoljen še ni povzdignil prsta proti njim.
Venezuela je ena od držav, ki poskuša čim bolj mirno reševati spore, ki so pogosti po vsej Latinski Ameriki. Nisem v celoti navdušen nad vsemi spremembami, ki jih je predsednik Chávez poskušal uvesti v bolivarsko ustavo. O tem se bo, kot je povedal gospod Matsakis, odločalo venezuelsko ljudstvo.
Gotovo lahko iščemo izgovore za dejstvo, da smo dajali vtis, da podpiramo vojaški udar. Res je, da je to pomagalo radikalizirati režim v Venezueli. Vendar menim, da moramo predvsem spoštovati odločitev venezuelskega ljudstva.
v imenu skupine GUE/NGL. - (ES) Gospa predsednica, prosil bi, da se evropska desnica preneha vmešavati v Venezuelo.
Prva točka je predstavitev letnega poročila Računskega sodišča za leto 2006.
predsednik Računskega sodišča. - (DE) Gospod predsednik, podpredsednik Kallas, gospe in gospodje, vesel sem, da lahko danes sodelujem pri vaši razpravi o letnih poročilih Računskega sodišča za proračunsko leto 2006. 12. novembra sem letna poročila predstavil odboru Evropskega parlamenta za proračunski nadzor, naslednji dan pa Svetu za ekonomske in finančne zadeve.
Dovolite mi, da začnem s kratkim pregledom ključnih sporočil iz letnih poročil za leto 2006. Moja prva točka se nanaša na zanesljivost končnih računovodskih evidenc za leto 2006. Skupinski računovodski izkazi za proračunsko leto 2006 prikazujejo pravo sliko sredstev, obveznosti in finančnega stanja Skupnosti ter rezultate njihovih dejavnosti v navedenem letu, z izjemo precenitev v izkazih sredstev in obveznosti, terjatev ter zneska predfinanciranja. Komisija je napredovala pri izvajanju računovodstva, čeprav so še opazne nekatere pomanjkljivosti.
Sodišče je opazilo, da si je Komisija zelo prizadevala za odpravo napak v sistemu za obvladovanje tveganja v zvezi s financami EU. Nekatere spremembe že prinašajo vidne koristi na področjih, kot je kmetijski proračun.
Zdaj nadaljujem z zakonitostjo in pravilnostjo. Sodišče je ponovno izrazilo brezpogojno pozitivno mnenje glede transakcij v zvezi s prihodki, obveznostmi in plačili za odhodke in upravne odhodke v okviru predpristopne strategije, z izjemo odhodkov v okviru programa SAPARD. Poleg tega je bila vidna minimalna stopnja napak za odhodke, ki jih neposredno upravljajo in nadzirajo delegacije Komisije v skladu z zunanjimi ukrepi. Vendar je Sodišče ponovno izrazilo neugodno mnenje glede zakonitosti in pravilnosti transakcij v zvezi z odhodki. To se prvotno nanaša na odhodke v okviru skupne kmetijske politike, ki ni podvržena integriranemu upravnemu in nadzornemu sistemu (IAKS), na odhodke za strukturne ukrepe in notranje politike ter na znaten delež odhodkov za zunanje ukrepe. Na teh področjih velika stopnja napak še vedno vpliva na izplačila končnim upravičencem, čeprav na različnih ravneh.
Ugotovitve Sodišča glede področij proračuna, ki so podvržena deljenemu opravljanju, so: na področju kmetijstva, ki mu je bilo leta 2006 dodeljenih 49,8 milijarde EUR, je Sodišče opazilo strm padec predvidene celotne stopnje napak, čeprav je stopnja še vedno nekoliko nad pragom pomembnosti. S pravilno uporabo lahko IAKS, ki pokriva približno 70 % izdatkov za kmetijstvo, učinkovito zmanjša tveganje za nezakonita in nepravilna plačila izdatkov. Finančni popravki pri kmetijskih plačilih, kot so tisti, ki izhajajo iz odločbe Komisije o letni potrditvi obračunov v okviru postopka usklajevanja, se nanašajo na velike zneske, ki jih morajo države članice izplačati proračunu Skupnosti kot popravke ali denarne kazni zaradi neuspeha pri ureditvi primernega nadzornega sistema. Te izterjave proračunu Skupnosti še naprej financirajo nacionalni davkoplačevalci in ne upravičenci, ki so na nezakonit način prejeli denarna sredstva Skupnosti.
Poleg osvetljevanja težavnih področij s sklicevanjem na slikovite primere Sodišče meni, da je dolžno opozoriti na razvoj dogodkov, ki utegne biti pomemben za oblikovalce političnih odločitev. Na primer, Sodišče je opozorilo, da shema enotnega plačila olajšuje uporabo in plačilne postopke ter ima obenem tudi stranske učinke, kot je dodeljevanje pravic lastnikom zemljišč, ki niso nikoli obdelovali zemlje. Čeprav je to lahko zakonsko dovoljeno, je zaznavno premaknilo središče pomoči EU od lastnikov kmetij k lastnikom zemljišč. Med novimi prejemniki kmetijskih subvencij so železniške družbe, hlevi z jahalnimi konji, kobilarne, igrišča za golf in prosti čas ter lokalni organi. Razen tega so pravni predpisi, ki urejajo shemo enotnega plačila, državam članicam ponudili širok obseg delovanja pri dodeljevanju pravic, kar se je končalo z neenakim obravnavanjem upravičencev.
V zvezi s strukturnimi ukrepi, za katere je bilo leta 2006 skupno dodeljeno 32,4 milijarde EUR, se razmere, ki so prevladovale v prejšnjih letih, niso spremenile. Sodišče je opazilo veliko stopnjo napak, ki naj bi predvidoma znašala najmanj 12 % skupnega zneska odškodnin za upravičence. Najbolj navadne napake so bile v zahtevkih za povračilo neupravičenih izdatkov in neizvedenih javnih razpisih. Poleg tega je pogosto manjkala dokumentacija, ki bi dokazala režijske in osebne stroške.
Sodišče meni, da mora Komisija dati zgled pri ravnanju z izdatki, s katerimi neposredno upravlja, to pomeni z odhodki za notranje politike Unije in zunanjimi ukrepi. Čeprav so izboljšave opazne, so bile notranje politike, ki jih upravlja Komisija in za katere je bilo leta 2006 porabljeno devet milijard EUR, spet podvržene veliki stopnji napak. Glavni vzrok za to je bilo izplačilo odškodnin upravičencem, ki so oddali prijave, ki so precenile stroške projekta. Vzroki za napake v povezanih transakcijah so nepazljivost, pomanjkljivo poznavanje pravil, ki so pogosto zapletena, in naklepni poskusi prosilcev, da ogoljufajo proračun EU. Poleg tega je nadzor nad zahtevki za plačilo izdatkov za kmetijstvo, ki jih ne pokriva IAKS, ter odhodkov za strukturne ukrepe in notranje politike v številnih primerih neustrezen glede na pogostost in obseg ter je tudi manj kakovosten, saj v veliki meri temelji na informacijah, ki jih zagotovijo upravičenci.
V preteklih letih je Komisija ukrepala pri povečanju sistema izterjav in izboljšanju zaščite finančnih interesov Unije. Vendar zaradi zapletenosti svojih postopkov Komisija še vedno ni verodostojno obveščena o različnih zneskih in prejemnikih neupravičeno plačanih sredstev ter drugih finančnih vplivih na proračun EU. Le šest držav članic je namreč odgovorilo na zadnjo novembrsko zahtevo Komisije za poročilo o izterjavi nepravilnih izplačil. V svojem modelu enotne revizije je Sodišče predlagalo vzpostavitev učinkovitega okvira za vse notranje nadzorne sisteme v zvezi s sredstvi EU. Vsi taki sistemi morajo temeljiti na skupnih načelih in standardih; upoštevati morajo pripadajoče tveganje in vzpostavitev pravega ravnovesja med stroški nadzorov in koristmi, ki jih prinašajo.
Ena od največjih novosti v zadnjem času je obveznost držav članic, da predstavijo letne preglede ugotovitev svojih revizij in nadzorov. Obstajajo tudi prostovoljne pobude nekaterih nacionalnih revizijskih organov za izdajo nacionalnih izjav in izdelavo revizijskih poročil o upravljanju sredstev EU v svojih državah. Sodišče meni, da lahko nacionalne izjave in prizadevanja za nacionalno revidiranje v državah članicah pomagajo okrepiti zavest o pomembnosti notranjega nadzora sredstev EU. Sodišče v svojem mnenju št. 6/2007 navaja, da so taki nacionalni postopki sredstvo za usmerjanje in predstavljanje nacionalne odgovornosti pri uporabi sredstev EU. Razen tega lahko služijo za opredelitev popravljivih napak in zgledov dobre prakse ter za povečanje preglednosti in odgovornosti na področju finančnega poslovanja.
Sodišče še naprej dejavno spodbuja sodelovanje z vrhovnimi revizijskimi ustanovami ter državami članicami in je vodilno telo v novi delovni skupini, ki se ukvarja s skupnimi standardi revidiranja in primerljivimi merili revidiranja, ustvarjenimi za potrebe EU.
Pri tem bom zaključil. Kljub velikemu prizadevanju Komisije za odpravo pomanjkljivosti v sistemu za obvladovanje tveganja za sredstva EU, je Sodišče ponovno izrazilo neugodno mnenje glede zakonitosti in pravilnosti transakcij na večini področij proračuna. Največje izboljšave so bile opazne v zvezi s skupno kmetijsko politiko. Visoka stopnja napak se v povezanih transakcijah pojavlja delno zaradi dejstva, da zapletene pravne zahteve in predpisi ter nejasna merila za upravičenost včasih povzročajo, da upravičenci pri zahtevanju odškodnine precenijo stroške, delno pa tudi zaradi nenehnih napak na področju notranjega nadzora.
Temeljni predpogoj za učinkovito upravljanje proračunskih sredstev je obstoj verodostojnih notranjih nadzornih sistemov na vsaki upravni ravni v vseh državah članicah in državah prejemnicah. Menim, da imamo Evropejci pravico do primerne uprave in nadzora nad sredstvi EU po vsej Uniji.
podpredsednik Komisije. - Gospod predsednik, Komisija pozdravlja poročilo Sodišča in pripombe predsednika Webra.
V letnem poročilu Sodišča za leto 2006 je bolj pozitivna ocena kot v njegovem poročilu za leto 2005. Zaradi sistema semaforizacije Sodišča je napredek zdaj mogoče natančno izmeriti. Poročilo Sodišča določa za vsako področje porabe posebej, kdaj so naši sistemi zadovoljivi in kdaj so napake glede praga pomembnosti Sodišča pod 2 %.
Komisija je glede na plačila v prejšnjih letih zadovoljna, saj je Sodišče odobrilo 40 % vseh plačil, medtem ko je prejšnje leto odobrilo približno tretjino, leto pred tem pa le 6 % vseh plačil. To je velik napredek pri doseganju skupnega cilja, tj. pozitivna izjava o zanesljivosti (DAS).
Sodišče prav tako poroča o izboljšavah na področju notranje politike, kot so raziskovalni programi, in področju zunanje politike. Sodišče navaja, da so naše računovodske evidence za leto 2006 resnične in poštene v vseh bistvenih kategorijah, razen nekaterih manjših precenitev, ki znašajo 0,13 % operativnih stroškov. Sodišče priznava, da si je Komisija zelo prizadevala za odpravo pomanjkljivosti na področju obvladovanja tveganj v zvezi s sredstvi EU.
Kljub temu je izjava o zanesljivosti v zvezi z zakonitostjo in pravilnostjo transakcij ponovno negativna. Ne glede na dejstvo, da se je na področju dosegel napredek, izpostavljam glavno oviro v zvezi z zagotovitvijo pozitivne izjave o zanesljivosti. Zadnji večji izziv, na katerega se je treba odzvati, je zagotavljanje nadzora nad ustreznim izvajanjem strukturnih politik. Zaradi porabe sredstev za strukturne politike, tj. 32,4 milijarde EUR v letu 2006, ostaja položaj v primerjavi s prejšnjimi leti nespremenjen, Sodišče pa je ponovno ugotovilo, da je napak veliko.
Najpogostejše napake so bili zahtevki za neupravičene izdatke in neizvedeni javni razpisi ter pomanjkljiva dokazila za izračun režijskih stroškov ali stroškov za zadevno osebje.
Sodišče navaja v poročilu tudi, da vsaj 12 % izplačil iz strukturnih in kohezijskih skladov v letu 2006 ne bi smelo biti povrnjenih. Strinjamo se, da obstajajo na tem področju dejanske težave. V sinteznem poročilu Komisije za leto 2006 je navedeno, da Komisija ni zaupala v sisteme za upravljanje strukturnih skladov v delih Italije, Latvije, Slovaške, Slovenije, Španije, Švedske in Združenega kraljestva. V svojih letnih poročilih o delu so izrazili zadržanost tudi generalni direktorji.
Sodišče je leta 2006 pregledalo vzorec 19 regij in ugotovilo, da nobena regija ni bila učinkovita v celoti. Sodišče je ugotovilo, da so številni nadzorni sistemi v Angliji, Franciji, Nemčiji, Grčiji, Italiji, Poljski, Portugalski, Škotski, Sloveniji in Španiji ter sistem za izvajanje pobude Skupnosti glede obmejnih območij Avstrije in Madžarske neučinkoviti.
Menimo, da se bo z novo zakonodajo stanje izboljšalo, vendar zaradi tega stalno visoko tveganje v zvezi z izplačili, ki so bila izvedena za programe 2000-2006, ne bo manjše in bo še naprej kritično vse do njihove ukinitve v obdobju 2009-2010. V zvezi s tem moramo ukrepati skupaj. Predsedniku Sveta, državam članicam in Evropskemu parlamentu sem pisal o nadaljnjih prizadevanjih Komisije.
Na srečanju Ekonomsko-finančnega sveta v začetku tega meseca sem prav tako pozval vse države članice, da do 15. februarja 2008 izpolnijo svoje obveznosti in predložijo letne povzetke revizij in izjav. Tak je bil dogovor med Parlamentom in Svetom ob sprejetju revidirane finančne uredbe.
Letni povzetek ne sme biti le poročanje brez dodane vrednosti. Komisiji mora zagotoviti prave analitične podatke, s katerimi bo predložila Sodišču in Parlamentu zagotovilo v zvezi s stanjem pregledov v vsaki državi članici.
Predstavitve glede razrešnice za leto 2006, ki jo bo 18. decembra 2007 organiziral odbor za proračunski nadzor za glavne komisarje za strukturne sklade, se bodo udeležili predstavniki nacionalnih odborov za proračunski nadzor. Komisija pozdravlja inovacije in upa, da bodo pomagale spodbujati izpolnjevanje obveznosti za izboljšanje upravljanja sredstev EU na nacionalni ravni.
Upoštevati moramo politiko opozarjanja, reševanja ali opuščanja. Cilj Komisije je ukiniti izplačila iz strukturnih skladov, kadar Komisija nima potrebnih zagotovil za učinkovito delovanje sistemov držav članic. Zato lahko Komisija sprejme nekaj nepriljubljenih odločitev, vendar je sklenila, da bo napredek prepočasen, če se ne poudari, da je potreben.
Na koncu bom razložil, kako so mediji letos poročali o poročilu. V zadnjih dveh tednih so novinarji prosili Komisijo, naj komentira dve glavni točki. Najprej so jo prosili, naj komentira ugotovitev Sodišča, da so golf klubi in drugi organi, ki niso uradno povezani s kmetijstvom, lansko leto prejemali subvencije EU. Eden od resnih časopisov je objavil naslov "Pomoč EU za revne napačno porabljena za golf klube". Le z osmimi besedami jim je uspelo napačno razložiti tri dejstva. Naj pojasnim: Prvič, kmetijske subvencije niso pomoč revnim, drugič, ta pomoč ni bila porabljena za golf klube, ampak je bila porabljena kot subvencija za upravičene kmetijske dejavnosti - v zadevnih primerih je bila porabljena za mejna zemljišča, katerih lastniki so različni. Tretjič, denar ni bil napačno porabljen, ampak je bil dejansko porabljen zakonito v skladu s predpisi, kar je priznalo tudi sodišče. Za Sodišče je bilo bolj zanimivo vprašanje politike in končni rezultat skupne politike: vzpostavitev sheme enotnega plačila.
Take razprave pozdravljamo, pri čemer bodo cenjeni poslanci ugotovili, da si je Komisija v tem mandatu zelo prizadevala za popolno preglednost v zvezi z upravičenci do sredstev EU, kar je temelj za bolj ozaveščene politične razprave, kot je pregled stanja skupne kmetijske politike, ki ga je v začetku tega meseca sprožil kolega Marian Fischer Boel.
Naslednja točka je skupna razprava o sedmih poročilih gospe Ayala Senderjeve iz odbora za proračunski nadzor, ki govorijo o predlaganem imenovanju Davida Bostocka, Michela Cretina, Maartena B. Engwirda, Henrija Grethena, Haralda Noacka, Ioannisa Sarmansa in Huberta Webra za člane Računskega sodišča.
poročevalka. - (ES) Gospod predsednik, kot vsi veste, člane Računskega sodišča imenuje Svet po posvetovanju s Parlamentom, in sicer za mandatno obdobje šestih let. Odbor za proračunski nadzor je odgovoren za pripravo mnenja Parlamenta.
V odboru je trenutno 27 članov iz držav članic Unije, zdaj pa pripravljamo obnovo mandata štirih kandidatov, in sicer Davida Bostocka za Združeno kraljestvo, Maartena B. Engwirda za Nizozemsko, Ioannisa Sarmasa za Grčijo in Huberta Webra za Avstrijo ter predlaganje treh novih kandidatov, in sicer Michela Certina za Francijo, Henrija Grethena za Luksemburg in Haralda Noacka za Nemčijo.
Med postopkom v odboru za proračunski nadzor so bili vsi kandidati potrjeni, toda ne vsi enoglasno. Vendar vidimo, da je ob upoštevanju nekaterih pojasnil moj končni predlog načeloma ta, da se odobri vsa predlagana imenovanja, če ni nadaljnjih komentarjev.
Po osebnih pogovorih s tremi novimi kandidati, poudarjam, da se je dobro izkazal gospod Cretin, francoski kandidat, ki bo v Sodišče prinesel svoje znatne izkušnje v mednarodnem revidiranju, in sicer v povezavi z Združenimi narodi in Natom. Odbor za proračunski nadzor obravnava te izkušnje kot veliko prednost.
V osebnih pogovorih s štirimi člani, katerih mandat čaka na obnovo, je bila najpomembnejša točka njihovo mnenje o postopku samoocenjevanja, s katerim je začelo Računsko sodišče in ki se bo zaključil konec leta 2008, prav tako pa tudi prispevek vsakega kandidata k sedanjim razpravam o potrebi po reformi načina organizacije Sodišča, zlasti od širitve, pri čemer se upošteva, da ima trenutno odbor 27 članov, ter z namenom povečanja njegove učinkovitosti in modernizacije.
V zvezi s tem moram reči, da je bil zlasti prepričljiv gospod Sarmas, ki ga je enoglasno potrdil odbor, verjetno zato, ker je bil med postopkom odobritve posebno sodelujoč.
Po drugi strani sporazum med gospodom Engwirdom in nizozemsko vlado ni bil popolnoma pregleden, kar je v odboru vzbudilo nekaj sumov.
Glede gospoda Webra, sedanjega predsednika Računskega sodišča, bi rada pred glasovanjem pojasnila eno stvar, ki je zame zlasti pomembna in ki se je v odboru za proračunski nadzor pojavila po predstavitvi potrditve, zato menim, da je ta forum odlična priložnost za pojasnilo.
Gospod predsednik, ob upoštevanju tega vas prosim, da po mojem govoru dovolite besedo gospodu Webru, ki bo pojasnil naslednjo zadevo.
Po predstavitvi letnega poročila Sodišča, katerega predsednik je gospod Weber, 13. novembra 2007, je nekdanji glavni računovodja za BBC News podal različne izjave, s katerimi je trdil, da je 80 % proračuna Skupnosti še vedno sumljivih. Takoj za tem je sledil citat gospoda Webra, da navedene analize predstavljajo bolj običajen pristop, ampak da je izjava gospoda Kallasa prav tako utemeljena.
Rada bi slišala resnico, gospod Weber pa naj potrdi, ali so te izjave njegove in jih, če niso, javno zanika ter pošlje kopijo v ta Parlament, da se prepreči škoda, ki jo je taka vrsta protislovja povzročila v mnenju splošne javnosti.
Če se vrnem k vsebini mojega poročila, bi rada izrazila razočaranje nad dejstvom, da je Svet - njegova odsotnost na tej razpravi je obžalovanja vredna - ponovno ignoriral merila, ki jih je v svoji resoluciji leta 1992 postavil Parlament z namenom, da doseže večjo preglednost.
Dokončno je Svet v dveh primerih ignoriral priporočilo, naj ne prekorači obdobja dveh mandatov na Računskem sodišču, z drugimi besedami 12 let služenja. Vendar je slabše, da ni upošteval priporočila Parlamenta o potrebi po boljšem ravnovesju med moškimi in ženskami na Sodišču. Medtem ko je do danes med 27 člani pet žensk, je zdaj predlagano, da se število zmanjša na štiri. V zvezi s tem enkrat za vselej menim, da mora Svet sprejeti posebne ukrepe.
V zvezi s tem od Sveta tudi zahtevam priznanje, da so dobri odnosi med Parlamentom in Računskim sodiščem nujni, če želimo, da nadzorni sistem pravilno deluje. Zato moramo pravočasno sprejeti predlog Sveta z njegovimi predlaganimi imenovanji in se pripraviti na tesno sodelovanje s člani v obdobju pred odločitvijo.
Še pomembneje, na kar želimo opozoriti Svet, je potreba po spoštovanju mnenja Evropskega parlamenta, da se ne ponovi dogodek iz leta 2004, ko je Svet popolnoma ignoriral negativno mnenje v zvezi z enim od predlaganih članov.
Ob upoštevanju prihodnosti Sveta, bi rada omenila zaskrbljenost, ki jo čutijo poslanci Evropskega parlamenta, nad učinkovitostjo tako pomembnega organa, ki ga ureja odbor do 27 članov. Zato z nekaj potrpežljivosti pričakujemo sklep izvrševanja samoocenjevanja, v svojem poročilu pa dejansko priporočam, da ga Parlament pozorno preuči do konca leta 2008, ko bo odobren, in da zavzame stališče o različnih možnostih.
Vendar se medtem lahko kaj izboljša, zato povabim Računsko sodišče, da uporabi vsa sredstva, ki jih ima na razpolago, da racionalizira in poenostavi svoje delo, zlasti pri uporabi možnosti, ki so razpoložljive v okviru sedanje Pogodbe: na primer možnost, da poročila sprejme večina in ne vedno soglasnost, ter tudi možnost, da se ustanovi zbor, odgovoren za specifična poročila, ki jih zato odboru ni potrebno obravnavati.
Skladno s tem predlagam, da mora Parlament pri sprejemanju predloga za potrditev predlaganih imenovanj članov v skladu z omenjenimi predpisi izraziti željo, da moramo na vsak način prejeti pojasnilo o tem, kar sem predlagala prej.
Hvala, gospa Ayala. Ker gospoda Webra ni v dvorani, upam, da ga bo o vaši prošnji obvestil eden od njegovih kolegov in se bo lahko odzval na vaše skrbi.
v imenu skupine PPE-DE. - (BG) Danes bomo glasovali za imenovanje sedmih novih članov Računskega sodišča. Evropski parlament in poslanci Evropskega parlamenta so tej ustanovi vedno pripisovali veliko pomembnost. ker sem poslanka Evropskega parlamenta iz Bolgarije in predstavnica nove države članice, menim, da je pravilno delovanje Računskega sodišča in njegovo učinkovito sodelovanje s poslanci Evropskega parlamenta zelo pomembno za finančni položaj celotne Evropske unije.
Med predstavitvijo kandidatov v odboru za proračunski nadzor smo imeli možnost, da spoznamo njihove poklicne spretnosti, osebno znanje in osebno motivacijo. Seveda lahko le obžalujemo dejstvo, da med kandidati ni bilo nobene ženske ali mlade osebe, toda Evropski parlament nima oblasti nad državami članicami in njihovo izbiro na nacionalni ravni.
Kot poslanci Evropskega parlamenta imamo dolžnost, da ocenimo predlagana imenovanja in menim, da so kandidati, ki so se predstavili v odboru za proračunski nadzor, vredni izvolitve v Računsko sodišče. Glasovi večine, ki jih je med glasovanjem odbora prejelo 7 predlaganih imenovanj, so izkaz velikega spoštovanja, podarjenega vsakemu od teh kandidatov. Med temeljnimi merili sta bila njihova politična in poklicna neodvisnost, ki sta vodila oceno imenovanj. Skupina PPE-DE v Evropskem parlamentu bo podprla vsa imenovanja v pričakovanju na dobro in rodovitno sodelovanje s člani Evropskega računskega sodišča.
(DE) Gospod predsednik, gospe in gospodje, pozdravljam predloge za imenovanje sedmih članov Računskega sodišča in ponavljam, kako pomembno je delo Računskega sodišča za zaščito finančnih interesov EU in držav članic. Računsko sodišče ima ključno vlogo pri doseganju tega cilja in ima velik ugled. Svoje naloge opravlja pogumno, pošteno, profesionalno in neodvisno, vendar se mora seveda zanašati na posameznike, saj institucije delujejo zaradi ljudi. In ker njegove člane predlagajo države članice, so moje pripombe namenjene zlasti njim.
Kar zadeva te kandidate, bi nekateri lahko nasprotovali njihovi sorazmerno visoki starosti. Vendar mislim, da so za te funkcije osebne in poklicne izkušnje bistvene, revizorji pa pri starosti 25, 30 ali 35 let enostavno nimajo ustreznih lastnosti. Mislim, da si več kritike zasluži zelo nizek delež žensk. Vendar mora kakovost kandidatov prevladati nad njihovim spolom. Zelo pomemben je razvoj ekipnega duha in morale ter prizadevanje za tesne povezave z nacionalnimi revizijskimi uradi. Obstajati mora sodelovanje, vendar brez odvisnosti.
Kot je znano, se je o vprašanju, ali ima Računsko sodišče preveč članov, v zadnjem času veliko razpravljalo. Z reformno pogodbo se je zdaj sprejela odločitev. Še vedno se pojavljajo nekateri dvomi, ki so legitimni, ali lahko Sodišče s 27 člani vseeno deluje z največjo mogočo učinkovitostjo. Število in profil članov morata biti ustrezna. Zlasti na tem področju politični vidiki ne smejo prevladati nad strokovno pristojnostjo. V zvezi s prihodnjimi načrti za prestrukturiranje, ki se bodo zagotovo pripravili, želim navesti primer zveznega urada za revizijo v državi, iz katere prihajam, ki ima veliko članov - mislim, da več kot 50 - vendar vsak član vodi oddelek ter je v celoti vključen v revizijske dejavnosti in uživa popolno sodno neodvisnost.
Ne glede na to, kakšna bo prihodnost zveznega urada za revizijo, je in bo ostal naš glavni zaveznik pri izvajanju naloge proračunskega nadzora.
Mislim, da moramo gospoda Webra vprašati, ali bi želel na kratko komentirati ali odgovoriti na poziv poročevalke za to razpravo, gospe Ayala.
Pravo, ki se uporablja za pogodbene obveznosti (Rim I) (razprava)
Naslednja točka je poročilo gospoda Dumitrescuja v imenu odbora za pravne zadeve o pravu, ki se uporablja za pogodbene obveznosti (Rim I).
komisar. - (FR) Gospod predsednik, veseli me, da je rezultat pogajanj tako odličen. Podpiramo kompromis, ki se zdaj obravnava. Gospe in gospodje, če se boste strinjali, bomo zaključili razpravo, ki je trajala dve leti in jasno pokazala, kako pomembno je to vprašanje za evropski pravosodni prostor in notranji trg. Posebej želim čestitati poročevalcu, gospodu Dumitrescuju, ki je s svojim učinkovitim pristopom prispeval k doseganju uspešnega rezultata, ter tudi poročevalcem v senci iz vseh političnih skupin.
Mislim, da je bilo leto 2007 pomembno leto za usklajevanje mednarodnega zasebnega prava na področju civilnih in gospodarskih obveznosti. Uredbo Bruselj I o sodni pristojnosti, ki zajema pogodbe in škodna dejanja, bosta zdaj zamenjali uredba Rim II o pravu, ki se uporablja za škodna dejanja, na podlagi katere se je maja letos začel prvi spravni postopek v sektorju "varnost in pravica", in uredba Rim I.
Kompromis za člen 5 pomeni korak naprej za potrošnike. Člen je prav tako v skladu z uredbo Bruselj I, na podlagi katere se potrošnika lahko kazensko preganja le na sodiščih v njegovi državi stalnega prebivališča. Prav tako potrjujem, da se je Komisija zavezala, da bo sozakonodajalcu kot del poročila o izvajanju uredbe Rim I predložila študije o dveh pomembnih vprašanjih, v zvezi s katerima na podlagi kompromisa ni bilo mogoče uskladiti pravil na ravni Skupnosti, in sicer odstop terjatev in zavarovalne pogodbe. Na tem področju je treba pozneje po potrebi sprejeti ustrezne ukrepe. Splošno poročilo bo vključilo tudi člen 5 o potrošniških pogodbah, zlasti če so v skladu s pravili o mednarodnem zasebnem pravu, ki se uporablja za potrošniške pogodbe. Vseeno poudarjam, da poročilo ne bo obravnavalo materialnega prava varstva potrošnikov.
Kar zadeva zavarovalne pogodbe, sta Komisija in Svet menila, da je treba predložiti jasno izjavo, da vključevanje posebnih pravil v uredbo Rim I ne sme ovirati dela v zvezi s predlogom Solventnost II. Tudi Parlament lahko podpre to izjavo, če želi.
Kot je znano, je Komisija, da bi poudarila svojo pravico do pobude na področju zunanjih pristojnosti, predložila drugo izjavo v zvezi z uvodno izjavo 16b. Poudariti želim, da nameravamo predlagati horizontalni mehanizem, ki bo državam članicam omogočil sklepanje dvostranskih sporazumov s tretjimi državami na področjih, za katere je odgovorna Skupnost. Komisija je vseeno sprejela uvodno izjavo 16b, da bi odpravila ovire za sporazum na prvi obravnavi.
Na koncu želim poudariti, da se s Parlamentom strinjamo glede pomena alternativnih metod za reševanje sporov glede pogodb, sklenjenih prek spleta. Zato smo dejavno spodbujali razvoj takšnih metod z direktivo o posredovanju in vzpostavitvijo evropskega omrežja za pomoč potrošnikom, ki želijo začeti zunajsodne postopke v drugi državi članici.
Zato upam, da bo Parlament danes potrdil sporazum, dosežen med pogajanji s Svetom, da se Svetu omogoči sprejetje predlogov sprememb Parlamenta na njegovem zasedanju, ki bo potekalo naslednji teden, tj. 6. in 7. decembra 2007.
poročevalec. - (FR) Gospod predsednik, gospod predsedujoči Svetu, gospod komisar, gospe in gospodje, danes bomo glasovali o drugem instrumentu na področju mednarodnega zasebnega prava, prihodnji ureditvi prava, ki se uporablja za pogodbene obveznosti, kar je redka stvar v zakonodaji Skupnosti, tj. dokument o popolnoma pravnem vprašanju.
Vendar je ta uredba kljub svoji tehnični naravi zelo pomembna za evropske državljane. Pogodbeno pravo je jedro gospodarskega in družbenega življenja, pogodbe na enotnem trgu pa se vse pogosteje sklepajo med subjekti, ki prebivajo v različnih državah članicah. Zato je ta instrument, ki določa enotna pravila o veljavnem pravu, tako pomemben. Rešitve, ki so bile na koncu vključene v predloge sprememb, ki smo jih predložili v glasovanje, so rezultat prijateljskega, ambicioznega in inovativnega sodelovanja s poročevalci v senci, gospodom Gauzèsom, gospodom Wallisom in gospo Frassoni, ter s portugalskim predsedstvom in koordinatorjema političnih skupin v odboru za pravne zadeve, gospodom Medino Ortego in gospodom Lehnejem. Prav tako se iskreno zahvaljujem gospe Marii Berger, ki je bila moja predhodnica v vlogi poročevalke.
Na začetku so se težave zdele nepremagljive, zlasti za poslanca EP iz ene od najnovejših držav članic. Poudariti moram, da je Evropska komisija pri svojih prizadevanjih za nadomestitev rimske konvencije o uporabi prava v pogodbenih obligacijskih razmerjih morda nekoliko naivno izjavila, da poskuša obstoječi instrument vključiti v okvir Skupnosti, čeprav je dejansko izvajala temeljite spremembe. To je povzročilo široko kritiko, da Komisija ni izpolnila svoje dolžnosti, da mora opraviti oceno učinka.
Preden nadaljujem s členom 5, ki je bil največja težava, ki smo jo morali obvladati, bom na kratko opisal glavne točke, ki smo jih dosegli. Težava te uredbe ni člen 5, ampak člen 3, ki določa osnovno načelo, da so stranke neodvisne, in člen 4, ki vsebuje pravila o pravu, ki se uporablja v primerih, ko se stranke niso odločile, katero pravo naj velja. Svet je upošteval pristop, ki ga je tukaj sprejel odbor za pravne zadeve. Povedati je treba, da sta Parlament in Svet v tem postopku soodločanja prevzela vodstvo ter razširila področje uporabe prihodnje uredbe na pogodbe o zavarovanju in prevozu blaga ter natančneje opredelila pravila o prevladujočih obveznih določbah in pravilih.
Če se vrnem k spornemu vprašanju v zvezi s členom 5, je treba povedati, da je bil Parlament pri tem v celoti uspešen, kar izraža tesno in prijateljsko sodelovanje med poročevalcem in poročevalci v senci. Težava je bila, da se je predlog Komisije razen nekaterih izjem razlikoval od rimske konvencije zaradi navedbe, da mora za pogodbe med potrošniki in poslovnimi subjekti veljati potrošniško pravo. Težava s to različico člena 5, ki jo je predlagala Komisija, je, da bi morali trgovci, zlasti spletni trgovci, pripraviti pogoje za vsako posamezno državo članico EU posebej. To bi bilo nemogoče za mala in srednje velika podjetja, ki nimajo enakih sredstev kot velika večnacionalna podjetja, kar bi pomenilo veliko oviro za MSP, ki želijo izvajati e-trgovino v okviru enotnega trga. Poročevalec se dobro zaveda, da so MSP gonilna sila evropskega gospodarstva ter da ustvarjajo delovna mesta in inovacije. Manjše države članice so bile zaskrbljene tudi, da bi bile izključene iz trga za e-trgovino.
Na koncu se je sprejela odločitev, da se ponovno uporabi poenostavljena različica člena 5 rimske konvencije. Novi člen 5 določa načelo, da je treba uporabljati pravo varstva potrošnikov, vendar strankam dovoljuje, da izberejo veljavno pravo. Glede na to, da je večina pogodb med potrošniki in poslovnimi subjekti standardna, tj. pogodbe po sistemu "vzemi ali pusti", to v praksi pomeni, da bodo trgovci uveljavili svoje pravo. Ker pa člen 5 določa, da je izbira zakonodaje odvisna od obveznih pravil države prebivališča potrošnika, zagotavlja rešitev, ki zlasti koristi potrošnikom. Novi člen 5, ki ga predlagamo, torej zagotavlja rešitev, ki koristi vsem in pri kateri se potrošniku zagotavlja največja mogoča zaščita, MSP pa lahko svobodno ponujajo svoje proizvode in storitve na spletu na podlagi pogodb, za katere velja njihova zakonodaja.
Na koncu vas moram opozoriti na kratko uvodno izjavo, ki določa, da lahko Skupnost v prihodnosti sprejme standardne pogoje za elektronske pogodbe med potrošniki in poslovnimi subjekti. Zadnji velik korak naprej je vključitev zavarovalnih pogodb, o čemer so se države članice dolgo pogajale, kar je omenil komisar Frattini, in vključitev pogodb o prevozu blaga.
Na koncu moramo nujno omeniti, da so se v Združenem kraljestvu, ki se je prvotno odločilo, da se ne bo vključilo v sprejemanje uredbe zaradi svojih zadržkov v zvezi z rimsko konvencijo, zdaj očitno odločili, da bodo le sodelovali ob upoštevanju besedila, doseženega s pogajanji.
Zato to besedilo priporočamo Parlamentu. Mislimo, da pomeni zelo pozitiven rezultat za potrošnike in podjetja ter neposredno dokazuje možnost zelo učinkovitega prispevka Parlamenta k postopku soodločanja, tudi v zvezi s takšnimi zapletenimi vprašanji.
Predsednik Sveta nam je zagotovil, da bomo v primeru sprejetja predlogov sprememb v prvi skupini na seznamu glasovanja dosegli sporazum na prvi obravnavi. To bi bil izjemen in nepričakovan uspeh Parlamenta in predsedstva in kot poročevalec iz nove države članice, Romunije, me veseli, da sem lahko k temu nekoliko prispeval. Ob koncu svojega mandata v vlogi romunskega poslanca v EP moram povedati, da sem tudi zelo ponosen.
Gospod Dumitrescu, ob tej priložnosti vam želim veliko uspeha in sreče v življenju, ko boste predali svoje naloge, ki ste jih tako dostojanstveno opravljali v vsem tem času.
v imenu skupine PPE-DE. - (DE) Gospod predsednik, gospe in gospodje, skupina PPE-DE je zadovoljna z rezultatom tega procesa. Tako je zlasti zaradi dejstva, da je poročevalec zaradi dovršenih pogajalskih sposobnosti, velike potrpežljivosti in trmaste vztrajnosti uspel izpogajati in doseči kompromis, ki ga je na koncu sprejel tudi odbor za pravne zadeve. Zato se našemu poročevalcu posebej zahvaljujem.
Iz rezultata je bilo razvidno, da je bila potrpežljivost najboljša politika. Namesto hitrih odločitev pri eni sami obravnavi je bilo ustrezneje nadaljevati pogajanja s Svetom in Komisijo, ker je bil prav ta način primeren za razpravo na eni obravnavi za razrešitev vseh zapletenih vprašanj, namesto da bi dve leti razpravljali na srečanjih spravnega odbora, ki bi moral razpravljati o enakih težavah kot danes mi.
Mislim, da je člen 5 jedro te uredbe, in veseli nas, da smo lahko spremenili njegovo vsebino, da izraža prvotni namen rimske konvencije, tj. usklajevanje interesov potrošnikov in ponudnikov. Če bi se odobril predlog Komisije, bi verjetno precej resno vplival na e-trgovino ter mala in srednje velika podjetja, kar bi hkrati vplivalo na dobavo blaga in storitev potrošnikom.
Stalno smo kritizirali dejstvo, da Komisija kljub medinstitucionalnemu sporazumu iz decembra 2003 v tem primeru ni izvedla ocene učinka. Vseeno smo prepričani, da je to zadnja takšna napaka, ki se v prihodnjih zakonodajnih predlogih Komisije ne bo ponovila.
Na koncu želim pripomniti le, da je celotna razprava o potrošniških pogodbah, načelu namembne države in načelu države izvora ter odnosu med ponudniki ali dobavitelji in potrošniki le še okrepila stalno sporočilo Parlamenta, da dolgoročno potrebujemo neobvezen instrument za pogodbeno pravo, ki ureja čezmejno trgovino, zato nas veseli, da je ta zahteva vključena v uvodne izjave predloga resolucije, ki ga obravnavamo.
v imenu skupine PSE. - (ES) Gospod predsednik, mislim, da je to dober primer pravilnega delovanja evropskih institucij. Kljub institucionalni zapletenosti Parlament, Komisija in Svet dobro obvladujejo to vprašanje in upam, da lahko z ustreznim glasovanjem na tej parlamentarni seji sprejmemo resolucijo na prvi obravnavi brez dodatnih zamud.
Gospodu Frattiniju se zahvaljujem, da je omogočil takšen izid, poročevalcu pa za ves njegov trud pri doseganju tega sporazuma.
Kot je bilo že večkrat navedeno, se je naša razprava osredotočila na člen 5, ki zadeva varstvo pravic potrošnikov. Pri pogodbenih zadevah potrošnik ni enakovreden, ampak je običajno v neugodnem položaju. Če navedem enostaven primer osebe, ki mora podpisati pogodbo za najem vozila na letališču; potrošnik ne more prebrati vsebine pogodbe, ne pozna zakonodaje, ki velja za pogodbo, in je v celoti v rokah ponudnika pogodbe, razen če je pravno zaščiten.
Cilj tega predloga uredbe je, da se brez odpovedovanja načelom, ki urejajo izbiro veljavne zakonodaje, zagotovi sistem varstva potrošnikov, kar je zdaj izraženo v besedilu, ki ga je predlagal Svet, da izbira zakonodaje ne sme povzročiti zmanjšanega varstva potrošnika, ki je zagotovljeno na podlagi neodtujljivih pogodbenih določb zakonodaje, ki bi brez možnosti izbire veljala na podlagi odstavka 1.
Na splošno je glavna težava v Evropski uniji slabo usklajevanje materialnega prava. Te formule, ki veljajo za kolizijsko pravo, so le dopolnilne in upamo, da bo Komisija nadaljevala s svojim zakonodajnim prizadevanjem in predložila besedila, ki bodo potrošnikom zagotovila materialno varstvo, enotno po vsej Evropski uniji, zaradi česar ne bo več treba uporabljati teh zapletenih kolizijskih določb.
(DE) Gospod predsednik, gospe in gospodje, mislim, da je ta kompromis med odborom za notranji trg in varstvo potrošnikov, odborom za državljanske svoboščine, pravosodje in notranje zadeve, Svetom in Komisijo, ki nam je omogočil doseganje rezultatov na prvi obravnavi občutljivega vprašanja nabave in posedovanja orožja, izjemen dosežek. Vsem vključenim posameznikom se iskreno zahvaljujem.
Gospod predsednik, gospod Rübig me je zdaj že dvakrat obtožil, da sem v sejno dvorano prinesla strelno orožje. Naj pojasnim, da se je s tem strinjala varnostna služba in da je bilo predsedstvo o tem obveščeno.
Do tega glasovanja moje orožje ni veljalo za strelno orožje. Zdaj ko je Parlament odločil, da gre za strelno orožje, sem ga pripravljena predati oblastem.
Mislim, da je edino orožje v tem Parlamentu moč naših prepričanj.
16. Pravo, ki se uporablja za pogodbene obveznosti (Rim I) (glasovanje)
poročevalec. - (FR) Gospod predsednik, za besedo sem že zaprosil, vendar ste najprej poklicali gospo McCarthy, kar popolnoma razumem, saj imajo dame prednost.
Ob upoštevanju tega začenjamo glasovanje, in pozivam vas, da začnemo s členom 5 in predlogom spremembe 77.
Predlagam, da zavrnemo predlog spremembe skupine GUE in glasujemo o paketu iz kompromisa, ki smo ga dosegli z vsemi ostalimi političnimi skupinami. Tako upam, da bomo zaradi odločitve Sveta in Komisije dogovor sprejeli na prvi obravnavi. Hvala.
Gospod Dimitrescu, s tem se v celoti strinjam, ker sem želel predlagati prav to.
18. Predpisi, ki urejajo delovanje političnih strank na evropski ravni, in pravila glede njihovega financiranja (glasovanje)
poročevalec. - (DE) Gospod predsednik, ker je portugalsko predsedstvo tako učinkovito in zavzeto vodilo pogajanja v zvezi s tem težavnim vprašanjem, smo danes to resolucijo lahko sprejeli na prvi obravnavi. Vsi kompromisni predlogi sprememb so v sklopu 1, kar pomeni, da vsi ostali predlogi sprememb niso sprejemljivi.
Ta uredba bo evropskim političnim strankam končno omogočila udeležbo na evropskih volitvah. To se morda zdi popolnoma običajno, vendar prej ni bilo tako. Upam, da bo ta nova uredba desetim skupinam političnih strank dejansko omogočila, da bodo na naslednjih evropskih volitvah leta 2009 zagotovile novo dinamiko. Hvala vsem, ki ste si skupaj z mano prizadevali za to zakonodajo.
19. Ostanki pesticidov v ali na hrani in krmi (Komisiji podeljena izvedbena pooblastila) (glasovanje)
podpredsednik Komisije. - Gospod predsednik, Komisija se zahvaljuje Evropskemu parlamentu za konstruktivno podporo in pozdravlja dober kompromis, ki je bil dosežen. Kot del navedenega kompromisa se je Komisija odločila za naslednjo izjavo:
"Standardni rok za predpisani postopek s pregledom je določen v členu 5a(3) in (4) sklepa 1999/468/ES. Odstopanje od odstavkov 3 in 4 je dovoljeno v ustrezno utemeljenih izjemnih primerih. Cilj omejitve rokov v skladu s predpisanim postopkom s pregledom iz predloga uredbe Evropskega parlamenta in Sveta o spremembi uredbe (ES) št. 396/2005 o mejnih vrednostih ostankov pesticidov v ali na hrani in krmi glede izvedbenih pooblastil, dodeljenih Komisiji, je končati proces od uporabe mejnih vrednosti ostankov do njihovega sprejetja v manj kot enem letu. Te prilagoditve so potrebne za zagotovitev skladnosti s predlaganim enoletnim rokom za pridobitev dovoljenja za dajanje v promet, in sicer fitofarmacevtskih sredstev iz predloga uredbe Evropskega parlamenta in Sveta v zvezi z dajanjem fitofarmacevtskih sredstev v promet.
Evropska komisija bo pregledala ustreznost omejitve rokov v skladu s predpisanim postopkom, po dveh letih izkušenj pa jih bo pregledala s postopkom izdaje dovoljenj iz predloga uredbe Evropskega parlamenta in Sveta v zvezi z dajanjem fitofarmacevtskih sredstev v promet, pri čemer bo upoštevala izkušnje, pridobljene z uporabo teh postopkov v Evropskem parlamentu in Svetu."
"pozdravlja pripravljenost gruzijskih oblasti, da mednarodnim opazovalcem dovolijo spremljanje volitev" z besedilom "pozdravlja poziv gruzijskih oblasti, naj mednarodni opazovalci spremljajo volitve".
Gospod predsednik, besede "o lastnem pristopu Rusije" na koncu predlaganega besedila, ki naj bi se vstavilo za odstavkom 10 in ki je na seznamu glasovanja v predlogu spremembe 4, so premalo izrazne. Ali je ta pristop dober ali slab? Zato predlagam, da se to opredeli z dodajanjem besed "obžalovanja vreden", tako da bi se vstavila naslednja besedna zveza, ki bi se glasila "lastni pristop Rusije, ki je vreden obžalovanja ...". Poslance prosim, naj podprejo to pojasnitev.
Gospod Landsbergis, ali lahko pojasnite, če govorite o odstavku 10 ali predlogu spremembe 4?
Gospod predsednik, v skladu s seznamom glasovanja bi moralo biti besedilo vstavljeno za odstavkom 14. Gre za odstavek 14a, kot so ga predlagali gospod Gahler in drugi v predlogu spremembe 4.
(FR) Gospod predsednik, za večjo jasnost bi pred izrazom "varnostne sile" dodala besedo "policijske", da bi se besedilo glasilo:
"ker je v šestih dneh množičnih zborovanj opozicije prišlo do nasilja, ko so policijske varnostne sile" itd.
(FR) Gospod predsednik, gospe in gospodje, zaradi jasnosti in preiskave, ki zdaj poteka, želim črtati sklicevanje na 90 %, tj. bi črtali besedilo:
"do 90 %" in ga nadomestili z izrazom "delež", da bi se besedilo glasilo "z deležem ..." itd.
(FR) Gospod predsednik, gruzijska ustava vsebuje izraza "referendum" in "plebiscit", ki ne pomenita enako. Zato predlagam, da se izraz "referendum" zamenja z izrazom "plebiscit", da se to uskladi z gruzijsko ustavo.
Gospod predsednik, ker obstajajo za nedavne dogodke tudi socialni razlogi, bi se lahko na te dogodke sklicevali vsaj nevtralno. Zato je moj ustni predlog spremembe: "ker bi morale gospodarske in socialne reforme v Gruziji izboljšati življenjsko raven splošnega prebivalstva".
Gospod predsednik, za skupino PPE-DE je bistvo poročila odstavek 4. Za to poročilo bi glasovali, če ne bi bila pri glasovanju zagotovljena večina glasov za njegovo sprejetje že prej. Zato se bomo vzdržali glasovanja. Poslance skupine PSE pozivam, naj se vzdržijo glasovanja v zvezi s tem odstavkom.
Za doseganje soglasja predlagamo, da se v delu besedila "primerno bi bilo pregledati pravila o ukrepih trgovinske zaščite" beseda "pregledati" črta in zamenja z besedo "oceniti".
(NL) Gospod predsednik, poročilo gospoda Leinena je še en dokaz škodljivega sistema samouprave, ki ga Evropska unija razvija v vseh političnih skupinah. Mislim, da je tipično, da zdaj celo evropske volilne kampanje financirajo davkoplačevalci, kampanje, ki se seveda izvajajo v imenu proevropskih strank, ker vemo, da je zgornja meja zelo visoka in da je za evroskeptike dejansko nemogoče izpolniti merila za financiranje. To je že nešteti primer kraje davkov, ki se v tem parlamentu prikriva in predstavlja kot demokratizacija. Ljudje, ki si zdaj jemljejo sredstva iz proračuna Skupnosti, so ljudje, ki so neposredno zavrnili organizacijo demokratičnega referenduma v Franciji in na Nizozemskem ter prej na Danskem in ga še vedno zavračajo. Ti isti ljudje pravijo, da naši državljani ne morejo odločati o tem, ali naj se Turčija pridruži EU ali ne. Prosim vas, naj že nehajo govoriti o demokratizaciji in svojo veliko željo po denarju predstavljati kot željo po pomoči družbi.
(NL) Gospod predsednik, proti poročilu gospe Roure sem glasoval iz več osnovnih razlogov. Eden od njih je, da so države članice v celoti sposobne uveljaviti zakonite zaščitne ukrepe proti rasizmu, torej da je ukrepanje EU na tem področju dejansko v nasprotju z načelom subsidiarnosti. Okvirna direktiva je tudi napad na svobodo izražanja. Čeprav je boj proti rasizmu sprejemljiv - in kot rasizem mislim na posebno spodbujanje k nasilju ali uporabo nasilja - ni sprejemljivo, da se ta koncept zamenjuje z zakonito javno razpravo, kot je nasprotovanje množičnemu priseljevanju in islamizaciji ali obramba nacionalne identitete.
(FR) Gospod predsednik, kot moji kolegi sem tudi sam glasoval za poročilo gospe Roure o boju proti rasizmu in ksenofobiji v skladu s kazenskim pravom. Tako sem glasoval, ker podpiram usmeritev poročila ter ker sta poročevalka in odbor za državljanske svoboščine pripravila poročilo, katerega cilj je zaščita svobode misli, raziskav in izražanja. Vsake odločitev te vrste vključuje tveganje, in sicer tveganje, da bi politični oblasti podelili pravico, da določa, kaj lahko ljudje zakonito mislijo, rečejo in pišejo ter kaj ne.
V moji državi se je pojavilo nekaj neustrezne zakonodaje; gospod Gollnisch je na primer želel, da se v šolski učni načrt vključi pozitivno sklicevanje na kolonialna prizadevanja Francije. Kar je še bolj prekanjeno, zakoni, katerih namen je bil zelo jasen, kot je zakon gospe Taubira, so se napačno razlagali ali neustrezno uporabljali za neupravičeno preganjanje zgodovinskih del, katerih objektivnost, intelektualno natančnost in akademsko odličnost na splošno so zgodovinarji široko priznali.
Mnenje, ki smo ga sprejeli, bi lahko preprečilo takšne zlorabe, zlasti ker uradno priznava svobodo izražanja kot temeljno pravico in, drugič, ker cilj okvirnega sklepa ni kaznovanje pripomb, analiz ali mnenj, ampak spodbujanja k sovraštvu, kar je nekaj povsem drugega. Upajmo, da bodo lahko vse države članice in politične skupine prevzele tako uravnotežen in razumen pristop kot naša poročevalka.
(NL) Gospod predsednik, glasoval sem proti poročilu gospoda Leinena o financiranju evropskih političnih strank, ker ni sprejemljivo, da se evropska finančna sredstva prenašajo k obstoječim evropskim političnim združenjem, s čimer se diskriminira skupine, ki se jim ne zdi potrebno organizirati na evropski ravni. In zelo cinično je, da se evropsko financiranje evropskih volilnih kampanj in vseh vrst evropskih političnih ustanov prikazuje kot krepitev evropske demokracije. Kot je pravkar povedal gospod Claeys, so zadevne stranke dejansko prav tiste, ki so vedno soglasno zahtevale, da moramo pozabiti na francosko in nizozemsko zavrnitev evropske ustave in nadaljevati proces ratifikacije. Te stranke prav tako niso veliko omenjale vprašanja referenduma o pristopu Turčije. Vendar bi to pomenilo krepitev evropske demokracije. Vendar je jasno, da je financiranje primerno le za tiste stranke, ki politično korektno razmišljajo o Evropi. Zato moramo glasovati proti poročilu.
(NL) Gospod predsednik, ker sem pravkar široko kritiziral prvo poročilo gospoda Leinena, želim le ponoviti misli kolega Philipa Claeya, ki je dejansko ustrezno odgovoril na nekoliko nenavadne pripombe gospoda Bourlangesa. Pojma rasizma na eni strani in legitimne javne razprave na drugi strani se vse bolj zamenjujeta. To jasno kažejo pripombe evropskega centra za spremljanje rasizma, da je islamofobija nova oblika diskriminacije in da je bil odgovor na danske stripe zakon o bogoskrunstvu. To je zelo nevarno, ker vemo, da se lahko običajna javna razprava o islamu in islamizaciji obravnava kot spodbujanje k sovraštvu do muslimanov. Iz vseh teh različnih razlogov mislimo, da je celotna razprava nesprejemljiva, zato smo glasovali proti poročilom gospoda Leinena in gospe Roure.
(NL) Gospod predsednik, glasoval sem proti poročilu gospoda Leinena, ker se pravila o financiranju evropskih strank, kar že zdaj obravnavamo kot nesprejemljivo samo po sebi, razširjajo. Za upravičenost se morajo poleg številčnih uporabljati tudi ideološka merila, kar pomeni, da opozicijske stranke ne bodo imele nobenih možnosti. Uveljavljene stranke in skupine odločajo, kdo je upravičen do financiranja. Nobene določbe ni, ki bi omogočala pritožbo na takšne odločitve.
Zavedati se moramo tudi postopnega odločanja, pri katerem se uporablja tipična taktika postopnega popuščanja. Načelo financiranja evropskih strank se je pred nekaj leti previdno obravnavalo. Takrat se je sprejela izrecna odločitev, da se denar ne sme uporabljati za financiranje volilnih kampanj. In zdaj? Volilne kampanje se bodo dejansko financirale. Poleg tega pa se bo denar prenašal k različnim političnim ustanovam. Gospod predsednik, ob upoštevanju tega boste razumeli, zakaj sem glasoval proti tej formuli samouprave.
. - (PL) Gospod predsednik, danes sem glasoval proti resoluciji o razmerah v Gruziji. Resno sem zaskrbljen zaradi nedavnih dogodkov v Tbilisiju in nasilja varnostnih sil.
Razmere v regiji zahtevajo dialog z vsemi stranmi, vključno z voditelji opozicije. Mednarodna skupnost, katere del sta Evropska unija in Ruska federacija, si mora na vse mogoče načine prizadevati za zagotovitev, da bodo prihajajoče volitve v Gruziji demokratične ter da se bodo spoštovale človekove pravice in medijska svoboda.
Vseeno sem bil presenečen, da so poslanci iz skupine UEN želeli črtati stavek v odstavku C, ki obravnava izpustitev domnevnih političnih zapornikov.
Gospod predsednik, mislim, da na začetku mojega imena niste navedli povsem pravilno, zato je bil tudi uvod daljši. Nisem bil prepričan, če sem že dobil priložnost govoriti.
(CS) Ne strinjam se s splošnim navdušenjem nad tem besedilom v Parlamentu. Mislim, da mora deset božjih zapovedi, ki jih je svetu posredoval Mojzes pred davnimi leti, ustrezno veljati na področju človekovih pravic. Seveda je treba upoštevati tudi vsebino deklaracije Združenih narodov o človekovih pravicah.
Najbolj moramo ceniti svobodo posameznikov, ki se jo lahko omeji le za ohranjanje svobode drugih oseb. Zlasti nejasno so opredeljene nekatere določbe v zvezi s socialnimi pravicami, zato jih je morda težko razlagati. To zadeva zlasti protidiskriminacijske določbe in tudi pravice, kot je samoumevna pravica starejših do sodelovanja v družbenem in kulturnem življenju. Mislim, da samoumevnih resnic ne bi smeli obravnavati z zakonodajnimi sredstvi. Določba, ki je povezana s pravicami delavcev, ne določa jasnih načel, ampak predvsem povzroča težave.
Mislim, da Evropska unija ni le nahajališče najetih delavcev. Zato se Listina ne uporablja uravnoteženo, saj ne poudarja dovolj zaščite zasebne lastnine ter pravic lastnikov in podjetij. Moj zaključek je, da obstoj te Listine ne bo bistveno obogatil naših življenj.
(GA) Gospod predsednik, glasujem za to poročilo, ker sem odločno prepričan, da reformna pogodba ali lizbonska pogodba podeljuje pravni status Listini o temeljnih pravicah s 54 individualnimi pravicami, vključno s pravico do življenja, prepovedjo mučenja, enakostjo pred zakonom, spoštovanjem družinskega življenja in pravico do sojenja.
Mislim, da večina ljudi na Irskem enako kot irska vlada podpira to Listino glede na to, da se je pred nekaj leti potrdila evropska ustava.
Gospod predsednik, na Irskem bomo morali organizirati referendum v zvezi z lizbonsko pogodbo in če bo uspešen, bomo morali pripraviti jasno, pregledno, vidno in profesionalno kampanjo. Mislim, da bo irski glas za ustavo odvisen predvsem od ukrepov, sprejetih v Evropi za zagotovitev polnega spoštovanja človekovih pravic iz Pogodbe.
Gospod predsednik, člen 3(d) Evropske listine o temeljnih pravicah dovoljuje terapevtsko kloniranje, ker prepoveduje le reproduktivno kloniranje. To je v nasprotju z deklaracijo ZN z dne 8. marca 2005 o kloniranju človeka, ki opozarja na potrebo po prepovedi vseh oblik kloniranja človeka. Kloniranje uničuje človeške zarodke ne glede na razlog kloniranja. Zato ne morem glasovati za to. Želim si, da bi lahko glasovala za člen 26 o pravicah o vključenosti invalidov.
(NL) Gospod predsednik, preprečiti želim kakršno koli napačno razumevanje. Dejstvo, da sem glasoval proti poročilu gospoda Leinena o temeljnih pravicah, zagotovo ne pomeni, da sem proti temu, da se evropskim državljanom zagotovi več temeljnih pravic in svoboščin. Prav nasprotno, tako v tem parlamentu kot zunaj njega sem pogosto zagovarjal svobodo izražanja in nasprotoval zakonom, ki poskušajo utišati ljudi. Bistvo je, da pri tem poročilu ne gre za temeljne svoboščine. Evropskim državljanom so na srečo že zagotovljene temeljne pravice in svoboščine, s katerimi se borijo proti zlorabam v svojih državah in na ravni Evropske unije. Glasoval sem proti, ker bi določitev pravno zavezujoče Listine dejansko pomenila zelo velik korak k federalni Evropi. Zagovarjam Evropo kot zvezo svobodnih narodov, zato sem glasoval proti temu poročilu o temeljnih pravicah, vendar hkrati seveda ne nasprotujem temeljnih osnovnim pravicam samim po sebi.
(IT) Gospod predsednik, gospe in gospodje, v sedmih urah, ki sem jih preživel v celici v belgijski pravosodni palači zaradi bruseljskega župana in neodzivnosti pristojnih organov, sem imel veliko časa za razmišljanje o temeljnih pravicah.
Opozoriti želim na neustrezno pozornost, ki se namenja nevarnostim člena 10, zaradi česar je stranka Lega Nord glasovala proti Listini o temeljnih pravicah. Kar zadeva versko svobodo, ni težav, v zvezi s svobodo običajev pa ni omejitev? To so omejitve iz ustave moje države, Italije: omejitve javnega ravnanja, varnost ter javni red in mir.
Ali se Evropska unija zaveda, da je kanibalizem še vedno težava? Ali ve, kakšni so obredi vudu? Mislim, da so naši flamski kolegi ustrezno in jasno izpostavili dvoumnost besedil, ki jih pripravlja Evropska unija, na primer v zvezi z islamofobijo. Nikoli pa se ne govori o kristjanofobiji ali rasizmu proti belcem. To so resnične težave in Evropska unija mora upoštevati tudi ta tveganja in nevarnosti ter zaščititi svoje državljane, kulturo in tradicije, tj. identiteto evropskih ljudstev, če želimo Evropo ljudstev in ne Evropo, ki bo postala talilni lonec, v katerem temeljne pravice dejansko niso zaščitene.
Prav mi smo dokaz tega, ker smo bili vrženi v ječo zaradi obrambe lastnih zamisli in pravic evropskih državljanov, medtem ko je Evropa le stala ob strani.
(IT) Gospod predsednik, gospe in gospodje, tudi sam sem glasoval proti poročilu o Listini o temeljnih pravicah, in sicer nisem proti tem pravicam, vendar sem želel izpostaviti nejasnost in nevarnost ubeseditve teh pravic, zlasti v členu 10, kot je poudaril že gospod Borghezio, kjer ni nobenih omejitev svobode verskega čaščenja, prakticiranja in običajev.
Ker ni nobene omejitve, se lahko dovolijo in izvajajo tudi satanistične prakse, obredi vudu ali obredi, ki nasprotujejo javnemu redu, javni morali in drugim pravicam. Če bi Sodišče v Luxembourgu dobesedno razlagalo besedilo, ne bi imelo druge izbire, kot da razsodi v korist tistih, ki izvajajo takšne obrede, če bi ti vložili tožbo, kar bi bilo v nasprotju s starodavnimi tradicijami in razumnostjo.
Gospod predsednik, skupina PPE-DE se je odločila glasovati za sprejetje poročila gospoda Lipietza o trgovini in podnebnih spremembah na tem mini plenarnem zasedanju. Poročilo je dobro in obravnava veliko zadev, ki skrbijo nas vse. Vendar smo se odločili glasovati proti nekaterim predlogom sprememb k odstavkom, ker menimo, da je treba vprašanja v zvezi z globalnim segrevanjem obravnavati s trajnostnimi ukrepi, ki nimajo škodljivega učinka na svetovno gospodarsko rast ali dolgoročne vidike evropskega socialnega modela.
Teroristična organizacija ETA je 1. decembra v Capbretonu v Franciji ustrelila dva pripadnika španskih varnostnih sil. Mlad, 24-letni španski policist Raúl Centeno je umrl takoj, drugi policist, Fernando Trapero, star 23 let, pa je bil hudo ranjen in je umrl prejšnjo sredo.
Gospe in gospodje, v imenu vseh vas želim izraziti iskreno sožalje družinama žrtev.
Prav tako želim posredovati sporočilo solidarnosti Špancem, španskim oblastem in državnim demokratičnim institucijam ter zlasti varnostnim silam. Evropski parlament obsoja vsakršno uporabo nasilja kot sredstva za dosego cilja. Terorizem je napad na svobodo in demokracijo. Proti terorizmu se je treba boriti in ga odpraviti z vsemi razpoložljivimi sredstvi pravne države. Za terorizem ne sme biti nobenega opravičila. V boju proti terorizmu ne smemo popuščati. Tako teroristične grožnje ne bodo nikoli spravile demokracije na kolena.
Prepričan sem, da se vsi strinjamo glede teh načel. Hvala.
Glas Romunov in njihove interese bo v Evropskem parlamentu zastopalo 35 romunskih poslancev. Kot predsednik Evropskega parlamenta želim našim novim kolegom poslancem, ki jih veliko že poznamo po njihovem dosedanjem delu, veliko uspeha v naslednjih 18 mesecih njihovega mandata.
Ob tej priložnosti se še enkrat zahvaljujem vsem poslancem romunskega parlamenta, ki so bili opazovalci od septembra 2005 in poslanci Evropskega parlamenta od 1. januarja letos. Zahvaljujem se vam za prizadevno delo in zavezanost evropski enotnosti.
Ponovno se je izvolilo 13 prvih poslancev Evropskega parlamenta in upam, da bodo svojim novim kolegom poslancem pomagali pri celostni in zelo hitri vključitvi v delo Parlamenta, da bodo skupaj prispevali k uspešnosti projekta evropskega združevanja v korist svojih volivcev.
Seznam teh poslancev je objavljen v zapisniku današnje seje. Ponovno izrekam dobrodošlico našim kolegom poslancem iz Romunije.
(EL) Gospod predsednik, kolegi poslanci, kot veste, med Unijo in Južno Korejo potekajo pogajanja o oblikovanju območja proste trgovine. V okviru parlamentarnega nadzora sem Komisijo opozoril na vprašanje, ki je zelo pomembno za gospodarstvo nekaterih predelov Grčije in tudi drugih regij.
Gre za izredno visoke uvozne dajatve za konzervirano sadje, ki jih je uvedla Južna Koreja. Poznamo omejitve vloge, ki jo lahko ima Parlament pri oblikovanju zunanje trgovinske politike.
Vendar skrivnostna pogajanja Komisije ne smejo pomeniti pomanjkanje preglednosti in demokratične odgovornosti, vsaj ne znotraj sistema EU.
- (HU) Gospod predsednik, hvala za besedo. Gospe in gospodje, ruske volitve 2. decembra nas morda navdajajo s strahom. Opazovalci OVSE in Evropskega sveta, ki so sploh lahko pridobili vizume, so poročali o resnih zlorabah. Pred volitvami so vladne sile storile vse, da bi onemogočile nasprotujoča politična gibanja. Njihova prizadevanja so rusko družbo oropala najpomembnejšega stebra demokracije, in sicer volilne pravice. Prepričani smo, da si Evropa ne sme zatiskati oči v zvezi s protidemokratičnimi procesi. Pod nobenim pogojem ne sme poudarek na stabilnosti vlade upravičiti omejevanje svobode izražanja in volilne pravice. Ne smemo pozabiti, da se država, ki znotraj svojih meja uporablja politiko sile, ne bo odvrnila od uporabe takšne politike tudi v mednarodnih odnosih. Menimo, da ni druge možnosti, kot da se okrepi sodelovanje med Evropsko unijo in Rusijo. Hkrati mora vsak dvostranski odnos vedno temeljiti na ohranjanju spoštovanja človekovih pravic in resnični vzajemnosti. Hvala.
Naredil sem napako. Po pomoti sem prebral PPE-DE namesto PSE, kar seveda ni sprejemljivo. Zato imata predstavnika skupine socialdemokratov v Evropskem parlamentu besedo zdaj.
(ES) Gospod predsednik, hvala za vaše besede v imenu celotnega Parlamenta na začetku seje o terorizmu, katerega žrtev sta bila mlada Španca. Najlepša hvala, gospod predsednik.
Naj vas spomnim, da so bili 16. maja v Rigi pridržani Španca Miguel Ángel López in Edén Galván ter pet Portugalcev, ker so odstranili nekaj latvijskih zastav, ki so visele na uličnih svetilkah.
S tem niso mislili nič slabega, pri čemer do predhodnega zaslišanja niso imeli nobene pravne pomoči, na zaslišanju niso imeli tolmača, za pogovor z odvetnikom pa so imeli na voljo le nekaj sekund. Policija jih je pretepla in pridržani so bili v osami. Eden od njih je teden dni čakal na zdravila za svojo bolezen.
Nekaj jih je v zaporu preživelo 13 dni, preden so jih izpustili brez obtožnice. Miguel Ángel in Edén Galván sta v zaporu preživela 19 dni. Ta nočna mora se je novembra končala z varščino 4 000 EUR za posameznika.
Vem, da obstaja več primerov neprimernega ravnanja zaradi domnevnih kaznivih dejanj v zvezi z latvijskimi simboli, kar je po mojem mnenju zelo resno. Na današnji dan človekovih pravic predsednika, ki se zavzema za človekove pravice, pozivam, naj latvijskemu predsedniku pisno izrazi našo veliko zaskrbljenost.
(ES) Gospod predsednik, tudi jaz se vam zahvaljujem za besede o umoru policistov v Capbretonu.
Poleg tega imam pritožbo v zvezi z žalostnim dogodkom v tem parlamentu, ko je bil na obisku predsednik španske vlade, José Luis Rodríguez Zapatero. Kot Španec in predstavnik evropskih državljanov v Parlamentu težko razumem, kako je lahko naša institucija povabila španskega predsednika in nato ni storila vse, kar je v njeni moči, da bi zagotovila dostojen obisk. To so zlasti opazili v večinski politični skupini, ker se je zdelo, kot da bi skupina dobila ukaz, o čemer so pisali mediji v moji državi.
Menim, da smo zapravili čudovito priložnost za izboljšanje prepoznavnosti proevropskih povezav, ki obstajajo med Parlamentom in Španci, ki jih je takrat tukaj zastopal predsednik njihove vlade. Ta institucija ni zagotovila ravni gostoljubja, ki bi jo pričakovali španski in evropski državljani.
Na srečo je španski predsednik velikodušno in z odločnim proparlamentarnim odnosom raje govoril o standardu in raznolikosti razprave ter o izvrstni dobrodošlici, ki so mu jo izrekle ostale skupine ter veliko španskih državljanov, ki so ga pozdravili pred poslopjem Sveta.
Upam, da boste s pomočjo svojih številnih izkušenj, gospod predsednik, ter vaše sedanje odgovornosti v vlogi predsednika tega parlamenta lahko popravili ta ponesrečen vtis in preprečili, da bi se ponovil.
Predsednik je vedno zadovoljen, kadar je plenarno zasedanje polno, zlasti zaradi takšnih razlogov.
(BG) Gospod predsednik, kolegi in kolegice, Bolgarija je s pristopom v Evropsko unijo prispevala delujoč model strpnosti, ki je edinstven za Balkan in Evropo. Gradi na ravnovesju med načelom vključenosti manjšin na vsa področja političnega, družbenega, gospodarskega in kulturnega življenja države ter načelom ohranjanja njihove etnične in verske identitete. Ta model je omogočil način, da se medetnične napetosti v Bolgariji, ki so posledica tako imenovanega "procesa oživitve", premaknejo z mrtve točke. Točno ta model je s tem, ko je etnične spore preoblikoval v politični proces, obnovil dobre sosedske odnose med kristjani in muslimani.
V razvoju bolgarskega etničnega modela ima temeljno vlogo gibanje za pravice in svoboščine. To gibanje kot največja liberalna stranka na Balkanu brani osebne pravice in svoboščine ter ščiti manjšine, kakor določa zakon, je v skladu z evropskimi vrednotami in ne temelji na izvoru ali veri. Za razliko od drugih sosednjih držav stranka Gibanje za pravice in svoboščine ni nikoli posegla po nasilnih metodah, niti v obdobju najhujših povračilnih ukrepov, ki jih je zagrešil komunistični režim. Nikoli ni podpirala odstopnih zamisli ali ukrepov, ampak si prizadeva za soglasje vseh demokratičnih strank na nacionalni in evropski ravni za odločno nasprotovanje novim težnjam po etnični, rasni ali verski nestrpnosti.
- (PL) Gospod predsednik, zloraba pesticidov in neustrezno upravljanje z odpadki sta poslabšala kakovost tal in pomenita grožnjo za naše državljane. Ena od naših prednostnih nalog bi morala biti, da njim in prihodnjim generacijam zagotovimo možnost proizvajanja zdrave hrane.
Rešitve, predlagane v poročilu gospe Gutiérrez-Cortines, ki vključuje seznam onesnaženih območij v vsaki državi članici in strategijo za izboljšanje razmer v teh območjih, so nedvomno korak v pravo smer, pri čemer upam, da bo takšnih korakov še več.
Vendar kemična onesnaženost in odprava njenih posledic ni celotna zgodba. Pojavila se je tudi nova in še bolj zaskrbljujoča težava, povezana s povečano proizvodnjo gensko spremenjene hrane, in sicer biološka onesnaženost. Zagotavljam vam, da je gensko spremenjena hrana nevarnejša od kemične onesnaženosti. Medtem ko se borimo proti kemični onesnaženosti, se moramo hkrati boriti tudi proti biološki onesnaženosti. EU mora odločno zavrniti uvedbo gensko spremenjenih organizmov v hrano.
(DE) Gospod predsednik, volitve v dumo 2. decembra so ponovno pokazale, da v Rusiji ne smemo pričakovati presenečenj. Velike spremembe v volilni zakonodaji, zaprtje in odstranitev potencialnih nasprotnikov, kot je Hodorkovski, ter večkratne aretacije Garryja Kasparova so povzročili namerno razdelitev in ustrahovanje opozicije.
Dosežki kampanje združene Rusije nas niso navdušili. Če zmaga Putinova stranka, demokracija izgubi. Ta uspešnost je še bolj vprašljiva zaradi dejstva, da v Parlamentu ni nobene stranke, ki bi bila kritična do vlade. Te volitve ne kažejo na nobeno skupno podlago za odnose med Evropo in Rusijo, ki bi temeljili na demokraciji, človekovih pravicah in pravni državi. Ta nespodbudni zadnji izid dogodkov nikakor ne pomeni nič dobrega za predsedniške volitve marca 2008, pri čemer nas hkrati opozarja na pomen našega razumevanja vrednot.
(FR) Gospod predsednik, zahvaljujem se vam za izjavo v imenu naše institucije o obsojanju umorov, ki jih je zagrešila organizacija ETA.
Preden preidem k svojemu vprašanju, bi rad povedal, da sem se prejšnji teden imel priložnost srečati z gospo Yolando Pulecio, katere hči Ingrid Betancourt je, kot veste, pridržana kot talka organizacije FARC od leta 2001. Parlamentu in Komisiji, Evropskim institucijam, zdaj posredujem njeno sporočilo, in sicer, da je temeljna vloga Unije, da podpre posredovanje Huga Cháveza, predsednika Venezuele, in francoskega predsednika Sarkozyja. Evropske institucije so v okviru portugalskega predsedstva 9. oktobra prav tako podprle to posredovanje.
To je zelo pomembno, ker se tako odpira pot za posredovanje, da se bo končalo trpljenje več talcev, ki so že dolgo pridržani, in omogočilo ponovno ureditev razmer v zvezi s sporom v Kolumbiji.
Zato Evropske institucije pozivam, naj navedene besede gospe Yolande Pulecio, matere Ingrid Betancourt, ne naletijo na gluha ušesa.
Naslednja točka je predlog za drugo obravnavo v imenu odbora za okolje, javno zdravje in varnost hrane skupnega stališča Sveta, da se sprejme direktiva Evropskega parlamenta in Sveta o določitvi okvira za ukrepe Skupnosti na področju politike morskega okolja (okvirna direktiva o morski strategiji) [09388/2/2007 - C6-0261/2007 - (Poročevalka: Marie-Noëlle Lienemann).
poročevalka. - (FR) Gospod predsednik, komisar, gospe in gospodje, direktiva, ki jo mora Parlament sprejeti na njeni drugi obravnavi, je izredno pomembna, ker je prva direktiva, ki države članice obvezuje k okoljski strategiji za ponovno vzpostavitev dobrega ekološkega stanja morij in oceanov. Ko smo ga obravnavali na prvi obravnavi, smo poudarili njegov pomen glede na to, da sta po zadnjih znanstvenih poročilih preživetje staležev rib ter biološka raznolikost morij in oceanov zelo ogrožena. Nekateri celo pravijo, da če petdeset let ne bo več rib. Poleg tega imajo oceani temeljno vlogo pri uravnavanju podnebja in če jih onesnažujemo, ogrožamo njihovo funkcijo uravnavanja, s čimer se pospešujejo negativne posledice podnebnih sprememb. Zato je bilo nujno potrebno, da je Evropska unija po sprejetju okvirne direktive o vodah, zlasti v zvezi s sladkimi vodami, hitro začela obravnavati vprašanje morske vode.
Na prvi obravnavi smo pokazali svojo pripravljenost za izboljšanje besedila. Najprej bom naštel strukturne točke te direktive in obstoječih besedil. Prvi cilj je ponovna vzpostavitev dobrega ekološkega stanja morij in oceanov. Drugi cilj je opredeliti potrebne korake, ki jih mora izvesti posamezna država članica: najprej sodelovanje z morskimi regijami ali podregijami; nato opredelitev stanja voda in biološke raznolikosti v teh morjih, opredelitev dobrega ekološkega stanja in nekaj prednostnih okoljskih ciljev, ter končno, priprava akcijskega načrta in potrebnih ukrepov. Zato smo to direktivo pozitivno sprejeli, vendar smo menili, da njeno besedilo, ki nam ga je predložila Komisija, ni bilo dovolj učinkovito.
Poudarili smo veliko točk. Prva je, da mora biti ta direktiva strožja. Strožja v smislu sredstev in tudi rezultatov. To je bil vsekakor najbolj pozitiven uspeh našega sodelovanja s Svetom in Komisijo: direktiva je stroga.
Druga točka je, da upamo, da se bo dobro ekološko stanje opredelilo natančneje, s čimer se o njegovi ponovni vzpostavitvi ne bo zgolj govorilo. Zelo smo zadovoljni, da so se merila za dobro ekološko stanje razširila ter vključila pritisk vseh onesnaževal, ki vplivajo na ekosistem, ter potrebo po njihovem ovrednotenju in zmanjšanju njihovega učinka z navedenim ciljem ponovne vzpostavitve dobrega ekološkega stanja.
Tretja točka je, da Parlament zelo podpira vzpostavitev zaščitenih morskih območij, ki so oblike rezervatov, ki morajo imeti ključno vlogo pri ponovni vzpostavitvi raznolikosti tega biotopa in zlasti obnovi staležev rib. Sicer bi si želeli besedilo, ki bi bilo bolj omejevalno, natančnejše, strožje glede potrebe po teh rezervatih, vendar je v njem določeno glavno načelo; v vsakem primeru vsebuje dejstvo, da morajo biti rezervati dovolj veliki, da lahko imajo vlogo pri vzpostavljanju biološke raznolikosti.
Parlament je nazadnje želel, da se področje uporabe direktive razširi. Zlasti smo želeli, da se ustrezno upoštevajo obalne vode, pri čemer naj se odpravijo vse nejasnosti glede potrebe po upoštevanju vseh voda s plimovanjem. To se je dogajalo v veliko primerih. Seveda bi želeli nekoliko boljšo opredelitev površin, ki jih pokrivajo vode s plimovanjem, vendar je obstoječe besedilo ustrezno.
Poudarjam pomen usklajenosti strategij z geografskim področjem: želeli bi strožje besedilo, vendar potrebo po usklajenosti potrjuje.
Naši kolegi poslanci iz baltskih držav so želeli, da bi bil Baltik nekakšen pilotni projekt, ki bi nam omogočal hitrejše ukrepanje glede na nujnost razmer. Niso bili v celoti zadovoljni, ker naše institucije običajno ne izločijo nobenega posameznega območja. Vendar se je zamisel o pilotnem območju ohranila in prepričan sem, da bo Komisija za to območje izbrala Baltik.
Nazadnje je tu vprašanje časovnega razporeda: za nas je bilo najpomembneje, da bo direktiva zavezujoča, čeprav bi ji države članice zato morale nameniti nekoliko več časa. Navsezadnje je bil sklenjen takšen kompromis. Rok je leto 2020, vendar države članice ne smejo zavlačevati, ker morajo to direktivo prenesti do leta 2010. Pozivam jih, naj ne zapravljajo časa, ker se na podlagi okvirne direktive o vodah zamuda povečuje, naša morja pa ne morejo čakati.
član Komisije. - Gospod predsednik, besedo prevzemam v imenu kolega gospoda Stavrosa Dimasa, ki je nocoj odsoten zaradi udeležbe na konferenci o podnebnih spremembah na Baliju. Najprej se zahvaljujem in čestitam poročevalki, gospe Lienemann, za izvrstno delo v zvezi z direktivo o morski strategiji ter odboru za okolje, javno zdravje in varnost hrane za pozitiven in konstruktiven prispevek.
Ta direktiva zaznamuje začetek novega pristopa k zaščiti naših morij in oceanov. Naslednji izziv je seveda njeno uspešno izvajanje. Prizadevanja Parlamenta za okrepitev ambicij te zakonodajne pobude so bila uspešna in zagotovili so, da bo sprejeta direktiva z enotnim pristopom učinkovit instrument za zaščito naših morij in oceanov. Komisija je zadovoljna, da je bilo sporazum mogoče doseči na drugi obravnavi. Zlasti bi želel poudariti konstruktivno vlogo Evropskega parlamenta v tem procesu. S stalnim ohranjanjem svojih visokih političnih in okoljskih ciljev je bila vloga Parlamenta pri doseganju tega dogovora koristna in konstruktivna.
Cilj predlagane direktive je sprejetje potrebnih ukrepov držav članic za doseganje dobrega okoljskega stanja v morskem okolju, najpozneje do leta 2020. Cilj bo dosežen z uvedbo in izvajanjem morskih strategij v njihovih morjih. Zato direktiva vključuje zelo zahteven cilj. Komisija bo še naprej pozorna, da se zagotovi sprejetje vseh potrebnih ukrepov za zagotovitev učinkovite zaščite naših morskih okolij. Glede nekaterih pomembnih točk je Parlamentu uspelo preseči prvoten predlog Komisije.
Zlasti bi rad izpostavil tri vprašanja, ki so bila glavna tema pogajanj: zagotavljanje ambicioznega cilja za direktivo; natančnejša pojasnitev pomena dobrega okoljskega stanja, vključno s posebnim sklopom opisovalcev, in zahteva po uvedbi zaščitenih morskih okolij na podlagi te direktive.
Parlament je skozi celotna pogajanja vztrajal pri potrebi, da je direktiva v vseh pomembnih točkah zelo ambiciozna. Ta direktiva prvič določa novi delovni okvir za skupno delo s celostnim pristopom k zaščiti naših morij in oceanov. Še naprej bomo izhajali iz te politične pobude in tako omogočili tej direktivi o morski strategiji, da dejansko razvije okoljski steber politike morja Evropske unije. Zato lahko Komisija sprejme kompromisni sveženj, zato da doseže dogovor v zvezi s to direktivo na drugi obravnavi.
v imenu skupine PPE-DE. - (FI) Gospod predsednik, kot poročevalka za svojo skupino lahko z veseljem povem, da je direktiva, v zvezi s katero smo dosegli soglasje, ena od delov okoljske zakonodaje EU, katere rezultati bodo dejansko pomembni za naše prihodnje generacije. Končno je čas, da svojo pozornost usmerimo na naše morsko okolje, katerega vedno slabše stanje je težko opazovati, pri čemer je Baltsko morje najbolj pretresljiv primer. Ta direktiva pomeni novo upanje za te razmere, ker je njen cilj ustaviti onesnaževanje morij in ponovno oživiti njihovo biološko raznolikost.
Delo v teh dveh letih ni bilo vedno lahko. Čeprav je bil cilj skupen vsem, so se sredstva, ki so jih politične skupine uporabljale, velikokrat razlikovala. Primer, kako so se vaša mnenja razlikovala, je v zvezi s prihodnjimi možnostmi tehnike za zajemanje in shranjevanje ogljika. Po mnenju gospe Lienemann bi se razvoj takšne tehnike v praksi preprečil. Vendar smo mi menili, da je bil glede na podnebne spremembe potreben in da direktiva o morski strategiji zato ne bi smela vsebovati preveč podrobnosti, ki bi ga onemogočile.
Menim, da so s kompromisom, ki smo ga zdaj dosegli, zadovoljne vse stranke. Njegovi cilji so ambiciozni, pri čemer lahko sredstva za njihovo doseganje izberejo države članice same, pri čemer pa so obvezane k sodelovanju v vsaki morski regiji, da se doseže najboljši rezultat. Kompromisno besedilo jasno opisuje, kakšne vrste dobro stanje morskega okolja želimo in kakšne so nevarnosti, ki mu grozijo. Hkrati ne bo več natančno določalo različne ukrepe kot grožnje, ker seznam ne more biti popoln, poleg tega bi se ukrepom v morskem okolju tako pripisoval neenak status. Zdaj izbrano besedilo določa obveznost strankam, vendar ne obsoja, pri čemer spodbuja brez neupravičenih prisilnih ukrepov. Cilji so kljub temu jasni, znanstveno utemeljeni in zavezujoči, zato bodo tudi učinkoviti.
Svoji kolegici gospe Lienemann se zahvaljujem za uspešno delo. Dobro vodi pogajanja in prisluhne tudi drugim skupinam. Zlasti sem hvaležna, da nam je uspelo izpostaviti resne razmere v Baltskem morju.
Prepričana sem, da bo direktiva o morski strategiji pomenila odličen okoljski steber za skupno pomorsko politiko EU. Zelo dobro podpira cilj skupne pomorske politike za pospešitev rasti, zaposlovanja in trajnostnega razvoja, hkrati pa gradi na trdni podlagi znanja s pomočjo pomorskih raziskav. Takšno zakonodajo potrebuje naša Skupnost.
v imenu skupine PSE. - (LT) Čestitke poročevalki, ki je opravila pomembno delo. Naj povem, da se strinjam, da bi bilo poročilo z odločnejšimi stališči še učinkovitejše. Vendar lahko odločna stališča počakajo, medtem pa se lahko veselimo doseženega kompromisa.
Kar nekaj časa se zaščiti morij in oceanov ni namenjalo dovolj pozornosti. Morski viri so se neomejeno uporabljali, ekosistem je izčrpan in z morskim okoljem ravnamo tako, kot bi žagali vejo, na kateri sedimo. Zato je vzpostavitev zaščitenih morskih območij zelo pomembna v smislu ohranjanja živih voda za prihodnje generacije.
Kot je znano, je morsko območje Evropske unije večje od kopnega. Blaginja vseh regij EU in milijonov državljanov EU temelji na dobrem okoljskem stanju ter produktivnosti morij in oceanov, ki jo obdajajo. Zato je ključno, da Evropska unija v prihodnosti okoljsko zaščito obravnava kot celoto, pri čemer se mora zavedati, da je ne more "popraviti" z ločenimi neučinkovitimi ukrepi. Če zmanjšamo onesnaženost tal, se hkrati zmanjša tudi onesnaženost morja. Več finančnih sredstev moramo nameniti gradnji drenaž, pri čemer ni nič manj pomembno, da se to razvije tudi zunaj EU.
Strinjam se, da Evropska unija ponovno prevzema vodilno vlogo v svetu in si predano prizadeva doseči dobro stanje morskega okolja v roku 13 let.
Vprašanje Baltskega morja se je že omenjalo. To morje je zlasti občutljivo, njegova voda se spremeni le vsakih 25-30 let, zato onesnaževanje nanj vpliva bolj kot v povprečju. Še vedno čutimo posledice desetletja dolgega neodgovornega ravnanja s kemikalijami. Preden začnemo s pridobivanjem nafte in načrtovanjem izgradnje cevovodov v Baltskem morju, moramo preučiti okoljska vprašanja. Zagotoviti moramo, da s svojimi odločitvami ne bomo negativno vplivali na blagostanje naših otrok in vnukov.
v imenu skupine GUE/NGL. - (EL) Gospod predsednik, zahvaljujem se gospe Lienemann in ji čestitam za prizadevanja ter način vodenja pogajanj s Svetom in Komisijo. Navedel bom nekaj glavnih pozitivnih točk.
Direktiva kot celota bo ustrezno poudarila potrebne ukrepe za uskladitev in doseganje dobrega okoljskega stanja, pri čemer se bo izogibalo vsakršnemu poslabšanju. Čeprav je Evropski parlament prvotno predlagal leto 2017, se je rok za uskladitev držav članic zdaj določil za leto 2010, kar je realen rok, ki ga predlaga Svet v sodelovanju z nacionalnimi predstavniki.
Države članice bodo zagotovile začetno oceno do leta 2012, pri čemer bodo opredelile dobro okoljsko stanje in objavile skladne okoljske cilje. Evropski parlament je uspel doseči jasne zavezanosti Sveta k celostnim politikam in pristopom, ki bodo države članice spodbudili k sodelovanju pri doseganju dobrega okoljskega stanja v vsej EU.
Ta direktiva prav tako upošteva skupno ribiško politiko, pri čemer zagotavlja učinkovito izkoriščanje ribolovnih virov, medtem ko se hkrati spoštuje celovitost ekosistemov, tako da se lahko ohranijo ali obnovijo ter kjer je potrebno, zaščitijo nesenje jajc, zatočišča in lokacije za krmljenje.
Onesnaževanje zraka: kakovost zraka in čistejši zrak za Evropo (razprava)
Naslednja točka je predlog za drugo obravnavo v imenu odbora za okolje, javno zdravje in varnost hrane skupnega stališča Sveta, da se sprejme direktiva Evropskega parlamenta in Sveta o določitvi okvira za ukrepe Skupnosti na področju politike morskega okolja (okvirna direktiva o morski strategiji) [09388/2/2007 - C6-0261/2007 - (Poročevalka: Marie-Noëlle Lienemann).
poročevalec. - (DE) Gospod predsednik, gospod komisar, gospe in gospodje, kompromis glede direktive o kakovosti zunanjega zraka je predvsem posledica uspešnega skupnega dela. To želim poudariti že ob začetku. Zahvaljujem se zlasti vsem kolegom poslancem, ki so dejavno sodelovali pri oblikovanju besedila te direktive in predvsem tudi poročevalkam gospe Weisgerber iz skupine Evropske ljudske stranke (Krščanskih demokratov) in Evropskih demokratov, gospe Corbey iz skupine socialdemokratov v Evropskem parlamentu in gospe Hassi iz skupine Zelenih/Evropske svobodne zveze. Prav tako se zahvaljujem Komisiji za njeno dragoceno pomoč in portugalskemu predsedstvu Sveta, ki je pomembno prispevalo k temu dobremu rezultatu kot odprt partner, vešč pogajanj.
Kompromis zagotavlja prihodnji politiki o kakovosti zraka v EU dobro podlago. Nova direktiva ohranja ravnovesje med ambicioznimi cilji in mejnimi vrednostmi ter potrebno prilagodljivost za izvajanje v državah članicah. Poleg tega pozornost posvečamo izpostavljanju in povečani ozaveščenosti o potrebi ukrepov proti virom onesnaževanja.
Najprej želim opisati ključne elemente kompromisa. Glede predpisov na področju najmanjših delcev PM2,5 smo dosegli odločilen napredek, kar je tudi namen spremembe zakonodaje o kakovosti zraka. Po mnenju vseh strokovnjakov najmanjši delci, ki izvirajo izključno iz človeških virov, najbolj ogrožajo zdravje ljudi. Prašni delci PM2,5, ki imajo premer manjši od 2,5 mikrometra in so zato prostemu očesu nevidni, lahko vdrejo v pljuča in povzročijo resne, dolgotrajne bolezni dihal. Zato bi morali obravnavati najmanjše delce v evropski politiki o kakovosti zraka že zdavnaj.
V Združenih državah imajo stroge mejne vrednosti za PM2,5 že od leta 1997. Združene države so na področju zakonodaje v tem sektorju za deset let prehitele EU. Vendar želim z vsem spoštovanjem do ameriške politike o kakovosti zraka povedati, da ne smemo preprosto ponoviti dejanj zadnjih let Združenih držav v zvezi s tem. V Evropi imamo v celoti drugačne pogoje, zlasti v zvezi s prebivalstvom in gostoto prometa.
Zato je zahteva okoljskih skupin po takojšnji uvedbi strogih mejnih vrednosti za PM2,5 nerealna. V Evropi podatki niso zanesljivi, izkušnje za meritve pa nezadostne - to so slabi pogoji za hitro uvedbo mejne vrednosti. Svet in Parlament se že od začetka strinjata glede ureditve PM2,5 v dveh fazah. Prvič je treba določiti cilj od leta 2010 naprej in potem mejno vrednost od leta 2015 naprej, ki znaša 25 mikrogramov na kubični meter. Parlament stalno pritiska na Komisijo in se tudi bori proti Svetu, ki nasprotuje strožji vrednosti za PM2,5. Zato je zasluga Parlamenta, da želimo danes znižati mejno vrednost za PM2,5 na 20 mikrogramov na kubični meter za drugo fazo v letu 2020.
Poleg cilja in mejne vrednosti za delce PM2,5 bomo za države članice leta 2015 uvedli obveznost koncentracije izpostavljenosti 20 mikrogramov. Tako bomo zmanjšali koncentracijo in pozitivno vplivali na varstvo zdravja ljudi, zlasti v mestnem okolju. Model, ki ga je Evropski parlament predlagal za zmanjševanje koncentracij PM2,5 do leta 2020, smo tudi vključili. Glede na države članice obstaja diferenciacija, pri čemer se bodo v večji meri upoštevali vhodni podatki.
Glede delcev PM10 si je ob prvi obravnavi večina Parlamenta prizadevala za ambiciozno letno mejno vrednost, ki bi bila tudi bolje povezana z veljavno dnevno mejno vrednostjo. Stališče Sveta in Komisije, da ne bosta spreminjala sedanjih mejnih vrednosti, je bilo v pogajanjih priznano. S podaljšanjem za tri leta roka za PM10 je podaljšani rok zagotovljen do leta 2012, ko bo začela veljati nova direktiva za lokalne organe, ki se zaradi svoje geografske lege ali meteoroloških pogojev kljub znatnemu prizadevanju ne bodo uspeli držati mejnih vrednosti.
Čeprav bo izboljšanje kakovosti zunanjega zraka v prihodnosti velik izziv za EU , želim izpostaviti tri točke, za katere menim, da jih moramo upoštevati pri izvajanju te direktive in reviziji zakonodaje v letu 2013.
Prvič, onesnaževanje zunanjega zraka se je v zadnjih desetletjih znatno zmanjšalo. Kot kaže nova študija Evropske agencije za okolje, so se v obdobju med letoma 1990 in 2004 emisije drobnega prahu zmanjšale za okrog 50 % - celo pred uvedbo mejnih vrednosti za PM10. To je predvsem posledica tehničnega napredka in ne toliko zakonodaje.
Drugič, pogoji v Evropski uniji in med državami članicami so zelo različni. Omenil sem že meteorološke in geografske pogoje. Vendar na to dejansko najbolj vplivajo zelo raznoliko prebivalstvo, promet in gostota industrije. To je treba bolj upoštevati pri izvajanju prihodnje zakonodaje.
Tretjič, za dodatno zmanjšanje onesnaževanja zraka ne bodo uspešni niti kratkoročni ukrepi, kot so cestne blokade in prepovedi prometa, niti strožje, zakonsko določene omejitve.
Parlament se strinja z izjavo Komisije o sprejetju ukrepov pri viru, ki bo objavljena skupaj z novo direktivo v Uradnem listu v letu 2008. Onesnaževanje zraka lahko zmanjšamo le dolgoročno ter na ravni EU, predvsem s krepitvijo čezmejnih ukrepov. V prihodnosti se moramo v glavnem osredotočiti na politiko virov, ki smo jo do zdaj obravnavali le v manjši meri, zlasti na zasebne kurilne naprave, pomorsko industrijo in tudi kmetijstvo.
komisar. - Gospod predsednik, to temo obravnavam v imenu kolega, gospoda komisarja Dimasa, ki je na konferenci na Baliju.
Najprej se zahvaljujem in čestitam poročevalcu gospodu Krahmerju za njegovo izvrstno delo v zvezi z direktivo o kakovosti zunanjega zraka in odboru za okolje, javno zdravje in varnost hrane, zlasti poročevalcem v senci za njihov pozitivni prispevek.
Pot direktive do te stopnje ni bila lahka. Evropski parlament je imel pri prizadevanju za sporazum o primernem in učinkovitem besedilu konstruktivno vlogo. V zvezi s tem se mu Komisija zahvaljuje.
Med pripravo predloga Komisije in tudi med pogajanji so nas jasno vodili znanstveni dokazi o pomembnosti nadaljnjih prizadevanj za izboljšanje kakovosti zraka in zlasti o potrebi po obravnavi drobnih delcev (PM2,5). Zaradi onesnaževanja zraka je v povprečju krajša življenjska doba državljanov EU za več kot osem mesecev. To je nesprejemljivo in v zvezi s tem moramo narediti več.
V preteklih letih se je kakovost zraka v EU le delno izboljšala, medtem ko so bili v središču razprave doseganje mejnih vrednosti delcev PM2,5 in sedanji standardi.
Potrebni so dodatni ukrepi na nacionalni, regionalni in lokalni ravni ter na ravni Skupnosti. Ukrepi Skupnosti glede emisij pri viru so določeni v tematski strategiji o onesnaževanju zraka. Z razvojem in sprejetjem teh ukrepov smo na pravi poti. Zadnja pozitivna posodobitev je vidna v deklaraciji, ki je dodana kompromisnemu svežnju. Komisija in Parlament se strinjata, da so ti ukrepi pomembni za učinkovito zmanjšanje emisij.
Glavne značilnosti direktive so: direktiva ohranja sedanje mejne in ciljne vrednosti, medtem ko za doseganje popolne skladnosti na določenih območjih omogoča prehodno obdobje, če so izpolnjeni nekateri pogoji. Kompromisno besedilo zagotavlja omejen odlog in ne spodbuja k zavlačevanju pri ukrepih, ki jih je treba sprejeti. Ker zrak ne pozna meja, bodo ti ukrepi podprli prizadevanja za doseganje skladnosti tudi v sosednjih regijah in državah.
Kar zadeva letno poročilo mejne vrednosti grobih delcev PM10 je namen odbora, da to ogrozi, razumljiv. Vendar znanstveni dokazi kažejo, da so pri stalni izpostavljenosti najnevarnejši drobni delci PM2,5, tj. frakcije delcev PM10, zato je Komisija predlagala, da se mejnih vrednosti delcev PM10 ne spreminja in da se to obravnava v okviru novih ciljev glede delcev PM2,5. Standardi za PM10 bodo v celoti ponovno ocenjeni ob pregledu leta 2013, da se zagotovi njihova usklajenost z najnovejšimi znanstvenimi ugotovitvami in izkušnjami, pridobljenimi pri izvajanju.
Glavni izziv pogajanj je določitev pravočasnih, realnih, vendar ambicioznih ciljev glede delcev PM2,5. Kompromisni sveženj določa zelo jasne obveze v besedilu spremenjenega člena, iz katerega je razvidno, da bo v okviru obveznega pregleda leta 2013 treba razmisliti o bolj ambiciozni letni mejni vrednosti in določanju okvirne mejne vrednosti za delce PM2,5.
Uvedba nove, pravno zavezujoče meje koncentracije izpostavljenosti že v letu 2015 je izredno pomembna. Medtem ko nov pristop k zmanjšanju izpostavljenosti že omogoča državam članicam, da na podlagi prizadevanj za zmanjšanje onesnaževanja učinkovito in čim bolj koristijo javnemu zdravstvu, nova pravna obveza in sorazmerno kratek čas za uvedbo zagotavljata, da bodo države članice sprejele takojšne ukrepe in resno obravnavale zmanjšanje izpostavljenosti prebivalstva drobnim delcem.
Z zadovoljstvom priznavam posebno pomembnost, ki jo odbor namenja občutljivim skupinam, vključno z otroki. Dopolnitve bodo podpirale ustrezno obravnavo občutljivih skupin pri oblikovanju blažilnih ukrepov.
S tem pomembnim delom zakonodaje bo Evropska unija pripravljena na učinkovito in čim večje zmanjšanje negativnih učinkov onesnaževanja zraka. Komisija dejavno podpira proces z razvojem ukrepov Skupnosti in stalno pomočjo državam članicam pri izvajanju direktiv z zagotavljanjem smernic in omogočanjem izmenjave med državami članicami.
, v imenu skupine PPE-DE. - (DE) Gospod predsednik, tudi sama se zahvaljujem poročevalcu gospodu Krahmerju in poročevalcem v senci za njihovo učinkovito sodelovanje. Sporazum s Svetom na drugi obravnavi je uspeh za Evropski parlament. Ta sporazum je pomemben korak proti boljši kakovosti zraka v Evropi. Vendar potrebujemo pomoč vseh udeležencev. Mesta morajo oblikovati načrte za čisti zrak in uvesti na primer ob neupoštevanju mejnih vrednosti okoljske cone. Države članice morajo oblikovati pogoje za to - kot tudi na primer uzakonitev predpisov o označevanju motornih vozil v Nemčiji.
Vendar se k temu poziva tudi v Evropi. Le 20-30 % trdnih delcev, ki se prenašajo po zraku, izvira iz prometa v mestih. Vendar imajo lahko lokalni organi končno le na tem področju določen vpliv. Lokalni organi ne morejo upoštevati mejnih vrednosti, če se ne sprejmejo ukrepi na ravni EU za zmanjšanje emisij tudi iz ostalih virov, ne le iz prometa. Merjenje emisij samo po sebi ne more izboljšati kakovosti zraka. Potrebujemo ukrepe za boj proti uhajanju drobnega prahu neposredno pri viru. To bo zagotovilo resnično varstvo zdravja.
Komisija se je zdaj politično obvezala k sprejemanju teh ukrepov. Predložiti želi zakonodajne predloge, kot je standard Euro 6 za tovornjake (ta bi končno pomenil obvezno uvedbo filtrov za trdne delce), emisijske standarde za majhne industrijske naprave in nove predpise za ladijske motorje. Ukrepe lokalnih organov morajo spremljati ti predpisi, da se doseže resnično izboljšanje kakovosti zraka.
Prvič, za najmanjše delce prahu bomo uvedli mejne vrednosti. Ti delci so zdravju ljudi zelo škodljivi, ker jih lahko vdihnemo. Zato moramo to oceniti. Prek ambicioznih, vendar realnih vrednot podajamo sporočilo o varstvu zdravja. Zakonodajalec je pri tem pokazal občutek za sorazmernost in hkrati zagotovil visoko raven varstva zdravja. Ker smo dosegli v Parlamentu glede najmanjših delcev prahu dober rezultat, smo sprejeli stališče Sveta, da se v zvezi z obstoječimi mejnimi vrednostmi za delce PM10 ne uvaja sprememb, vključno glede dnevnih mejnih vrednosti. Vendar to pomeni tudi, da se letne mejne vrednosti za delce PM10 ne poostrijo. Besedilo direktive jasno navaja, da lokalni organi niso zavezani k neučinkovitim kratkoročnim ukrepom, kot so na primer cestne blokade. Osredotočiti se je treba na dolgoročne in trajnostne ukrepe, kot so okoljske cone. Lokalni organi si na tem področju že prizadevajo in morajo s tem nadaljevati.
Naslednja točka je poročilo gospe Juknevičienë v imenu odbora za zaposlovanje in socialne zadeve o predlogu uredbe Evropskega parlamenta in Sveta o popisih prebivalstva in stanovanj - C6-0078/2007 -.
komisarka. - Gospod predsednik, popisi prebivalstva in stanovanj so osrednji element vsega statističnega poročanja o ljudeh, ki živijo v Evropski uniji. Na skoraj vseh področjih ukrepanja, na katerih je EU dejavna, na ekonomskem, družbenem ali okoljskem, se zahtevajo podatki visoke kakovosti o prebivalstvu, da se oblikujejo operativni cilji in se oceni napredek. Mednarodne, evropske in nacionalne institucije potrebujejo popis podatkov za veljavne primerjave med državami članicami EU.
Za usklajenost s pomembno zakonodajo potrebujemo točne podatke o prebivalstvu. Glasovanje s kvalificirano večino v Svetu in razdelitev sredstev iz strukturnih skladov sta primera za to (na podlagi podatkov o "BDP na osebo").
Namen te uredbe je zagotoviti jasen evropski okvir za dosego primerljivosti rezultatov popisov, ki se izvajajo v državah članicah EU. Uredba opredeljuje obveznosti in vloge statističnih organov na nacionalni in evropski ravni ter določa splošne zahteve glede kakovosti in preglednosti rezultatov, metod in uporabljene tehnologije.
To bo velik korak naprej v smeri uskladitve demografskih in socialnih statističnih podatkov. Popisi prebivalstva imajo v državah današnje Evropske unije dolgo tradicijo, v nekaterih že stoletja dolgo. Vendar prvič oblikujemo evropski zakonodajni okvir za popise. Za opis tega razvoja bi lahko uporabili besedo "zgodovinski". Poleg tega ta uredba pomeni pomembno prelomnico za mednarodno sodelovanje na področju popisov prebivalstva in stanovanj, na katerem je bila dejavna Evropska komisija številna leta prek Eurostata.
Med vsemi vpletenimi institucijami - Komisijo, Svetom in Parlamentom - obstaja splošno soglasje glede pomembnosti zakonodaje. Dejstvo, da zakonodaja o popisih spodbuja razprave je naravno in pohvale vredno. Končno se boste odločili na podlagi zbirke podatkov o vseh evropskih državljanih in na podlagi dragega in obremenjujočega statističnega raziskovanja.
Zadeva je politično občutljiva ter zahteva velik vložek davkoplačevalskega denarja in dobre volje državljanov v državah članicah.
Vendar ne smemo pozabiti, da ima lahko odsotnost subjektivnih in primerljivih podatkov popisa negativne posledice. Podatki se uporabljajo za oblikovanje in ocenjevanje politik, za upravne namene in družbene raziskave, kar povečuje blaginjo prebivalcev Evropske unije. Koristi usklajenih popisnih podatkov močno odtehtajo trud, ki je potreben za zbiranje podatkov.
Države članice so desetletja izvajale svoje nacionalne popise. S to evropsko zakonodajo lahko poplačamo ta njihov trud celo v boljši obliki tako, da zagotovimo popisne podatke, ki bodo najvišje možne kakovosti in bodo primerljivi med regijami Evropske unije.
Zato Evropska komisija podpira sedanjo razpravo in iskreno upa, da se bo našla rešitev, sprejemljiva za veliko večino v Parlamentu in za države članice, ki so zastopane v Svetu. Pozivamo vse, da podprejo poročevalko gospo Juknevičienë v njenem prizadevanju, da bi našli takšen kompromis.
Gospa komisarka je ravnokar dejala, da je ta uredba zgodovinski dogodek. Na začetku želim povedati, da je to dejansko zgodovinski dogodek, vendar je hkrati tudi eden od najbolj škandaloznih v Evropi. Danes lahko priznamo, da čeprav se zdi očitno, do zdaj nismo imeli zanesljive statistike o tem, koliko ljudi dejansko živi v Evropski uniji in kakšni so njihovi pogoji bivanja. Najprej se želim zahvaliti mojim kolegom, zlasti poročevalcem v senci, predstavnikom odbora za zaposlovanje in socialne zadeve ter članom regionalnih odborov za njihovo tesno sodelovanje pri pripravi tega dokumenta. Zahvaljujem se tudi predstavnikom Komisije in Sveta, ki so se dejavno udeležili razprav in sodelovali pri naših skupnih prizadevanjih za doseganje kompromisa, da je treba v te predpise vključiti le nujne informacije. Nepotrebnih podatkov, ki lahko pomenijo v nekaterih primerih kršitev pravice do zasebnosti neke osebe se ne sme zbirati.
Statistika EU in s tem tudi uredba imata pravno podlago, ki jo določa člen 285 pogodbe EU. Temelji za ta dokument so pripravljeni. Ta člen določa potrebo po upoštevanju zelo pomembnih meril - nepristranskosti, zanesljivosti, objektivnosti, znanstvene neodvisnosti, stroškovne učinkovitosti in zagotavljanja zaupnosti statističnih podatkov.
Glavni cilj uredbe je zagotoviti natančno poročilo o strukturi in karakteristikah prebivalstva z namenom analize podatkov in uporabe rezultatov pri razvijanju strategije na številnih področjih politike EU.
Podatki iz letnega popisa prebivalstva se uporabljajo, kot je omenila gospa komisarka, za določanje pomembnih meril, kot so glasovanje in uveljavljanje večine glasov v Svetu. Visoko kakovostni regionalni podatki se uporabljajo za opredeljevanje regij, ki so upravičene do pomoči EU in tudi za ocenjevanje napredka v regionalni kohezijski politiki. Ali je kakšen drug dokument lahko bolj pomemben v smislu primerjave in zaupanja v podatke, ki jih vključuje?
Uredba zagotavlja priložnost za zbiranje visoko kakovostnih podatkov o stanovanjih. Ti podatki so nujni za ugotavljanje števila potrošnikov vode, energije in ostalih dobrin, z njimi se določi tudi potrebo po stanovanjih, oskrbi ter potrebnem financiranju.
Zadnji popis iz leta 2001 je temeljil na neformalnem sporazumu in ni dosegel pozitivnih rezultatov. Menim, da so podatki nenatančni, nezanesljivi, težko primerljivi in zadevajo različna časovna obdobja. Zato obstaja dvom v zvezi s tem, ali so bila sredstva EU mogoče neutemeljeno razdeljena in uporabljena. Seveda to tudi otežuje razvoj načrtov za prihodnost.
Predlagana uredba bi zagotovila zanesljive, pregledne in primerljive rezultate. Poleg tega bi zahtevala le bistvene podatke o določenih vprašanjih.
Zato vas pozivam, gospe in gospodje, da podprete predloge sprememb, ki sem jih predložila in katerih cilj je razbremeniti države članice bremena zbiranja in shranjevanja nepotrebnih podatkov.
Glasovanje o tej uredbi je bilo preloženo na naslednje plenarno zasedanje. Zelo pomembno je poiskati kompromis. Ta uredba mora začeti veljati, da bomo lahko dosegli naše cilje.
Prav tako potrebujemo podporo državljanov EU. Pomembno je, da se zavedajo pomembnosti popisa in ga podprejo. Ljudje morajo biti prepričani, da je skupni statistični sistem zanesljiv in ključen za njihovo blaginjo. Podatki morajo biti varno shranjeni in uporabljani le za pravilen namen, to je najpomembnejše.
v imenu skupine PPE-DE. - (PT) Gospod predsednik, gospe in gospodje, kot poročevalec v senci za skupino Evropske ljudske stranke (Krščanskih demokratov) in Evropskih demokratov sem spremljal pripravo tega poročila in tudi pogajanja s Komisijo Dejansko je to poročilo zelo pomembno, ker obravnava načrtovanje in oceno regionalnih in socialnih politik v različnih državah članicah, pri čemer so socialno-ekonomski profil prebivalstva Evrope ter pogoji bivanja najbolj odločilni vidiki pri ocenjevanju izboljšanja življenjskih razmer.
Menimo, da deluje Komisija s kazalniki, ki omogočajo to vrsto analize pravilno in jo pri tem podpiramo. Zato je treba nadaljevati z izboljšanjem zajemanja, kakovosti in zanesljivosti te vrste statističnih podatkov. Vendar menimo, da je treba vedno vzpostaviti dobro ravnovesje med stroški in koristmi v zvezi z ravnijo podrobnosti v zagotovljenih podatkih, medtem ko se hkrati upošteva tudi zasebnost.
To poročilo bo uporabno le v primeru, če pomaga na ravni EU povečati pogostost, primerljivost in natančnost teh podatkov. Zato je ključno, da se natančno obravnava podatke, ki jih posredujejo države članice, pri čemer morajo biti ti podatki dosledni, popolni in zanesljivi. Le tako se lahko opravljajo primerjalne študije in analize socio-ekonomskih razmer na regionalni ter nacionalni ravni ter na ravni Skupnosti. Še pomembnejši je način, na katerega se ti podatki obdelujejo, ker klasifikacija regij za uporabo strukturnih skladov temelji predvsem na takih kazalnikih, kar pomeni, da v normalnem toku dogodkov ta proces spodbuja odločitve, ki lahko pomembno vplivajo na različne evropske regije in tudi na same države članice.
Upam, da bomo kot rezultat pogajanj s Svetom na tem področju dosegli večjo usklajenost, jasnost in natančnost. Uradno izjavljam, da je skupina PPE-DE ohranila svoje stališče glede poročila, ki je v skladu s stališčem gospe poročevalke, tudi po razlagah Komisije; upam, da bomo to stališče ohranili do konca. Podpiramo zlasti črtanje odstavkov 1.3 in 2.3 priloge in tudi določene predloge sprememb, za katere menimo, da niso v skladu s cilji za izboljšanje kakovosti in zanesljivosti podatkov.
v imenu skupine PSE. - (PT) Gospod predsednik, gospa komisarka, gospe in gospodje, gospa Madeira, ki naj bi govorila v imenu skupine socialdemokratov v Evropskem parlamentu zaradi težav s prevozom ni prisotna. Zato bom predstavil njena stališča o pomembnosti tega poročila in njene skrbi v zvezi z razvojnimi politikami, s katerimi se strinjam tudi sam ter sem jih že izrazil na tem plenarnem zasedanju.
Odobritev lizbonske pogodbe, ki jo bodo ta teden podpisali voditelji držav ali vlad zahteva zanesljive podatke o prebivalstvu v Evropski uniji. Nova volilna metoda, ki jo Pogodba vključuje in bo od zdaj upoštevala ne le glasovanje držav članic, ampak tudi podatke o številu prebivalstva pomeni, da se moramo zavedati, da so popisi prebivalstva ključni za učinkovito delovanje Evropske unije. Vendar je poleg volilne metode ta predpis pomemben tudi za vse kazalnike, ki zadevajo zaposlovanje, regionalne, strukturne ali socialne zadeve, ki upoštevajo podatke iz vsake posamezne države članice ter zaradi razlik pri metodah zbiranja podatkov ali referenčnem obdobju pogosto pomenijo neprimerne analize in rezultate z vprašljivo veljavnostjo. Ob zadnjem izvajanju takega popisa v letu 2000 so bili podatki na voljo šele leta 2005, zato je bila njihova veljavnost vprašljiva.
Uredba, o kateri danes razpravljamo in iz katere smo izvzeli nekatera neujemanja, ki so šokirala celo najbolj površne bralce, obravnava celo vrsto dejavnikov, ki so ključni za doseganje dobrih rezultatov iz popisov prebivalstva in stanovanj ter nam bo zagotovila že vnaprej opredeljena referenčna leta, skupna državam članicam in vprašanja, ki bodo omogočala zanesljive primerjave.
Končno ponavljam, da podpiram vključitev v uredbo neobveznih vsebin. Uporaba vprašanj, ki niso vključena v obvezne vsebine, bo državam članicam zagotovila stalen in skladen seznam, ki bo služil kot podlaga za zbiranje dodatnih podatkov, ker bi bili rezultati ob samostojni izbiri vprašanj držav članic sicer zanimivi, ampak v celoti nepotrebni. Trditev, da je treba popise izključiti iz besedila, ker so predragi, ni smiselna. Ker so prisotni visoki stroški, moramo v okviru zakonodajnega okvira jasno opredeliti vsebine za analizo, da rezultati ne bodo neuporabni za nadaljnjo raznoliko uporabo.
v imenu skupine UEN. - (PL) Gospod predsednik, osnutek uredbe o popisih prebivalstva in stanovanj je zelo pomemben dokument. Podatki iz popisov prebivalstva in stanovanj zagotavljajo priložnost za razumno oblikovanje razvojnih strategij in sprejemanje posredovalnih ukrepov. Zato je tako pomembno, da so podatki pregledni in primerljivi. Tako bodo rešitve Skupnosti lahko obravnavale realne in dobro preučene pojave.
komisarka. - Gospod predsednik, zahvaljujem se Parlamentu za njegov trajni interes glede vprašanja varnosti izdelkov in za priložnost podati kratko predstavitev o prvih rezultatih pregleda stanja varnosti izdelkov, ki so bili objavljeni 22. novembra 2007. Seje odbora IMCO sem se udeležila 26. novembra, medtem ko zdaj z veseljem nagovarjam Evropski parlament na plenarnem zasedanju.
Moja tri izhodišča in načela še vedno držijo in jih je mogoče potrditi: o varnosti potrošnikov ne more biti sklenjen kompromis; verjamemo v odprte trge in pošteno konkurenco; želimo si mednarodnega sodelovanja s Kitajci in Američani.
Rezultati pregleda stanja kažejo, da je ureditveni okvir primeren, če in ko je pravilno uporabljen. Sistem hitrega obveščanja RAPEX deluje učinkovito in zagotavlja, da se nevarni izdelki umaknejo s trga po vsej Evropski uniji.
Poročilo o pregledu stanja kljub temu mogoče izboljšati še preventivne ukrepe, mednarodno sodelovanje in tudi obsežnejše izvajanje.
Nekatere predvidene izboljšave so že vidne na ravni konkretnih ukrepov, zlasti v zvezi z revizijo direktive o varnosti igrač.
Kolegom v Komisiji nameravam predlagati, da se sprejme začasen ukrep, ki bo zahteval opozorila na magnetnih igračah, dokler ne bo standard revidiran, za obravnavo morebitnega tveganja teh igrač. To pravico imamo v skladu s členom 13 direktive o splošni varnosti proizvodov. Upam, da bo ta ukrep kmalu postal veljaven, vendar se hkrati zavedam, da predstavlja le delno zasilno rešitev, dokler ne bo ustrezen standard v celoti obravnaval tveganja, povezanega z magneti.
Komisija pomaga organom za nadzor trga v državah članicah pri opredelitvi in izmenjavi najboljših praks za boljši nadzor trga. Oktobra 2007 so države članice poročale o pobudah za boljše sodelovanje z gospodarskimi subjekti in posebnih kampanjah nadzora igrač. Komisija namerava v pregledu stanja za potrošnike v prvi četrtini leta 2008 objaviti primerjalne podatke o izvršilni zmogljivosti.
Komisija še naprej krepi zmogljivost nadzora trga držav članic, tako da financira dobro načrtovane skupne projekte nadzora trga (leta 2007 jim je Skupnost podelila 1,3 milijona EUR).
Varstvo potrošnikov pred nevarnimi izdelki zahteva usklajeno raven varovanja ne le v Skupnosti, ampak tudi na zunanjih mejah EU. Poleg ukrepov za izboljšanje zaščite v Evropski uniji se izvajajo različni ukrepi za okrepitev zaščite na mejah. Nedavne velike spremembe carinske zakonodaje EU bodo pri nadzoru pomagale prepoznavati pošiljke z visokim tveganjem. Varni carinski mehanizmi za izmenjavo informacij bodo omogočili tudi hitro ukrepanje, ko bodo prejete informacije o novih vrstah nevarnih izdelkov.
Sodelovanje med tema dvema sistemoma se utrjuje prek stalnih izmenjav obveščanja med sistemom RAPEX in sistemom "obrazca za podatke o tveganju" carinskih organov. Slednji carinike opozarja na poseben, potencialno nevaren tovor.
Komisija je poudarila sledljivost, ki predstavlja zelo pomembno področje za dodatne izboljšave. Statistika kaže, da se je število izdelkov neznanega izvora, ki so bili sporočeni prek sistema RAPEX, prvič zmanjšalo oktobra 2007, to je na 3 % v primerjavi s 17 % leta 2006. Komisija s pomočjo držav članic zdaj ocenjuje, kako zagotoviti, da to izboljšanje ne bo samo začasno.
Komisija je v zakonodajo svežnja o notranjem trgu za blago že vključila določbo, po kateri morajo imeti gospodarski subjekti na voljo podatke o svojih dobaviteljih, ki bi morali biti koristni za posredovanje pri nadzoru trga, ko bo ta zakonodaja začela veljati.
Komisija je tudi vprašala, kaj bi lahko glede sledljivosti naredila Kitajska, in pozdravlja pobude, ki so jih na Kitajskem sprejeli glede zahteve za uporabo črtne kode na tovarniški ravni pri nekaterih vrstah izdelkov z visokim tveganjem.
Komisija tudi dosledno poudarja odgovornost gospodarskih subjektov glede varnosti izdelkov. Pozdravljam zavezo industrije glede priprave ukrepov, na podlagi katerih se bo pridobilo zaupanje potrošnikov. Dogovorili smo se glede "varnostnega dogovora". Prav tako bom poslala strokovnjake, da bodo izvedli študijo o varnostnih ukrepih podjetij v dobavni verigi, in bom o tem poročala v prvem četrtletju leta 2008, saj smo v dobi globalizacije močni le toliko, kolikor je močan naš najšibkejši člen.
Prav tako se mi zdi pomembno o vprašanjih varnosti izdelkov komunicirati z evropskimi državljani in prisluhniti njihovim skrbem. To je bistveno, saj se vsi tukaj želimo še bolje odzivati na njihova vprašanja in potrebe. Moj zadnji spletni pogovor na temo "Želim vam varen božič" (v njem sem neizmerno uživala) je bil zelo razsvetljujoč in privlačen ter je odgovoril na skoraj 50 zanimivih vprašanj.
Končno, o naši zaskrbljenosti glede varnosti izdelkov smo na vrhu EU-Kitajska 28. novembra 2007 obvestili kitajske oblasti. Voditelji obeh strani so se strinjali, da je visoka raven varnosti izdelkov ključna za zaupanje potrošnikov in vzajemno trgovino. V ta namen so pristojne oblasti vzpostavile celostno sodelovanje. Obe strani sta pripravljeni nadaljevati in poglobiti ta dialog, redno izmenjavati informacije ter si prizadevati za merljive in nenehne izboljšave.
Prav tako se Komisija v okviru čezatlantskega ekonomskega sveta strinja z vlado Združenih držav glede okrepitve našega sodelovanja v zvezi z vprašanjem varnosti uvoza.
Verjamem, da je to poročilo pokazalo, da smo v Komisiji skupaj z vsemi pomembnimi akterji sprejeli potrebne ukrepe za večjo varnost potrošniških izdelkov na najučinkovitejši, sorazmeren in predan način.
Še enkrat se zahvaljujem Parlamentu za mnoge navdihujoče razprave o tem vprašanju.
v imenu skupine PPE-DE. - (NL) Gospod predsednik, gospa komisarka, gospe in gospodje, seveda ni nobeno naključje, da je skupina Evropske ljudske stranke (Krščanski demokrati) in Evropski demokrati pozvala k tej aktualni in nujni razpravi malo pred božičem, zlasti ker smo o tem vprašanju razpravljali septembra, kolikor je to lahko presenetljivo. Skupina PPE-DE želi, da ta razprava prav tako pošlje jasno politično sporočilo ter upošteva politične cilje. Želimo doseči višjo raven varstva potrošnikov ter želimo usmeriti pozornost na najmanjše in najbolj ranljive potrošnike - otroke - da ostanejo visoko na dnevnem redu.
Gospa komisarka, podpiram vaše izjave, ki ste jih navedli tule. Ugotavljamo, da ste v Komisiji že opravili precej veliko količino dela, zato seveda želimo, da se tudi države članice spodbudijo k prevzemu deleža tega dela. Konec koncev morajo biti tudi same zavezane k zaostrovanju nadzora njihovih trgov z igračami. Gospa komisarka, prav tako vemo, da ste si osebno odločno prizadevali za varstvo potrošnikov. Ta prizadevanja posebej cenimo, prav tako se strinjamo z vami, da - kar zadeva varnost igrač - ne smemo načrtovati neopredeljenega novega pristopa, ampak moramo odpraviti vrzeli v obstoječem sistemu.
Obstaja nekaj točk, ki jih želim nadalje pojasniti: povedali ste - to ste pravkar tudi omenili - da je tudi s kitajskimi organi posebej težko sodelovati. Pred časom ste objavili, da bomo vzpostavili kitajski sistem RAPEX. Morda lahko to nadalje pojasnimo.
Drugič, prav tako me zanima, ali so bili sklenjeni posebni sporazumi z industrijo igrač ter ali imajo države članice poseben način za sklepanje teh pogodb? Prav tako želim slišati, kako je mogoče, da še vedno čakamo na novo direktivo o igračah ali na predlog Komisije o spremembi veljavne direktive o igračah. Ta krog smo pričakovali v tem času. Očitno je prišlo do zamude. Morda nam lahko razložite razloge za to? Poleg tega imate popolnoma prav: notranji trg je namenjen tudi potrošnikom. Če potrošniki ne zaupajo vanj, ga ne bodo učinkovito uporabljali. To je zelo pomemben dosje.
v imenu skupine PSE. - (DE) Gospod predsednik, gospa komisarka, zahvaljujem se vam za povzetek o napredku pri razpravah, ki ste nam ga danes ponovno navedli.
Nedvomno smo že napredovali, vendar zame to še ni dovolj. Pred nami so različna vprašanja. O enem od teh smo že večkrat razpravljali: Evropska unija mora sama opraviti predhodno delo. Prav tako mi je žal, da predlog spremembe direktive o igračah še vedno ni bil predložen. Ko sem slišala, da bomo v decembru dobili predlog spremembe, sem domnevala, da bo to december 2007 in ne december 2008. Zdaj je december in vemo, da tega predloga ne bo. Upam, da ne bo na voljo decembra 2008, ampak januarja 2008, ker je nujen.
Druga zadeva, gospa komisarka, je da morajo tudi države članice izpolniti svoje obveznosti. Veliko bolj učinkovito in dosledno morajo uporabljati sistem RAPEX. To je ena stvar. Vendar morajo tudi veliko bolj resno obravnavati nadzor trga, za katerega so odgovorni. Prav tako moramo pospešiti zadeve, da lahko dejansko dosežemo potrebno varnost.
Niso samo vlade ali njihove agencije tiste, ki se sprašujejo v zvezi s tem, zaslišujejo se tudi proizvajalci igrač. Tudi oni morajo zagotoviti, da je kakovost njihovih izdelkov ustrezna. Odgovornosti ne morejo več enostavno prenašati na druge. Ne moremo jim dovoliti, da odidejo na Kitajsko in rečejo: da, želimo igrače, vendar ne smejo stati več kot toliko. Zaradi tega bo trpela kakovost, kar morajo vedeti. Proizvajalcem ne smemo popuščati, ampak moramo zahtevati, da tudi to storijo. Vendar, kot smo povedali, je nadzor celo boljši in to moramo uresničiti.
Upam, da vam bo to dejansko uspelo pomakniti naprej v varnostnem paketu, ki ga obravnavate.
Naslednja točka je razprava o ustnem vprašanju Komisiji v zvezi s požarno varnostjo v hotelih, ki so ga predložili Glyn Ford, Giles Chichester, Graham Watson, Arlene McCarthy, Peter Skinner, baronica Nicholson of Winterbourne, Elizabeth Lynne, Sarah Ludford, Toine Manders, David Martin, Glenys Kinnock, Claude Moraes, Erika Mann, Alexandra Dobolyi, Ana Maria Gomes, Robert Evans, Christopher Heaton-Harris, Reino Paasilinna, Marianne Mikko, Stephen Hughes, Stavros Lambrinidis, Malcolm Harbour, Bill Newton Dunn, Catherine Stihler, Sérgio Sousa Pinto, Jan Andersson, Linda McAvan, Luisa Morgantini, Jan Marinus Wiersma, Harlem Désir, Jo Leinen, Zita Gurmai, Caroline Lucas, Brian Simpson, Barbara Weiler, Christel Schaldemose, Neena Gill, Benoît Hamon, Michael Cashman, Udo Bullmann in Corina Creţu - B6-0385/2007).
avtor. - Gospod predsednik, vprašanje požarne varnosti je pomembno za Evropsko unijo in njene državljane. Rimska pogodba je uvedla skupno načelo prostega pretoka blaga, storitev, kapitala in oseb. Glede ljudi smo poudarjali zdravje, vprašanja varnosti na delovnem mestu in varstvo potrošnikov.
Čeprav je mobilnost dela in delavcev skupaj s turizmom ključna za našo ekonomsko blaginjo in izpolnitev lizbonske strategije o konkurenčnosti, ni preprosto zagotoviti, da so evropski državljani, kot potrošniki ali delavci, enako varni pred nevarnostjo požara, kadar bivajo ali delajo v hotelih v državah članicah EU.
Unija je pristojna za zdravje in varnost. Omejujemo hrup kosilnice, vendar ne omejujemo možnosti, da umremo v požaru. Varstvo potrošnikov pomeni, da nas skrbi varnost dvigal in pomičnih stopnic, vendar nas ne skrbi varnost hotelov. Komisarka je pravkar rekla, da so naši ukrepi sorazmerni. Sprašujem se, ali meni, da je sorazmerno, ker nismo sprejeli nobenih ukrepov v zvezi z varnostjo v hotelih.
Gasilni škropilni sistemi so zelo učinkoviti, saj pogasijo ali omejijo 99 % požarov v začetni stopnji. Nihče še ni umrl v hotelu, ki ima škropilni sistem, v EU. Vendar je v Uniji samo od leta 2003 v požarih umrlo več kot 60 ljudi v hotelih, v katerih škropilne naprave niso nameščene.
Tragično je, da so bili to poletje trije od takšnih požarov v mojem volilnem okrožju v hotelu Penhallow v Newquayu v Cornwallu, ko je požar ušel izpod nadzora, ker ni bilo škropilnih naprav. Ena izmed smrtnih žrtev, je bila invalidna ženska, ki ni mogla brez pomoči priti iz stavbe. Kaj počne Komisija, da bi zaščitila takšne ljudi?
Komisarka trdi, da je Komisija subsidiarna. Zresnite se. Koliko ljudi je v EU umrlo zaradi hrupa kosilnice ali v nesreči z dvigalom ali pomičnimi stopnicami od leta 2003? Vendar se je Komisiji zdelo primerno državam članicam v zvezi s temi področji vzeti avtonomijo.
Predpisi o požarni varnosti v EU se glede določbe o škropilnih napravah zelo razlikujejo, med Madžarsko, ki ima verjetno najpopolnejšo, ter Francijo, ki ima zdaj najvišjo smrtnost in nobene določbe.
Nekatere najnaprednejše verige evropskih hotelov, kot je Accor Group, zdaj v novih hotelih nameščajo škropilne sisteme in sledijo korakom ameriških hotelov, kot so Hilton, Marriot in Sheraton.
Ampak tega ni dobro prepustiti samoupravljanju. Za vsaj eno zvezno državo subsidiarnost ni izgovor za neukrepanje. V ZDA so po zakonu vsi novi hoteli požarno zaščiteni s škropilnimi napravami. Zvezni uslužbenci ne morejo zahtevati povrnitev stroškov, če na službenem potovanju ne bivajo v hotelu s škropilnim sistemom.
Pozivamo Komisijo, da prouči uvod direktive, ki opredeljuje minimalno določbo v vseh državah članicah, ki določa, da morajo imeti vsi novi hoteli z več kot 20 posteljami nameščene škropilne naprave po vsej zgradbi ter da morajo imeti obstoječi hoteli z več kot 20 posteljami škropilne naprave vsaj na hodnikih in izhodnih poteh. To ne bi bila prevelika ekonomska obremenitev: stalo bi manj kot dodatna 2 %. Seveda morajo imeti obstoječi hoteli dovolj časa za izpolnitev zahtev, ampak želimo ukrepati zdaj in nočemo čakati na trenutek, ko nas bo javnost prisilila v ukrepanje po kakšni veliki tragediji, ko bi umrlo na stotine ljudi.
komisarka. - Gospod predsednik, strinjam se, da požari predstavljajo stalno nevarnost življenju potrošnikov. Glede na raziskave znaša število smrtnih žrtev na milijon prebivalcev na leto v Združenem Kraljestvu 0,8, v Španiji 6, v Franciji 11,8, na Švedskem 15,7 in v Nemčiji 7,3. To je zame kot komisarko za varstvo potrošnikov zelo skrb vzbujajoče. Hvala vam, ker ste se spomnili na to pomembno vprašanje.
Naj vas spomnim na tragičen primer britanske družine, v katerem sta oktobra 2006 v hotelski sobi na Krfu umrla dva otroka zaradi zastrupitve z ogljikovim monoksidom. V zvezi s tem primerom sem od vas prejela več pisem. Vzpostavili smo stik z grškimi organi, ki so nas obvestili, da se je hotelu, v katerem se je nesreča zgodila, nemudoma preklicala licenca in od takrat naprej ne posluje. Zavedam se, da v Grčiji potekajo sodni postopki, in upam, da bodo kmalu sprejeli jasno odločitev. To je simboličen primer, vendar na žalost ni edini.
Požarna varnost v hotelih je v središču razprav držav članic zadnjih 20 let.
Prvič, najprej o rezultatih, ki so bili do zdaj doseženi. Priporočilo Sveta 86/666/EGS o požarni varnosti v obstoječih hotelih je pomagalo izboljšati raven varnosti, zlasti v tistih državah, v katerih so bili predpisi redki ali jih ni bilo.
Poleg tega direktiva o gradbenih proizvodih določa posebne zahteve v primeru izbruha požara za vsa gradbena dela, vključno s hoteli. Za zagotovitev stalne uporabe te direktive v državah članicah je bilo sprejetih več ukrepov, kot so skupni sistem za opredelitev požarne odpornosti gradbenih proizvodov in številni usklajeni evropski standardi na področju protipožarne obrambe, alarmov in naprav za opozarjanje.
Poleg tega so se zahteve predloga Sveta, ki obravnavajo nevarnosti v zvezi z električno razsvetljavo, uresničile z direktivo o nizki napetosti.
Vendar je treba še veliko narediti, da bodo vsi hoteli v Evropi dosegli enako stopnjo varnosti, že obstoječi in novi, ne glede na njihovo velikost in namestitvene zmogljivosti. Kot vemo, te zahteve veljajo za hotele, ki imajo najmanj 20 sob.
Komisija je v različnih razpravah z državami članicami ugotovila, da se o skupnih ukrepih na vseevropski ravni v prihodnosti še niso dogovorili, in da je trenutno glavna prednostna naloga ustrezno izvajanje nacionalnih zakonodaj. To vprašanje skladnosti predstavlja problem, ki se ne sme podcenjevati, in to me resnično žalosti.
Zato sem velike hotelske verige, prisotne v Evropi, prosila, naj se 8. februarja 2008 v Bruslju sestanejo z mano. Dokler obstaja ta zakonodaja, se očitno moramo odločiti za takojšnje ukrepe. Razpravljali bomo o vprašanju požarne varnosti v hotelih, jaz pa vam bom nato poročala o rezultatih tega posvetovanja. Če lahko to storimo skupaj s Parlamentom, če bi Parlament želel sodelovati na tem sestanku 8. februarja, bom tega zelo vesela.
Zbiranje vseevropskih podatkov in statistika sta kritična točka: odsotnost statističnih definicij in homogenosti v beleženju požarnih nesreč v državah članicah sta razlog za težavno in netočno primerjanje.
Rada bi nadaljevala s standardizacijo. Standardizacija brez podpore zakonodajnega okvira, kot sta evropska direktiva ali celo revidirano priporočilo, bi zelo zmanjšala svoj vpliv in posledično onemogočila končni cilj zagotavljanja požarne varnosti v hotelih.
Če se vrnemo k vprašanju škropilnih naprav: njihova učinkovitost pri zmanjševanju uničujočih posledic požarov je dokazana, vendar stroški namestitve in vzdrževanja niso vedno združljivi z vrstami hotelov, ki v Evropi prevladujejo, torej majhni, družinski hoteli.
Poleg tega odločitev o obveznosti škropilnih naprav ali drugih protipožarnih naprav v hotelih spada pod izključno pristojnost držav članic. Z veseljem bi razpravljala z državami članicami in podprla take ukrepe, če so jih države članice pripravljene sprejeti.
Ob tem razvoju na regulativnem področju je treba omeniti, da hoteli sprejemajo pravila o samoureditvi, ki temeljijo na učinkovitosti, ter metode načrtovanja. Menim, da moramo hotelske verige, kot je Accor, pri njihovih prizadevanjih podpreti.
Komisija se ne ukvarja le s požarno varnostjo v hotelih, ampak se prek celovite strategije proti požarni ogroženosti osredotoča tudi na vse tiste izdelke, ki so pogostokrat prisotni v hotelih in so najverjetnejši izvor požara ali njegov pospeševalec. Pobude v zvezi s cigaretami z zmanjšano možnostjo vžiga, h katerim je pomembno prispevala gospa McCarthy, predsedujoča odboru za notranji trg in varstvo potrošnikov, vnetljivostjo oblazinjenega pohištva in posteljnega perila ter vžigalniki, ki so varni za otroke, so temelji take strategije.
Veselim se nadaljevanja našega sodelovanja pri tem zelo pomembnem vprašanju, ki je skrb vzbujajoče za vse nas.
Še enkrat se zahvaljujem Parlamentu in zlasti predsedniku, saj sprejemamo konkretne ukrepe na podlagi trenutnih možnosti.
v imenu skupine PPE-DE. - Gospod predsednik, najprej bi se rad zahvalil svojemu kolegu gospodu Fordu za predložitev tega vprašanja, nocoj govorim v imenu vseh kolegov konservativcev, ki so tu skupno podpisani, zlasti v imenu Gilesa Chichestra, novo izvoljenega vodje konservativne skupine, v čigar volilnem okrožju se je avgusta zgodil grozljiv požar, na katerega je opozoril gospod Ford. Rad bi, da ga vpletem v tematiko vprašanja, ki ga je zastavil gospod Ford.
Naslednja točka je razprava o vprašanju za ustni odgovor za Komisijo o skupnem referenčnem okviru za evropsko pogodbeno pravo, ki ga je postavil gospod Gargani v imenu odbora za pravne zadeve - B6-0386/2007).
avtor. - (DE) Gospod predsednik, gospa komisarka, gospe in gospodje, nobena skrivnost ni, da nam enkrat že ni uspelo izvesti prav tako ambicioznega in potrebnega projekta: Evropskega civilnega zakonika. To je gotovo povezano z dejstvom, da imajo nekateri pravni sistemi v Evropski uniji težave s pisanim zakonom. Prav tako je nedvomno povezano z dejstvom, da imajo nekateri težave s sprejemanjem zamisli, da so vsebinska pravila o podobnih temah v določeni meri povezana ter se vodijo dovolj izključno in obsežno ter da so pravila na terenu določena zunaj oklepajev. Težave so prav tako povezane z dejstvom, da imamo v Evropski uniji skupne korenine, vendar te segajo zelo globoko, nekatere so se razvijale zelo raznoliko, nekatere so zakopane globoko in nekatere so bile žrtvovane poljubni razlagi v korist dnevne politike.
Kot je leta 1956 tako primerno povedal prvi predsednik Zvezne republike Nemčije, Theodor Heuss - bil je liberalec - Evropa je zgrajena na treh gričih: Golgota, Akropola v Atenah in Kapitol v Rimu. Akropola je pri tem simbol za grško učenost, ki je s svojimi velikimi filozofi in političnimi misleci ustvarila središče naše demokracije in državotvornosti. Golgota predstavlja evropske družbene in moralne vrednote, ki se širijo daleč na vsa področja našega življenja, vse od razumevanja družine do človekovih pravic. Kapitol označuje rimsko pravo, ki nam pomaga pri določanju pravne države in smisla za pravičnost.
Vendar, kot je bilo omenjeno, so se naše pravne prakse, čeprav imajo skupne korenine, med seboj oddaljile - pogosto tako daleč, da jih ni več mogoče prepoznati. Zdi se, da je edini temelj te Evropske unije notranji trg. Nekateri bi povedali, da lahko še naprej obstajajo vse pravne tradicije nacionalnih držav. Vendar je to daleč od kakršne koli resničnosti, prav tako je daleč od kakršnih koli življenjskih izkušenj, ko živimo v vse manjšem, hitrejšem in bolj komunikativnem svetu. Bolje kot izrazimo štiri evangelije notranjega trga - prosto gibanje ljudi, blaga, kapitala in storitev - bolje jih bomo lahko izrazili v demokratičnem smislu in ob upoštevanju evropskih moralnih konceptov, bolj jasno bo postalo, da vse to nima nobene vrednosti, če njegove oblike ne moremo postaviti na preskus pravne države in pravičnosti med samimi posamezniki ter med posamezniki in državnim nadzorom.
Enkrat nam že ni uspelo, ko je v Evropi padla železna zavesa in so se države spraševale: imate pravo za nas? Morda je to mogoče razumeti na podlagi prepričanja, da lahko vsako ločevanje nacionalnih pravnih tradicij preživi v Uniji, če se ta lahko pogaja soglasno. V drugo nam mora uspeti. To je morda najresnejši izziv ob vprašanju jezika. Jasneje kot izrazimo naš notranji trg, jasnejše so osnovne potrebe po enotni zakonodaji, ne le vertikalno ampak tudi horizontalno po vsej celini.
Pomaknili smo se naprej. Že zdaj imamo konkurenco v pravnih sistemih. Dobro bi bilo in imeli bi dovolj časa, če to ne bi bila zunanja resničnost. Spor med Evropejci lahko koristi le tistim, ki so močni in že imajo odvečne pravne sisteme. Nismo družina bratov in sester, ki se med seboj prepirajo tako, da se iskri, vendar so združeni, ko se morajo soočiti z zunanjimi izzivi. Ne dopuščamo, da bi nas zmedli zunanji izzivi. Pozabljamo na svet - obsedeni smo sami s seboj. Želja ljudi po enotnosti torej obstaja, čeprav ustvarja težave v posameznih ureditvah. Ustvarjajo se strahovi na podlagi pooblastil nacionalnih politik, da se ustvarjajo doktrine lastnega interesa - strategija, ki ogroža propad zgodovinskih razsežnosti po vsej celini.
Skleniti moramo sporazum, ker se sicer ne bomo mogli ničesar več oprijeti. Ker veliki načrt ni uspel, se moramo pogovoriti o tem, kaj je možno. Orodje je torej dobro, referenčni okvir je dober, prav tako je dobro, da ugotovimo, kaj je možno in morda še nekoliko več. Evropski parlament je tako večinoma enoten in je to prav tako večkrat izrazil v svojih resolucijah. Zato nas zanima, kako ambiciozna je Komisija pri obravnavi tega cilja. Zato tudi postavljamo vprašanja na tak način.
Celina in njeni prebivalci zahtevajo enotno pravno državo, vsaj v obliki ... za vsako ceno, kar pravosodni delavci imenujejo splošni del. Na tem lahko gradimo; potrebujemo pravico v smislu uravnoteženega kompromisa zakonitih interesov, potrebujemo hitrost, pravo v javni domeni in pravo, ki je razumljivo vsem. Tudi če danes razpravljamo le o pogodbenem pravu, je potreba po ukrepanju na drugih področjih očitna: družinsko pravo, zapuščinsko pravo, upravno pravo - da, celo kazensko pravo. To je metoda, ki je zdaj na preskusu pri tem, kar zdaj začenja Komisija. Ta metoda bo odločilni dejavnik pri odgovoru na vprašanja, v kakšni meri, kako hitro in kako dobro se bomo lahko odzvali na očitne izzive. Številni od nas po svetu čakamo na uspešen primer in številni enostavno pričakujejo, da nam ne bo uspelo.
komisarka. - Gospod predsednik, ne preseneča dejstvo, da to vprašanje zbuja pozornost, saj je to resnično ključna in zelo pomembna tema.
Komisija v celoti pozdravlja interes Parlamenta, da sprejema skupni referenčni okvir.
V drugem poročilu o napredku je Komisija napovedala, da bo po tem, ko bodo raziskovalci zagotovili akademski skupni referenčni okvir, pozorno izbrala tiste dele tega osnutka, ki se ujemajo s skupnimi zakonodajnimi cilji. Kot je znano iz odločitve, je treba ta akademski skupni referenčni okvir končati do konca tega leta.
Postopek izbire se bo opravilo v sodelovanju z drugimi ustanovami, vključno s Parlamentom in zainteresiranimi stranmi, in mislim, da bo Parlament, ki ima na tem področju veliko strokovnjakov, kot običajno imel pomembno vlogo.
Komisija se še ni odločila, kako bo nadaljevala z izbiro tistih delov akademskega skupnega referenčnega okvira, ki bodo vključeni v končni skupni referenčni okvir Komisije, saj je ta odločitev odvisna tudi od vsebine osnutka skupnega referenčnega okvira, ki ga bodo pripravili raziskovalci. Komisija se tudi še ni odločila, katere teme pravnega reda EU o pogodbenem pravu bi moral pokrivati skupni referenčni okvir.
Pri sprejemanju te odločitve bo Komisija upoštevala tudi vsebino akademskega skupnega referenčnega okvira (ki ga do zdaj nismo imeli), rezultat novih delavnic na temo skupnega referenčnega okvira ter položaj Parlamenta in Sveta.
Komisija je vseeno večkrat jasno povedala, da skupni referenčni okvir ne bo predstavljal obsežne uskladitve zasebnega prava ali evropskega civilnega zakonika. Prihodnja okvirna direktiva kot rezultat pregleda pravnega reda EU o pogodbenem pravu za potrošnike ni odvisna od rezultata skupnega referenčnega okvira, ki je dolgoročen samostojni projekt.
Komisija bo zagotovila, da bodo deli osnutka raziskav, izbrani za skupni referenčni okvir (in morda spremenjeni) skladni med seboj in z bodočo okvirno direktivo.
Vse te priprave bodo v tesnem sodelovanju izvedli vsi udeleženi generalni direktorati Komisije.
Kar zadeva vprašanja varstva potrošnikov, so moje službe že izpeljale ustrezne delavnice in analizirale rezultat. Rezultati že služijo kot izhodišče za pregled pravnega reda EU o pogodbenem pravu za potrošnike, kar je v veliko pomoč.
Moj kolega komisar, gospod McCreevy, je pred kratkim vodil delavnice o zahtevanih informacijah v zakonodaji finančnih storitev ter o nepoštenih pravilih konkurence za pogodbe medpodjetniškega sodelovanja.
Kar zadeva splošno pogodbeno pravo, nameravajo v službah podpredsednika Frattinija naslednje leto organizirati številne delavnice.
Komisija popolnoma razume, da Parlament želi biti obveščen o tekočem delu glede skupnega referenčnega okvira in želi pri tem sodelovati. Pozdravljamo udeležbo Parlamenta v postopku skupnega referenčnega okvira. Poleg prej omenjenega posvetovanja bo Komisija še naprej na najustreznejši možni način obveščala Parlament o dogajanju, zlasti prek parlamentarne delovne skupine za skupni referenčni okvir.
Zaključujem z zahvalo Parlamentu za njegovo podporo Komisiji pri delu v zvezi s to pomembno zadevo. Vem, da je eden največjih dogodkov v letu 2006 - če se ne motim - potekal na Dunaju in rezultat te konference je bil za naše delo zelo spodbuden.
v imenu skupine PPE-DE. - (DE) Gospod predsednik, gospa komisarka, gospe in gospodje, najprej se vam iskreno zahvaljujem za vašo zavezanost tej zadevi. V preteklih mesecih smo dosegli velik napredek pri razvoju tega projekta. Pri tem moram povedati, da menim, da je ta projekt najpomembnejši v celotnem zakonodajnem obdobju, čeprav je dejansko predzakonodajni in ne zakonodajni projekt.
Seveda imamo kot Parlament velik interes za dejstvo - to je tudi ključni razlog, zakaj smo danes ponovno predložili to vprašanje za ustni odgovor - da zavestno ohranjamo napetost in v teku razpravo, ki ne poteka le na ravni delovne skupine, ki smo jo ustanovili, in na ravni odbora, ampak tudi tu z nami na plenarnem zasedanju. Zato je pomembno, da to vprašanje danes postavimo na dnevni red.
Prav tako želimo nekaj od vas - še vedno ne morete veliko povedati o dokončnem razporedu - ki je s stališča Parlamenta prav tako pomemben, seveda, ob upoštevanju prihajajočih volitev leta 2009, za našo strategijo, kako obravnavati referenčni okvir. V prihajajočem letu bomo pripravili predhodni osnutek, vendar do aprila 2009 ne bomo sprejeli končnega besedila. V vsakem primeru bo tako pozno, da domnevno ne bo več možno natančno obravnavati vsebine v tem zakonodajnem obdobju, zato bo med naslednjim mandatom to moral storiti naslednji parlament.
Ponovno želim zelo jasno poudariti, da menimo, da se referenčni okvir, če ga Komisija sprejme in vstavi v dokument o posvetovanju, ne sme sklicevati le na subjekte pogodbenega prava, poleg tega je Parlament z veliko večino večkrat jasno povedal, da to ne sme preseči okvira čistega pogodbenega prava, da dosežemo želen učinek.
Prav tako želimo biti posebej pripravljeni na obravnavo možnosti, ali lahko posledično rešimo številne težave, s katerimi se srečujemo na notranjem trgu, in sicer z izbirnim instrumentom za čezmejna podjetja.
Trenutno smo v položaju, ko živimo v srečnem sožitju načela države izvora in načela namembne države, skupaj s številnimi direktivami in evropskimi zakonodajnimi odločitvami z do 28 pravnimi sistemi, od katerih je treba vse izvajati istočasno - odvisno od okoliščin. To v praksi ni prav, ker nihče - noben pravni svetovalec, sodnik ali odvetnik - ne more poznati vseh 28 evropskih pravnih sistemov.
Na tej podlagi je izbirni instrument lahko instrument, ki dejansko odpira notranji trg, zlasti za mala in srednje velika podjetja, kot tudi za potrošnike, s čimer se odpirajo raznolike možnosti na notranjem trgu. Vse dejavnosti Komisije in Parlamenta morajo biti namenjene ohranjanju te možnosti odprte, tako da bo v naslednjem zakonodajnem obdobju mogoče sprejeti končno odločitev o tem.
Deseta obletnica pogodbe o prepovedi protipehotnih min (Konvencija iz Ottawe) (razprava)
Naslednja točka je izjava Komisije o deseti obletnici pogodbe o prepovedi protipehotnih min (Konvencija iz Ottawe).
komisarka. - Gospod predsednik, zahvaljujem se Parlamentu za priložnost, da razpravljam o tem zelo pomembnem vprašanju in na kratko pojasnim predlog resolucije o svetu brez min, ki smo ga prejeli danes.
Deset let po sprejetju Konvencije iz Ottawe lahko proslavljamo precejšnji napredek pri izpolnitvi njenih ciljev. Sto šestinpetdeset držav je ratificiralo konvencijo in uporaba protipehotnih min se je v zadnjih letih izrazito zmanjšala. Proizvede se manj min in s tem nevarnim orožjem se dejansko ne trguje.
Od sprejetja Konvencije iz Ottawe leta 1997 si je Evropska skupnost prizadevala za njeno vsesplošno uporabo in izpolnitev njenih ciljev. Odprava min je del programa pomoči in razvojnega programa Evropske skupnosti v tretjih državah, ki pokriva širok obseg dejavnosti - uničevanje zalog, izobraževanje o nevarnosti min ter pomoč, rehabilitacijo ter ponovno socialno in ekonomsko vključevanje žrtev min v družbo. Posebna proračunska postavka, dopolnjena s sredstvi drugih geografskih instrumentov, je podprla strategijo in načrtovanje programov ES za odpravo min. Skupno je bilo v obdobju 2002-2007 temu namenjeno približno 275 milijonov EUR in ES je postala ena od vodilnih donatorjev na svetu. Kot je Parlament omenil v svoji resoluciji, se strategija programov ES za odpravo min zaključi letos. Izvedeno bo ovrednotenje, da se oceni, ali je to pravi odgovor akcijskemu načrtu iz Nairobija. Predhodna notranja analiza kaže pozitivne rezultate.
S spremembami zunanjih mehanizmov financiranja Komisije leta 2007 je bila proračunska postavka za odpravo protipehotnih min zamenjana z novimi instrumenti zunanje pomoči ES, ki se lahko uporabijo za financiranje primernih dejavnosti za odpravo min. Geografski proračun za razvoj, predpristopna in sosedska politika so zdaj ključni finančni instrumenti. V nujnih primerih je lahko delovanje na področju protipehotnih min in eksplozivnih ostankov vojn financirano iz proračuna za humanitarno pomoč in novega instrumenta za stabilnost, ki omogoča, da so sredstva v primeru krize ali nastajajoče krize hitro pripravljena.
To je nov zakonodajni okvir, ki ga je odobril proračunski organ in v katerem moramo delovati. Vendar ostaja splošni pristop ES nespremenjen: protipehotne mine in druge eksplozivne ostanke vonj je treba upoštevati v širšem kontekstu programa humanitarne pomoči ter dolgoročnih in trajnostnih socialnoekonomskih razvojnih programov. Države, ki želijo pomoč, morajo v prošnjah Evropski komisiji dati prednost odpravi min. Strinjamo se z zaskrbljenostjo Parlamenta, izraženo tudi v komentarjih strategije instrumenta za stabilnost, da se je treba izogniti varnostni vrzeli na tem pomembnem humanitarnem področju.
Čeprav so se sredstva in metode spremenili, se zavezanost ES Konvenciji iz Ottawe nadaljuje. Evropska skupnost je leta 2007 namenila pomoč za odpravo min, ki skupno znaša vsaj 33 milijonov EUR, naslednjim državam: Belorusiji, Bosni in Hercegovini, Kambodži, Cipru, Etiopiji, Gvineji Bissau, Jordaniji, Libanonu, Senegalu in Sudanu.
Parlamentu zagotavljam, da Komisija še vedno odločno sodeluje in podpira izvajanje Konvencije iz Ottawe ter pomaga tretjim državam pri uničevanju zalog protipehotnih min, čiščenju minskih polj in žrtvam.
v imenu skupine PPE-DE. - (IT) Gospod predsednik, gospe in gospodje, gospe komisarki se zahvaljujem za njen obsežen in izčrpen govor, v katerem je razložila, kaj se je že doseglo na tem področju. Vendar menim, da je to tema, s katero se moramo ukvarjati vsi, ker so - kot je povedala gospa komisarka in sem tudi sam ugotovil - številke zastrašujoče.
Prej smo prejeli podatke o varnosti hotelov in drugih vrstah varnosti; te številke so bile, čeprav je vsako življenje dragoceno, dokaj nizke. Tu govorimo o precej drugačnem položaju: Vsako leto je prizadetih 10 000 do 20 000 ljudi. Po svetu je verjetno več kot pol milijona ljudi, ki so bili pohabljeni v državah zunaj EU, zato je to zelo pomembna zadeva in nobeno naključje ni, da o njej razpravljamo deset let po sprejetju konvencije iz Ottawe; vendar smo v tem parlamentu o njej zadnjič razpravljali le pred dvema letoma. To vprašanje smo obravnavali v resoluciji iz leta 2005 in o njej ponovno razpravljamo tule. O tej temi zdaj ponovno razpravljamo, ker obstaja nevarnost, da bodo ljudje prenehali govoriti o tem.
Gospa komisarka - ponovno se ji zahvaljujem za njene besede - je poudarila nekaj poti za financiranje, po katerih se lahko še naprej borimo proti protipehotnim minam, pri tem posebej poudarjam protipehotne mine. Vendar verjamem, da bi bilo treba še veliko storiti. Preveč svetovnih držav še ni podpisalo konvencije iz Ottawe, preveč držav ima še vedno velike zaloge te vojaške opreme, preveč držav in preveč ozemlja je še vedno pokritega s temi minami, zato moramo odstranjevanje min vzeti zelo resno.
K besedam gospe komisarke želim dodati, da 34 % - takšni so podatki, vendar se bo šele izkazalo, ali je statistika realna ali ne - kakor koli, načeloma je 34 % žrtev protipehotnih min, ki so ostale nameščene na ozemljih, kjer so potekali spopadi, otrok, zaradi česar je to vprašanje še toliko bolj resno. Zato verjamem, gospa komisarka, da ne smemo le nadaljevati s tem programom, ampak ga moramo tudi bolje financirati in za daljše časovno obdobje.
Komisija je že storila veliko; Evropska unija je storila veliko: 335 milijonov v zadnjih desetih letih, 33 milijonov samo v letu 2007; vendar menim, da bi morali Svet, Komisija in države članice sklicati srečanje za pregled konvencije iz Ottawe ter bi morali storiti več za zagotovitev, da vse države po svetu ukrepajo glede te težave ter da se odstranitev min in popolna odprava protipehotnih min uresničijo v bližnji prihodnosti, takoj ko je to mogoče.
v imenu skupine PSE. - (PT) Konvencija iz Ottawe je bila rezultat svetovnega in učinkovitega prizadevanja za pravo stvar, ki je združila in še naprej združuje vlade, javna mnenja in nevladne organizacije. Celo nekatere države, ki niso podpisnice konvencije, teh je žal še vedno 37, že delno izpolnjujejo konvencijo.
Zato se ta instrument uporablja kot barometer za merjenje stopnje udeležbe držav v svetovni skupnosti vrednot. Kot je povedala gospa komisarka, je dobro, da se zavedamo, kaj je bilo že doseženo. V desetih letih so države podpisnice konvencije iz Ottawe že uničile več kot 41 milijonov min. Samo lani so Srbija, Črna Gora, Angola, Ciper, Zelenortski otoki in Latvija izpolnili svoje obveznosti in se znebili zalog min. Osemintrideset držav od petdesetih držav proizvajalk min je ustavilo proizvodnjo, vključno s štirimi državami, ki niso podpisnice konvencije: Egipt, Finska, Poljska in Izrael.
Vendar bi morala biti proslava od 10-letnici dosežkov tudi priložnost, da poudarimo, koliko je treba še opraviti. Deset držav podpisnic še ni v celoti uničilo njihovih zlog, ki skupaj znašajo 14 milijonov min. Dve od desetih držav podpisnic imata velike zaloge protipehotnih min in ne predvidevata nobenih ukrepov za njihovo uničenje: to sta Etiopija in Irak. Vendar je velika večina min v rokah držav, ki niso podpisnice konvencije. Samo Kitajska ima še vedno na zalogi 110 milijonov kosov tega nečloveškega orožja, medtem ko še vedno nadaljuje z njihovo proizvodnjo. Še bolj presenetljive so ZDA, še ena država, ki ni podpisnica konvencije, morda ker so naš zaveznik, skupaj z evropskimi vojskami se bori na frontah, kot je Afganistan, ki ne le vzdržujejo svojih zalog več kot 10 milijonov min, ampak je Pentagon lani celo zahteval nova finančna sredstva za dve novi vrsti min, ki niso združljive s Konvencijo.
Pri tem lahko upamo, da bodo prizadevanja ameriškega kongresa ponovno umirila radodarnost Bele hiše, kar zadeva novo orožje.
Tudi Evropska unija ima še vedno svoja odprta vprašanja, saj Finska in Poljska ne želita ratificirati konvencije. Vendar to ne sme ovirati Evrope pri prizadevanju za čim bolj široko razlago tega, kaj vključuje pojem protipehotne mine. Grozljivo je, da nekateri v tem Parlamentu vztrajajo pri razlikovanju na podlagi uradnih vojaških opredelitev naprav in ne na naravi škode, ki jo povzroči. Civilista, ki je žrtev eksplozije, ker je stopil na protitankovsko mino, ne bodo zanimale podrobnosti tehnične terminologije.
Polkovnik Gadafi je na svoji spletni strani in v celostranskem oglasu, objavljenem v portugalskem tisku v zadnjih dneh vrha med EU in Afriko napadel konvencijo iz Ottawe in branil protipehotne mine kot orožje za revne. Tudi v tem parlamentu želijo nekateri, tako kot ta kriminalec, konvencijo razlagati tako, da se bogatim državam dovoli, da razvijajo in uporabljajo boj sofisticirane različice min, da bi z njimi uresničile domnevne vojaške potrebe. Končno, gospod predsednik, ob upoštevanju tako sramotnega položaja, bi moral biti cilj Evropske unije enostaven: svet brez min, kakršnih koli min, in nobenih civilnih žrtev min.
v imenu skupine ALDE. - Gospod predsednik, Konvencija iz Ottawe o prepovedi min je zelo uspešna pri reševanju več tisoč življenj in preprečevanju več tisoč resnih poškodb.
Žal je treba še veliko storiti za doseganje občutnejšega zmanjšanja v proizvodnji in uporabi min.
Ker praznujemo deseto obletnico Konvencije iz Ottawe, moramo pozornost nameniti načinom, kako doseči, da bodo vse države sveta podpisale in ratificirale to pogodbo. Menim, da moramo ravnati tako. Prvič, izdati moramo široko objavljeno poimensko črno listo vseh držav, ki niso podpisale in ratificirale konvencije. To do danes zadeva 31 držav, med njimi so na žalost tudi največje države na svetu, to so Kitajska, Indija, Rusija, ZDA in druge.
Drugič, določiti moramo stroge in učinkovite sankcije proti državam na tem seznamu ter jih s tem vsaj poskusiti prisiliti v podpis.
Tretjič, vzpostaviti moramo zelo učinkovit in hiter sistem odstranjevanja min, ki bi ga lahko na zahtevo uporabile države, ki so zaradi stroškov ali pomanjkanja strokovnega znanja nezmožne samostojne obravnave tega problema. Zato moramo povečati vlaganje v raziskave za učinkovitejšo izvedbo razminiranja.
Četrtič, zagotoviti moramo, da vse zadevne države izpolnjujejo obveznost ustreznega zagotavljanja zdravstvene in socialne pomoči žrtvam min. V ta namen mora biti revnejšim državam na voljo primernejši sistem financiranja.
Petič, čas je, da svojo pozornost usmerimo ne samo k protipehotnim minam, ampak k vsem minam ter tudi k drugim vrstam orožja, ki lahko ubija ubijanja še po koncu spora, kot so na primer kasetne bombe.
v imenu skupine UEN. - (LV) Gospa komisarka, tudi jaz priznavam dosežke konvencije iz Ottawe. Prav tako želim pohvaliti izredne dosežke Evropske unije pri podpori konvenciji. Vendar nekatere težave ostajajo. V svojih obrambnih strategijah Pakistan, Indija in Kitajska še vedno vztrajajo pri ohranjanju protipehotnih min. Žal se v državi članici Finski to vprašanje pregleduje z namenom, da se izvede možna razprava o nadomeščanju protipehotnih min s kasetnimi bombami, kar za Evropsko unijo ne bi bilo sprejemljivo. Kot je dobro znano, Združene države in Rusija razvijajo novo alternativo konvenciji: mine, ki jih je mogoče nadzorovati in se same uničijo. Pri tem se pojavlja vprašanje: Kako bi morale zdaj ukrepati države članice EU in konvencija iz Ottawe? Te države je mogoče spodbujati, da pridobijo mine naslednje generacije, bolj človeške protipehotne mine. Zato pozivam Evropsko unijo, naj takoj pripravi svoje stališče v zvezi z željo Združenih držav in Rusije po razvoju teh novih protipehotnih min nove generacije ter naj ukrepa proti temu.
v imenu skupine Verts/ALE. - (DE) Gospod predsednik, gospa komisarka, gospe in gospodje, kaj je bistvo današnje razprave? V petek želimo kot parlament sprejeti resolucijo, v kateri smo prvič poudarili, da smo priznali deseto obletnico konvencije iz Ottawe, ko smo pripravili razstavo tu v Strasbourgu, vendar smo v tej resoluciji zelo jasno povedali, da ni dovolj, da prepovemo protipehotne mine, prepovedati je treba tudi protitankovske mine.
Deset let obstoja konvencije iz Ottawe je zelo pomembnih, ker je prvič v zgodovini tožba civilne družbe sprožila mednarodno prepoved orožja za masovno uničenje, in sicer protipehotnih min. Zanimivo je, da je edina skupina v Parlamentu, ki ni podprla tega soglasja, izginila takoj po govoru gospoda Zappale. Gospoda Zappalo sem želel vprašati - ob upoštevanju, da se je leta 2005 samo v Afganistanu zgodilo 100 nesreč s protitankovskimi minami - ali je kdaj pogledal v oči pohabljenega otroka, ki se je poškodoval pri eksploziji avtobusa, ter mu povedal, zakaj meni, da so protipehotne mine slabe, protitankovske pa dobre.
Naslednja točka je poročilo Giuseppa Castigloneja v imenu odbora za kmetijstvo in razvoj podeželja o predlogu Uredbe Sveta o skupni ureditvi trga za vino in spremembi nekaterih uredb - C6-0254/2007 -.
komisarka. - Gospod predsednik, zahvaljujem se vam za priložnost, da navedem nekaj opomb glede reforme našega vinskega sektorja.
Zahvaljujem se zlasti poročevalcu gospodu Castiglioneju za njegovo pomembno prizadevanje v zvezi s pripravo tega osnutka. Razprava v Parlamentu, ki je bila občasno zelo čustvena, je pomemben prispevek k urejanju tega področja. Do neke mere bom upoštevala vaše predloge na številnih področjih. V zvezi s programom krčenja sem opazila na primer nekatere prednosti, povezane s spremembo iz petletnega obdobja v triletno obdobje, kot je predlagano v poročilu. Prav tako sem si zapomnila, da ste zaskrbljeni zaradi preusmerjanja sredstev iz proračuna za razvoj podeželja v vinski sektor. Vendar vas opozarjam, da bodo vsa sredstva iz proračuna za vinski sektor dodeljena posebej za vinske regije. Kljub temu sem pripravljena predlagati, da se iz proračuna za razvoj podeželja preusmerijo manjša sredstva v vinski sektor.
Da bi Komisija, predsedstvo Sveta in večina držav članic sprejeli dogovor in končali oblikovanje reforme še ta mesec, morajo doseči soglasje v zvezi s tremi pomembnimi vprašanji. Prvo vprašanje zadeva nacionalne programe. Vedno bodo obstajale razprave glede ukrepov, ki bi morali biti dovoljeni v okviru tega programa, tj. glede možnosti, vključenih v ta program. V zvezi s tem sem lahko malo bolj prilagodljiva. Strinjam se na primer z vključitvijo nekaterih zamisli v zvezi z inovativnostjo v program in prestrukturiranjem prodajalcev vina, vendar menim, da moramo obdržati jasno razmejitev, kaj je mogoče v okviru nacionalnih programov in tem, kar je mogoče v okviru politike razvoja podeželja, da se izognemo položaju, v katerem lahko naložbo financirata obe strani, čemur pravimo "dvojna zavezanost".
Vendar nacionalni programi niso primerni za stalne ukrepe krizne destilacije. Zaradi podpore krizni destilaciji je konkurenčnost manjša, zato jo moramo odpraviti v celoti in je ne smemo ponovno uvesti. Prav tako ni možnosti za ponovno splošno razpravo o razsežnosti programov v posameznih državah članicah. Če nadaljujemo to razpravo in odpremo Pandorino skrinjico, lahko zagotovim, da do konca letošnjega leta ne bo soglasja o tej zadevi. Če se bo razprava nadaljevala, bo zelo dolga in težavna.
Drugo pomembno vprašanje je kapitalizacija. O tem vprašanju je nastal v razpravi velik prepir, pred katerim si nisem zatiskala ušes. Vendar je obstoječe stanje resnična težava, ki jo je treba rešiti. Pomoč za obogatitev z moštom se na isti stopnji ne sme nadaljevati na ta način. To je staromodna, neučinkovita, brezuspešna in draga podpora s škodljivimi subvencijami, zato razumem, kako pomembno je vzdrževati ravnovesje med obogatitvijo s sladkorjem in moštom za vzpostavitev kompromisa, ki ga podpirajo vinarji v južnih in severnih območjih Evrope. Poiskali bomo ustrezne ukrepe. Prisluhnila sem splošnemu pozivu, da bi bila obogatitev s sladkorjem dovoljena še naprej, vendar je jasno, da sem proti ohranjanju obstoječega stanja, tako da bodo zaradi kakršnega koli novega kompromisa določeni novi pogoji.
Tretje pomembno vprašanje je razprava o ukinitvi sistema za nadzorovanje pravic do zasaditve. Zbiram argumente, kdaj bi se moral ta sistem ukiniti, vendar si pred tem ne moremo zatiskati oči. Jasno je, da potrebuje vinski sektor več svobode za čimprejšnji odziv na povpraševanje, zato temelji moj predlog o podaljšanju sistema za nadzorovanje pravic do zasaditve do leta 2013 na jasni zamisli dvostopenjskega pristopa k uravnoteženju sektorja, tj. najprej s krčenjem vinogradov za manjšo proizvodnjo in potem z liberalizacijo, s katero se bo uspešnim vinarjem omogočila širitev. Prisluhnila sem pripombam predstavnikov iz vinskega sektorja, vendar je jasno, da je določitev dokončnega datuma ukinitve sistema za nadzorovanje pravic do zasaditve nujna. Natančni datum bo določen v končnem kompromisu.
Poslušala sem pripombe predstavnikov vseh strani v vinskem sektorju, vključno s pripombami Evropskega parlamenta, vendar sem ugotovila, da ostajajo dejstva enaka: naš vinski sektor še vedno potrebuje reformo, če hočemo ohraniti njegovo vodilno mesto v svetu. Priložnost moramo izkoristit takoj in doseči sporazum o pravi reformi. Za izvedbo reforme bo potrebno znatno prizadevanje, vendar sem prepričana, da se nam bo to izplačalo. Cena nedelovanja je previsoka, da bi jo sprejeli, zato upam, da se o tej točki strinjamo.
poročevalec. - (IT) Gospod predsednik, gospe in gospodje, zahvaljujem se komisarki za njeno sodelovanje s Parlamentom v času tega dolgega procesa. Prav tako se ji zahvaljujem za njeno spoštovanje dela Evropskega parlamenta, pomembno in zanimivo delo, ki vključuje glavni prispevek odbora za kmetijstvo ter tudi celotnega Parlamenta in vseh kolegov. Hvala, gospa komisarka, da ste predlagali zelo ambiciozno reformo, za katero lahko cilje le podpremo.
Poraba upada, uvoz pa se povečuje, kar pomeni, da je ključna radikalna oblika. Sektor pridelave vina potrebuje nov začetek: novo srce, novo energijo in nove predloge. Prav imate glede tega, da moramo vlagati v vinski sektor, če želimo ostati konkurenčni in če želimo ostati svetovni voditelji v sektorju. Paziti moramo na dogajanje na trgu, proizvajati moramo za trg in nanj prodirati z najkakovostnejšimi proizvodi.
Iz tega razloga, gospa komisarka, sem skupaj s kolegi v odboru za kmetijstvo in Evropskim parlamentom, katerim se še enkrat zahvaljujem, poskušal v poročilu načrtovati celovito in skladno reformo, ki je predvsem pregledna. Sistem mora biti sposoben zadovoljevanja potreb naših proizvajalcev in preskrbe s sredstvi, da bodo konkurenčni in uspešni.
Na splošno smo si prizadevali za pripravo besedila, ki zagotavlja ustrezne odgovore na skupne zahteve, vendar tudi za spoštovanje, spodbujanje in v nekaterih primerih ureditev razlik med različnimi nacionalnimi določbami. Imam le eno predhodno opombo: potrebujemo korenito spremembo mišljenja, proizvodne strategije. Ločiti se moramo od logike glede količine in namesto tega opravljati odlično kakovostno proizvodnjo na način, ki časti posebne nacionalne, regionalne in lokalne značilnosti evropske pridelave vina.
Gospa komisarka, iz tega razloga se strinjamo z odpravo tržnih mehanizmov, ki so se izkazali za neučinkovite, nezadostne in so komaj prispevali k presežku, proizvodnji slabe kakovosti. Navedel bi en sam primer: krizna destilacija, ki je zdaj postala rutinski strukturni ukrep in ni več sredstvo za odzivanje na krizne razmere. 500 milijonov EUR na leto, ki se namenijo za destilacijo, to je nevzdržno. Zato podpiramo učinkovitejšo uporabo gospodarskih sredstev: za nacionalne razvojne programe in izvajanje ukrepov, ki bolje ustrezajo posebnim potrebam vsake države proizvajalke.
Iz tega razloga, gospa komisarka, smo se v poročilu prilagodili za razširitev seznama ukrepov, ki so na voljo: odločili smo se za vključitev prestrukturiranja sektorja, raziskav, inovacij in izboljšav kakovosti. Vsi ti ukrepi bodo spodbudili podjetniško ustvarjalnost, ki jo tako zelo potrebujejo naša vina. Hkrati je ključno spodbujanje promocijskih kampanj na mednarodnih trgih in tudi domačih trgih. To smo že omenili in to dejstvo se je prav tako pojavilo na podlagi analize, ki jo je opravil odbor za kmetijstvo.
Nesmiselno je meniti, da lahko tekmujemo zunaj naših meja, če ne moremo biti doma v ospredju, če ne moremo prepričati naših sodržavljanov o kakovosti vina, ki ga proizvedemo. Zato poročilo zagovarja usklajen sistem zaščite označb porekla in geografskih označb, jasnega in preglednega označevanja ter pozitivno opredeljenih enoloških praks. Le nato bodo potrošniki, ki so pri tem osrednjega pomena, zaupali v to, kar kupujejo.
Zato je bistveno, gospa komisarka, da so označbe porekla in geografske označbe, ki poosebljajo kakovost evropske pridelave vina, dobro zaščitene. Zaščita pomeni obvezno proizvajanje na določenih območjih, pomeni pa tudi omejitev sklicevanja na označbo za leto pridelave le za vina z označbo porekla ali geografsko označbo. To so edina vina, ki so stalno pod nadzorom, in torej edina, za katera je mogoče zagotoviti resničnost navedenih informacij; v nasprotnem primeru bi bili proizvajalci kakovostnih vin prikrajšani, potrošniki pa zavedeni.
Z enakim razmišljanjem in zaradi skladnosti poročilo podpira predlog o prostovoljnem programu krčenja s plačilom premije, tako da tisti, ki želijo zapustiti trg, lahko to opravijo dostojanstveno. Poleg tega moram izraziti zadovoljstvo, da se je komisarka strinjala z mojo zamislijo o zmanjšanju števila let s pet na tri leta. Dejansko se zdi, da se je število hektarjev, upravičenih do krčenja, z 200 000 hektarjev zmanjšalo na 175 000.
Z razliko od našega prvotnega predloga si poročilo prizadeva tudi za izpolnjevanje potrebe proizvajalcev vin glede gotovosti v prihodnosti. Ob upoštevanju te potrebe po gotovosti se zdaj ne moremo odločiti za liberalizacijo pravic do zasaditve, preden ne ugotovimo, ali novi sistem deluje in predvsem kako dobro deluje.
Zato poročilo zagotavlja ohranitev pravic do zasaditve vsaj do leta 2013 in poziva Komisijo, da predstavi oceno učinka glede prve faze reforme, da se lahko odloči o naslednjem koraku ob popolnem poznavanju dejstev. Seveda je treba upoštevati odločitve, sprejete na področju geografskih označb ob upoštevanju - in pod nadzorstvom - tistih, ki so vložili svoj kapital in delo v te projekte. Če se potem izkaže, da sistem ovira razvoj tistih, ki so konkurenčni, lahko povečamo pretok na ravni Skupnosti in zagotovimo, da se ustrezno uporabijo rezerve, kjer obstajajo.
Še zadnja pripomba, gospa komisarka: ne more se zanikati, da je v razpravi prevladovalo vprašanje o sladkanju. Ker prihajam iz države, kot je Italija, kjer je uporaba saharoze prepovedana, in zlasti iz Sicilije, kjer se proizvaja mošt, nihče ne more bolje od mene razumeti razočaranja komisarke glede tega vprašanja. Kljub temu govorimo o tem, da je treba evropskim vinom dati nov zagon, da postanejo bolj konkurenčna in pripravljena za tekmovanje na trgu.
To je naš cilj in za njegovo dosego smo poskušali prezreti nacionalne razlike. Gospa komisarka, hvala za vaše sodelovanje in predvsem za spoštovanje dela Evropskega parlamenta. V to reformo smo vložili ...
v imenu skupine PPE-DE. - (DE) Gospod predsednik, gospa komisarka, gospe in gospodje, imeli smo dolgo in včasih bojevito razpravo o tej temi. Zahvaljujem se poročevalcu. Zaslužil si je spoštovanje za svoje delo, ki ga je opravil na usmerjen način, pri čemer je dobro sodeloval s svojimi kolegi v odboru.
Da, skupna ureditev trga vina se mora reformirati. Prilagoditi jo je treba tako, da upošteva sedanje razmere in trge v prihodnosti. Ta predlog, komisarka, hkrati postavlja vprašanje glede tega, ali se lahko Komisija vmešava v nepomembne zadeve, ki pripomorejo k oblikovanju regionalne identitete, v metode, ki se stoletja izvajajo v nekaterih regijah in so temelj kulture teh regij. Takšno vmešavanje gotovo ne pomaga navadnim ljudem. Ljudje včasih ne razumejo, kaj se dogaja. Nerazumljivo je, da moramo prepovedati saharozo, pri čemer se hkrati podpisujejo sporazumi o uvozu vina, pridelanega s saharozo iz držav zunaj Evropske unije.
Gospa komisarka, kot tretja institucija poleg Sveta in Parlamenta se mora Komisija osredotočiti na lastno nalogo, in sicer oblikovanje predlogov, ki utrjujejo stalni razvoj Skupnosti in spodbujajo celotni razvojni proces. Skupna ureditev trga za vino je del tega procesa.
Naj glede tega povem, da kompromisi, ki smo jih dosegli v odboru in s katerimi smo se spoprijeli, v nekaterih primerih pa se z njimi še vedno ukvarjamo, koristijo celotnemu Parlamentu. V imenu skupine PPE-DE jih podpiram: vsi podpiramo kompromise. Zavrniti moramo vsak predlog spremembe, ki temu nasprotuje.
v imenu skupine PSE. - (EL) Gospod predsednik, gospa komisarka, danes morajo Evropski parlament, Svet in Komisija odločiti glede prihodnosti najzahtevnejše skupne ureditve kmetijskih trgov v Evropi. Evropski parlament je predložil mnenje v ustreznem času pred mnenjem Sveta in to po zaslugi velikega prizadevanja našega poročevalca gospoda Castiglioneja ter prizadevanja političnih skupin.
Gospa komisarka, rada bi poudarila nekatere točke, ki jih morate upoštevati pri končni odločitvi Sveta glede reforme skupne ureditve trga za vino.
Prvič, reforma trga vina se ne more opraviti po linearnem knjigovodskem modelu, kot ste ga uporabili pri skupni ureditvi trga sladkorja, za katerega smo bili pred dvema mesecema pozvani k ponovni proučitvi, ker se je znašel v slepi ulici. Reforma trga za vino ne more temeljiti na pogubnem modelu skupne ureditve za bombaž in tobak, s prenosom sredstev v drugi steber, kar se je pokazalo v upadu proizvodnje teh dveh proizvodov, medtem ko je podeželje vse bolj izseljeno. Trg za vino potrebuje močan proračun v prvem stebru, da se neposredno okrepijo ukrepi za proizvajalce vin, katere se bo pozvalo k izboljšanju kakovosti in spremljanju proizvodnje ter tudi izboljšanju politike promocije vseh vin v Evropi in zunaj nje in tako povečali tržno distribucijo.
SKP: Skupna pravila za sheme neposrednih podpor in nekatere sheme podpore za kmete ter podpora za razvoj podeželja (razprava)
Naslednja točka je poročilo gospoda Jana Mulderja v imenu odbora za kmetijstvo in razvoj podeželja o predlogu Uredbe Sveta o spremembi Uredbe (ES) št. 1782/2003 o skupnih pravilih za sheme neposrednih podpor v okviru skupne kmetijske politike in o uvedbi nekaterih shem podpor za kmete ter Uredbe (ES) št. 1698/2005 o podpori za razvoj podeželja iz Evropskega kmetijskega sklada za razvoj podeželja (EKSRP) - C6-0283/2007 -.
komisarka. - Gospa predsednica, najprej se zahvaljujem poslancem Parlamenta za njihova prizadevanja v zvezi s tem poročilom ter tudi poročevalcu gospodu Mulderju ter članom odbora za kmetijstvo in razvoj podeželja.
Izvedela sem, da gospod Mulder natančno spremlja to temo, zato smo s službami GD AGRI natančno ocenili različne predloge sprememb. Z velikim zanimanjem sem prebrala poročilo, ki ga je sestavil gospod Mulder. Dejansko cenim odločno in jasno prizadevanje gospoda Mulderja in Evropskega parlamenta v zvezi z iskanjem rešitev glede te teme. Cenim tudi podporo, ki jo poročevalec v zvezi z navzkrižno skladnostjo vedno znova izraža v svojem poročilu.
Večkrat sem omenila, da je ta sistem pravilen in potreben ter ga je treba ohraniti, če želimo podporo javnosti glede plačil za kmetijstvo. Vem, da razmišljamo enako v celoti.
Na splošno se strinjam z obrazložitvijo predlaganih sprememb v poročilu. Podpiram zlasti poziv za vzpostavitev najenostavnejšega možnega sistema, ki je hkrati tudi zelo učinkovit. Menim, da smo ta cilj v veliki meri že dosegli s predlogom glede sistema nadzora in sankcij. Dejansko imamo možnost in priložnost nadaljevati s temi prizadevanji v sistematskem pregledu, v katerem se bomo osredotočili na obseg izvajanja sistema navzkrižne skladnosti.
V zvezi s predlogi sprememb, vloženimi k našemu predlogu uredbe Sveta, ne smemo pozabiti na živahnost razprav o tem v Svetu. Naš prvotni predlog se je razvil, tako da imamo zdaj po intenzivnih razpravah kompromisno besedilo, s katerim se Komisija strinja.
Portugalsko predsedstvo je v kompromisu poskušalo čim bolj izraziti zamisli vaše strani med pripravo poročila.
Glede dejanskih sprememb k zakonodajnim določbam, ki jih predlagate zdaj, moram pripomniti, da niso primerne za uredbo Sveta, o kateri zdaj razpravljamo: veliko od njih jih zadeva pravila nadzora, za katere je pristojna Komisija, pri čemer bodo nova pravila Komisije kmalu končno odobrena.
Menim, da so bile glavne pripombe gospoda Mulderja upoštevane zlasti glede večje prožnosti, v zvezi s katero bodo države članice morale prilagoditi nadzorni sistem svojim upravnim organizacijam. Prav tako smo znatno izboljšali možnosti za predhodno obveščanje glede nadzora.
V Svetu je potekala temeljita razprava tudi o drugem sklopu predlogov Parlamenta, pri čemer so v kompromisu upoštevana vsa različna mnenja. Obstaja možnost ukinitve pravila 10 mesecev, saj menim, da je določitev datuma veliko boljša zamisel, nadaljnjega spremljanja pomoči de minimis in manjših primerov kršitev ter uvajanja navzkrižne skladnosti za nove države članice, ki uporabljajo poenostavljen sistem. To kompromisno besedilo, o katerem smo se intenzivno pogajali, želimo upoštevati.
Končno bomo izkoristili priložnost za razpravo glede vašega predloga o razširitvi obdobja za podaljšanje sheme enotnega plačila na površino (SEPP); tako da bomo to razpravo nadaljevali v okviru razprave o sistematskem pregledu. Morda ste opazili, da je po mojem mnenju to zelo dobra zamisel.
Gospa predsednica, po uvodnih besedah komisarke ni večje potrebe po razpravi, vendar bi rad izpostavil položaj odbora za kmetijstvo in razvoj podeželja.
Prvi element je navzkrižna skladnost. Ne vem, kako se imenuje v drugih jezikih, saj smo jo mi sprejeli v nizozemščini. Kmetje izraz poznajo. Dejansko podpiramo to, kar je pravkar povedala komisarka: navzkrižna skladnost je bistveni del kmetijske proizvodnje in menimo, da je to opravičljivo, saj za kmetijsko proizvodnjo določa zahteve, ki presegajo to, kar je potrebno za zagotovitev higienske ustreznosti kmetijskih proizvodov za prehrano ljudi. To presegamo z različnimi direktivami: direktivama o pticah in habitatih, direktivami o okolju, standardi za dobro počutje živali itd.
Najpomembnejše vprašanje je sledeče: kakšni naj bodo pregledi? Glede pregledov menim, da bosta zaradi vedno večjega števila reform med kmeti bistveni široka podpora in razumevanje sistema navzkrižne skladnosti. Če bodo postopki preveč birokratski, tako kot so zdaj, tega ne bomo spodbujali. Kaj bi na tem področju lahko spremenili?
Prvič, v posameznih državah članicah trenutno obstaja preveč nadzornih agencij, ki obiske še zmeraj izvajajo ob različnih dnevih. V tem poročilu smo prepričani, da mora število nadzornih agencij biti minimalno, pregledi se morajo izvajati v enem dnevu in da je treba v razumnem času kmetom obisk vnaprej napovedati. V kolikšnem času naj bi napovedali prihod, bo določeno z današnjim glasovanjem.
Prav tako menimo, da bi morala obstajati določba de minimis za neznatne kršitve: organi oblasti v takih primerih ne bi smeli preostro ukrepati. Krivde ni mogoče določiti v vsakem primeru in kmetje ne bi smeli biti dvakrat kaznovani za nekaj, kar je zajeto tako v okviru Evropske unije kot v okviru državne zakonodaje. To bi pomenilo plačevanje dveh kazni in temu nasprotujemo.
Pomembna točka tega poročila je ta, da veliko stvari, ki jih v okviru navzkrižne skladnosti pregledujejo oblasti, pregleduje tudi zasebna industrija in menim, da Komisija to podpira. Zakaj bi imeli dva sistema nadzora? Zakaj po tem, ko zasebna industrija izvede pregled, javne oblasti ne rečejo "v redu, občasno bomo preverili sheme zasebne industrije in če bodo ustrezne, nam samim ne bo potrebno izvajati pregledov na kmetijah". To bi spremenilo veliko stvari tudi iz stališča kmetov. Menim, da bi bila to zelo dobra oblika sodelovanja z zasebno industrijo.
Komisiji in Svetu sporočamo, da se strinjamo z ukinitvijo pravila 10 mesecev. Menim, da je rok za oddajo poročila v državah članicah vodilni datum pri vlogah za podporo.
V odboru za kmetijstvo menimo, da je novim državam članicam treba dati več časa za prilagoditev in povedali smo, da morajo v primeru, če se jim izplača 100-odstotna kmetijska podpora, upoštevati pravila navzkrižne skladnosti v celoti. Sistem je zelo drag in ne vemo, kakšen bo v prihodnosti.
Ali Komisija lahko pripravi grobo oceno stroškov izvajanja za vsako državo članico, kakšni so stroški v posameznih državah članicah v primerjavi z drugimi in kakšni so stroški v primerjavi s skupnimi izdatki v povezavi z navzkrižno skladnostjo? Ta študija bi prav tako lahko zagotovila različne možnosti za cenejše izvajanje, in sicer s sodelovanjem z zasebnimi industrijami.
Po grobih ocenah obstaja 18 direktiv, s katerimi morajo kmetje biti skladni, sicer se jim znižajo dohodkovne subvencije. Morda jih bo še več. Na primer, pripravlja se direktiva o varstvu tal. Komisija bi morala raziskati možnosti za zmanjšanje tega števila in v mislih imam dve direktivi.
Nesmiselno je, da imamo tako direktivo o nitratih kot direktivo o podzemni vodi. V direktivi o podzemni vodi je navedeno, da dovoljena stopnja nitratov v talni vodi znaša 50 mg na liter in prekoračitev te stopnje se kaznuje; direktiva o nitratih navaja 1,7 glave velike živine na hektar. Imeti bi morali le eno in ne obe. Vendar bi to bilo predobro. Eno bi morali opustiti in menim, da je to direktiva o nitratih.
v imenu skupine PPE-DE. - Gospa predsednica, zahvaljujem se komisarki za njene pripombe in gospodu Mulderju za sodelovanje pri pripravi tega poročila.
Prejšnji teden je televizijski program RTE (ki sem ga nekoč urejala in vodila) postavil zelo enostavno vprašanje, "koliko inšpektorjev potrebujemo za pregled ene kmetije?" V primeru nekega kmeta, tj. Eamona Healya iz Redcrossa v okrožju Wicklow, je devet inšpektorjev v obdobju treh mesecev opravilo sedem pregledov. Menim, da je tak način pregleda pretiran ter zelo nezaželen na dejavni in živahni kmetiji. Menim, da je to zadosten razlog za nujno radikalno spremembo načina izvajanja pregledov navzkrižne skladnosti na kmetijah in nujno poenostavitev različnih vrst pregledov ne glede na to, ali jih zahtevajo države članice, zasebna industrija ali EU, kot je omenil gospod Mulder.
Približno 68 % primerov neskladnosti je bilo obravnavanih kot manjših, vendar se sankcionirajo, zato menim, da na tem področju potrebujemo večjo prožnost. Menim, da sankcija ne sme biti manjša kot 250 EUR. Zavedam se, da ima Komisija drugačne zamisli, vendar upam, da jo bodo moji argumenti prepričali.
Več kot 70 % primerov zadeva izgubo ušesnih znamk ali malenkosti v zvezi z registracijo, pri čemer ti primeri niso povezani z nevarnostjo za zdravje ljudi ali živali, zato menim, da moramo biti pri tem problemu bolj prilagodljivi. Biti moramo skladni. Menim, da moramo poskrbeti, da bodo kmetje obveščeni o pregledu vnaprej. Veliko od njih dela krajši delovni čas, zato bi jim vnaprejšnje obvestilo omogočilo pripravo na pregled. V kratkem času na kmetiji ne morejo spremeniti veliko.
Zato menim, da moramo biti praktični. Dvomim, da se Eamon Healy, ki sem ga pravkar omenila, zaveda naše današnje razprave. Menim, da ni prijavljen v internet in da ne posluša te razprave. Vendar vem, da ga zelo zanima izid našega dela in glasovanja. Ne želi sedmih pregledov in devetih inšpektorjev v treh mesecih ter nam sporoča, da moramo poenostaviti način dela. Menim, da smo dolžni upoštevati njegove želje in želje ostalih kmetov v zvezi s to zadevo.
v imenu skupine PSE. - (FR) Gospa predsednica, gospa komisarka, gospe in gospodje, najprej bi se rada zahvalila in čestitala gospodu Mulderju za njegovo delo ter za njegovo metodologijo in številna izvedena posvetovanja.
9. Trženje razmnoževalnega materiala sadnih rastlin in sadnih rastlin, namenjenih za pridelavo sadja (preoblikovana različica) (glasovanje)
poročevalec. - (EL) Gospa predsednica, vsem poslancem bi se rad zahvalil za njihovo podporo pri oblikovanju poročila. Veseli me, da je bilo soglasno sprejeto za glasovanje na tem plenarnem zasedanju, vendar nas to ne sme ustaviti pri jasnem nasprotovanju postopku preoblikovanja, ki ga je Komisija izbrala glede te predlagane direktive.
To poročilo je zelo pomembno, saj želi zagotoviti trdno podlago za razporeditev sadnih dreves, tako da bodo certificirana in zaščitena v smislu higiene rastlin in bodo tako kmet, potrošnik in okolje zavarovani. Najpomembnejše je, da lahko proizvajalec obdrži zdrav razmnoževalni material za preprečevanje širjenja novih bolezni in zavaruje svoj prihodek ter zmanjša uporabo pesticidov, glede katerih vsi vemo, da so okolju škodljivi. Zato smo oblikovali številne predloge sprememb.
Ne pozabimo, da je z razširitvijo Evropske unije na 27 držav pretok blaga postal lažji, enostavnejši in je brez upravne obremenitve. To prikriva nevarnosti. Biti moramo previdni, saj pretok nepregledanih rastlinskih produktov predstavlja grožnjo širjenja bolezni, ki imajo katastrofalne posledice za okolje in gospodarstvo.
Na koncu bi rad ponovno izpostavil svoje nasprotovanje postopku preoblikovanja, ki nam preprečuje napredovanje tam, kjer je to potrebno. Menim, da je ta politika nevarna, zlasti če jo bo Komisija uporabljala v prihodnjih reformah drugih predlaganih uredb in direktiv.
pripravljavka mnenja odbora za ekonomske in monetarne zadeve. - (FR) Gospa predsednica, odbor za ekonomske in monetarne zadeve je glasoval o poročilu Iekea van den Burga 21. novembra 2007 in Svet je sprejel podobno odločitev. Ni prvič, da smo o teh zadevah nujno morali podati mnenje in komisarja podpiramo v želji po vzpostavitvi stabiliziranega sistema.
V zvezi s tem bomo izkoristili priložnost, ki jo ponuja to poročilo, in izpostavili nekatera zelo jasna sporočila. Določiti moramo, ali so dokončne ureditve, ki temeljijo na državi porekla, še zmeraj cilj Evropske unije. Iz socialnih, gospodarskih, kulturnih in okoljskih razlogov moramo državam članicam ponuditi tudi več prožnosti pri uporabi nižjih stopenj za najnujnejše blago. Uporabo nižjih stopenj jim moramo ponuditi tudi v zvezi s političnimi cilji.
Nižje stopnje DDV moramo dovoliti še za pomoč pri delovno intenzivnih storitvah. Parlament želi sodelovati in bo Komisijo podprl pri iskanju učinkovite rešitve tega vprašanja.
Spoštovani poslanci, gospe in gospodje, Evropski parlament že dve desetletji podeljuje Nagrado Saharov za svobodo misli ljudem iz vseh delov sveta, ki se borijo za človekove pravice, svobodo govora in svobodo izražanja.
Danes tukaj, v Evropskem parlamentu, z veseljem toplo pozdravljam dobitnika nagrade Saharov za leto 2007, Saliha Mahmuda Osmana.
Prav tako lepo pozdravljam njegovo ženo, Salvo Ahmed Faragala Ali, ki mu je v različnih obdobjih njegovega življenja zmeraj stala ob strani. Dobrodošli med nami.
Konferenca predsednikov, ki predstavlja predsednike političnih skupin, je soglasno sprejela odločitev, da nagrado Saharov podeli Salihu Mahmudu Osmanu, in sicer na podlagi predloga, ki ga je sprejelo veliko število poslancev Evropskega parlamenta iz različnih skupin. Evropski parlament je tako ponovno potrdil svojo solidarnost z ljudmi v Darfurju in svoje prepričanje, da se trajnostna rešitev za to območje lahko doseže le s pravičnostjo, demokracijo in spoštovanjem človekovih pravic.
Konflikt, ki Darfur obremenjuje od leta 2003, poglablja stisko države, ki jo je opustošila več kot dvajset let trajajoča državljanska vojna. Tako kot pri večini konfliktov so zaradi napadov milice, uničenih vasi, politike požiganja zemlje in prisilnih izselitev najbolj trpeli civilisti.
Konflikt je terjal vsaj 400 000 življenj in je vzrok za več kot dva in pol milijona izseljenih ljudi in beguncev, ne glede na podpisan mirovni sporazum v Darfurju leta 2006.
Prav tako kot Evropski parlament, tudi dobitnik nagrade Saharov za leto 2007 ne more preprosto sprejeti teh nepravičnih razmer, ampak protestira proti nekaznovanosti teh, ki so jih povzročili. Salih Mahmud Osman že več let brani pravice žrtev konflikta v Darfurju. Na tisoče ljudi, ki so brez sojenja bili v zaporih, mučeni in so jim grozili s smrtjo, tisti, ki so bili prisilno izseljeni iz svojih domov ali so bili spolno zlorabljeni, dobro poznajo ime Salih Mahmud Osman.
Njegova predanost je pomembna iz več vidikov. V državi, v kateri se nasilje neprestano povečuje, Salih Osman vsak dan ogroža svoje življenje za človekovo dostojanstvo in pravico.
Salih Osman zaradi človekovega dostojanstva obubožanim, nemočnim in prestrašenim možem in ženam, ki so pozabili, da se svet zaveda njihovega trpljenja, zagotavlja, da niso pozabljeni in da lahko z razlogom upajo na vrnitev v popolnoma normalno in preprosto človeško življenje.
Salih Osman je od leta 2004 predan ustanovitvi in upravljanju centra Amal v Nyali (amal po arabsko pomeni "upanje") za rehabilitacijo žrtev nasilja in spolnih zlorab. V večinoma muslimanski državi je Salih Osman eden redkih moških, ki aktivno podpira pravice žensk, zlasti priznavanje pravice do odškodnine žrtvam spolnega nasilja.
Salih Osman si zaradi pravice neprestano prizadeva za zagotavljanje tega, da bodo odgovorni za vojne zločine odgovarjali na nacionalni in mednarodni ravni. Čeprav ima sudanski pravosodni sistem še zmeraj veliko napak, ki mu onemogočajo ustaviti prevladujoče brezpravje v državi, mednarodna pristojnost ponuja nadomestno rešitev.
Dejstvo, da sudanske oblasti zavračajo predajo domnevnih vojnih zločincev Mednarodnemu kazenskemu sodišču, izpostavlja omejitve mednarodnega sodstva in kaže, koliko napredka je še potrebnega za vzpostavitev pravne države v Darfurju in Sudanu.
Zato delo Saliha Osmana ni omejeno na pravno pomoč, ki jo nudi žrtvam. Kot član opozicije v sudanskem parlamentu od leta 2005 ne omahuje pri izražanju svojega prepričanja v sudanski politiki in v sodelovanju pri prizadevanjih za pristno reformo pravnega sistema.
Na srečanju Evropskega parlamenta in vseafriškega parlamenta konec zadnjega tedna vrha EU-Afrika v Lizboni, mi je bilo v zadovoljstvo spoznati Saliha Osmana. Prevzeli sta me njegova močna osebnost in njegova neomajna volja za boj za človekove pravice kljub vsem pregonom in nasilju, katerim je bil izpostavljen skupaj s svojo družino. Nedavno sem izvedel, da imate z ženo Ali tri otroke, ki jih imamo danes prav tako v mislih.
Salih Osman je leta 2004 bil v zaporu sedem mesecev, ne da bi bil obtožen, in izpustili so ga komaj takrat, ko je pričel gladovno stavkati. Člani njegove družine so bili mučeni in umorjeni ali jim je milica požgala hiše.
Veliki nemški pisatelj Johann Wolfgang Goethe je nekoč zapisal, da znanje ni dovolj, ampak ga je treba uporabiti ter da tudi želja ni dovolj, saj je treba ukrepati. Salih Osman tako predstavlja voljo in odločnost ter kaže svoj pogum v vsakdanjih bojih v imenu svojih soljudi. Zgledno se bori za večje spoštovanje pravne države v svoji regiji. Gospod Salih Mahmud Osman, trdno vas podpiramo in odobravamo vaše delo.
Kot veste je Evropski parlament bil vedno zelo dovzeten za trpljenje afriških narodov. Salih Osman je eden od številnih afriških dobitnikov nagrad, ki jih je Parlament v preteklosti podpiral in ki jih podpira še naprej. Nelson Mandela je dobitnik nagrade Saharov leta 1988, Salima Gezali leta 1997, Dom Zacarias Kamvenho leta 2001 in Hauva Ibrahim leta 2005.
Gospod Salih Osman, zahvaljujemo se vam za vaše neutrudno delo v te namene in v tem duhu ter upamo, da vam bo priznanje, ki ga prinaša ta nagrada, zagotovilo moč in zaščito v bojih v teh državah. Stojimo vam ob strani.
sudanski odvetnik v imenu žrtev vojne v Darfurju. - Gospod predsednik, zahvaljujem se za to izredno čast. Ta nagrada se podeljuje kot soglasen sklep Evropskega parlamenta, zaradi česar sem zelo zadovoljen, zlasti ker imam tako priložnost govoriti pred vami.
Sem prebivalec Darfurja, saj sem bil rojen v gorski regiji Jebel Mari, ki je v središču Darfurja. Že več let delam kot odvetnik v Darfurju v Sudanu. Zaradi svojega poklica sem bil priprt in mučen. Člane moje družine je mučila in razselila milica v Darfurju. V več letih sem zastopal več tisoč ljudi, ki so potrebovali mojo pomoč na sodiščih. Videl sem na tisoče ljudi, ki so jih mučili; videl sem več sto žensk in mladih deklet, ki so bile žrtve spolne zlorabe; videl sem štiri milijone ljudi, ki so jih prisilno izselili iz njihovih domov, in pol milijona ljudi, ki so zdaj zaprti v taboriščih okrog mest v Darfurju, tj. Nyali, Al Faširju, Zalingi in Al Dženeini.
Varnostni svet ZN je sprejel več resolucij, povezanih z razmerami v Darfurju. Na žalost nobena od njih ni bila izvedena učinkovito. Žrtve so zato razočarane. Čakajo na vaš odgovor, na odgovor prebivalcev Evrope. Vaši voditelji so obsodili politiko sudanske vlade v Darfurju. Vendar pa nismo izkusili dejanskih ukrepov, ki bi obravnavali razmere odločno z jasnimi cilji.
Kot predstavnik žrtev konflikta imam danes edinstveno priložnost neposredno govoriti z voditelji Evrope. Prebivalci Darfurja želijo od Evropske unije odločno in enotno stališče do zaščite nedolžnih civilistov. Prebivalci Darfurja vas pozivajo, da jih zavarujete pred nasiljem, ubijanjem in zlorabami, s katerimi se vsakodnevno soočajo. Prebivalci Darfurja želijo, da zaščitite njihove otroke in ženske pred posilstvi in spolnim nasiljem, ki se uporabljajo kot "vojaška orožja". Ta zaščita se lahko omogoči s prihodom mešanih sil ZN-AU. Udeležba mednarodnih, zlasti evropskih sil je nujna, čeprav sudanska vlada tega zdaj še ni pripravljena sprejeti. Vendar mora Evropa bolj pritiskati na sudansko vlado ter spodbuditi prihod teh sil in zaščito prebivalcev Darfurja.
V Darfurju in Sudanu brez pravice in brez zaščite ne bo miru.
Mir lahko spodbudi tudi Evropa. Evropska unija ima veliko odgovornost glede spodbujanja miru po vsem svetu. Evropski voditelji so sposobni voditi mirovni proces v Sudanu. Pozivam vas, da si bolj prizadevate za nujna mirovna pogajanja med uporniškimi skupinami in sudansko vlado.
Vendar je jasno, da se uporniške skupine med seboj delijo, zaradi česar se razmere v Darfurju ne izboljšujejo. Želim, da vključite tudi ostale zainteresirane strani, tj. milijone žrtev v taboriščih, katerih klic na pomoč je neslišen, in ostale neposredno prizadete prebivalce Darfurja. Vključite tudi gibanja civilne družbe, nevladne organizacije in vodje skupnosti. To bi pomagalo izboljšati razmere v Darfurju.
Tudi če lahko zagotovimo zaščito in spodbujamo mir v Darfurju, pravičnosti in odgovornosti ne sme ogroziti noben politični dogovor. Trenutno se zaradi odsotnosti ali pomanjkanja varnosti ne more vrniti v svojo hišo ali dom nobena od žrtev. Naše skupnosti ne napadajo samo milice, ampak tudi bojni helikopterji sudanske vlade, ki z zračnimi bombardiranji uničujejo naše vasi. Kljub tem resnim kršitvam človekovih pravic in mednarodnega humanitarnega prava ni bil nihče od storilcev obsojen pred sodiščem, ker je sudanski pravosodni sistem nesposoben in nenaklonjen pravičnosti. Vsi krivci so zunaj dosega našega domačega pravosodja. Za ta konflikt je značilna kultura popolne nekaznovanosti.
Glasoval sem za sprejetje poročila gospoda Coste o spremembi sporazuma o nekaterih vidikih zračnega prevoza med Evropsko skupnostjo in Kraljevino Maroko. To se navezuje na predlog sklepa Sveta o sklenitvi protokola o spremembi sporazuma o nekaterih vidikih zračnega prevoza med Evropsko skupnostjo in Kraljevino Maroko zaradi upoštevanja pristopa Republike Bolgarije in Republike Romunije k Evropski uniji.
Protokol zagotavlja bistvene spremembe dvostranskih sporazumov o zračnem prevozu med Kraljevino Maroko in Republiko Bolgarijo ter Republiko Romunijo v skladu s pristopom zadnjih omenjenih držav k Evropski uniji.
Bolgarija in Romunija sta leta 1966 in 1971 z Marokom sklenili sporazume o zračnem prevozu. Vendar je Evropska skupnost decembra 2006 podpisala horizontalni sporazum. Zato je sporazume potrebno prilagoditi zakonodaji Skupnosti in obema novima državama članicama omogočiti pristop k horizontalnemu sporazumu.
v pisni obliki. - (RO) Romunski poslanci v Evropskem parlamentu iz Stranke evropskih socialistov so se vzdržali glasovanja v zvezi s poročilom o sporazumih o nekaterih vidikih zračnega prevoza med ES in Gruzijo, Libanonom, Maldivi, Moldavijo, Singapurjem ter Urugvajem, ker je v zvezi z Republiko Moldavijo v besedilu sporazuma omenjen moldavski jezik, in sicer v sklicevanju na sklenitev sporazuma v bolgarščini, češčini, danščini, nizozemščini, angleščini, estonščini, finščini, francoščini, nemščini, grščini, madžarščini, italijanščini, latvijščini, litovščini, malteščini, poljščini, portugalščini, romunščini, slovaščini, slovenščini, španščini in švedščini ter moldavščini.
Delegacija romunskih socialdemokratov poudarja, da sodelovanje Romunije v tem sporazumu ne vključuje priznavanja imenovanja "moldavskega" jezika. Romunski člani Stranke evropskih socialistov ponovno poudarjajo, da je v skladu s konkretnimi in znanstvenimi dokazi, vključno z razlago moldavske Akademije znanosti (septembra 1994), pravilno imenovanje romunščina.
Zato je potrebno upoštevati dejstvo, da je v mnogih drugih sporazumih Komisija uporabila nevtralno ubeseditev, in sicer "Sklenjeno v ...... na ........ dne ........... leta ............ v dveh izvodih v vsakem od uradnih jezikov pogodbenic, pri čemer je vsako od besedil enako pravnomočno."
Obžalujemo dejstvo, da ta ubeseditev ni bila uporabljena v sporazumih z Republiko Moldavijo in priporočamo uporabo te nevtralne ubeseditve v uradnih dokumentih v zvezi z odnosi med EU in Republiko Moldavijo.
v pisni obliki. - S podporo tega poročila želim na kratko opozoriti na težave, ki jih imajo letalski prevozniki iz EU v zvezi s pravicami do preleta Rusije.
Ruski organi te pravice ne le omejujejo, ampak si tudi prizadevajo, da so drage in izdane na diskriminacijski način, ki je očitno neugoden za prevoznike EU, zlasti prevoznike, ki letijo na poteh proti Daljnemu vzhodu.
Ta problem je znan že nekaj časa, vendar zaradi nepripravljenosti ruskih organov na ponovna pogajanja z EU glede tega vprašanja drag in nekoristen.
Komisijo in ruske organe pozivam k ponovni oživitvi njunih prizadevanj za rešitev tega zelo resnega problema.
v pisni obliki. - (DE) Kljub temu, da so se številne nesreče v reaktorjih zgodile pred mnogimi leti, se še zmeraj soočamo s posledicami napak iz preteklosti. Takoj po jedrskih nesrečah so divjačina, jagodičevje in gobe nemudoma umaknjeni iz naših menijev, le da se kmalu za tem na njih spet pojavijo. Pomembno je določiti najvišje dovoljene stopnje, vendar še zmeraj primanjkujejo študije o učinkih sevanja na človeka, prav tako pa ni bilo dovolj raziskano tudi nastajajoče področje genskega inženiringa.
EU se mora nemudoma osredotočiti na te pomembne in nujne študije o učinku, se pripraviti na opustitev jedrske energije ter državam članicam prepustiti odločitev glede uporabe genskega inženiringa. Ker prej omenjene točke v tem poročilu niso dovolj obravnavane, sem se glasovanja vzdržal.
v pisni obliki. - Cilj skupne ureditve trga ribiških proizvodov je stabilnost na trgu in varnost prihodkov ljudi, vključenih v sektor. Ti cilji in cilji, ki jih določa Pogodba ES, so dejansko ustrezni ter bi morali biti temelj za doseganje blaginje v evropskih ribiških skupnostih.
Na žalost sta bili zadnji dve desetletji in pol zaradi centraliziranega nadzora Bruslja v obliki skupne ribiške politike katastrofalni za te skupnosti. Uspešen trg z varnimi delovnimi mesti v okviru nadzora skupne ribiške politike ni dosegljiv, upravljanje ribištva pa se mora vrniti v roke držav, odvisnih od ribištva.
v pisni obliki. - (SV) Glasoval sem proti sprejetju tega poročila, saj obravnava predpise skupne kmetijske politike, ki jih želimo odpraviti. Skupno kmetijsko politiko je treba radikalno reformirati in že nekaj let pozivamo k temu, da se razprava prične čim prej. Menimo, da bi EU morala pričeti z omejevanjem kmetijske podpore za leto 2010 po t. i. sistematskem pregledu dolgoročnega proračuna za obdobje 2007-2013.
Zato poslanci iz Stranke Junilistan (junijske liste) ponavadi ne morejo glasovati za številna poročila o kmetijstvu, ki so predložena Evropskemu parlamentu.
v pisni obliki. - (EL) Higiena rastlin in certifikacija razmnoževalnega materiala sadnih rastlin ter sadnih dreves sta najpomembnejši za pridelovalca, saj je začetna primerna zasaditev sadovnjaka zagotovilo za dober pridelek. Zakonodajo je nedvomno treba prilagoditi razvoju sektorja.
Čeprav se strinjamo z večino predlogov sprememb v poročilu gospoda Gklavakisa, se ne strinjamo s tistimi predlogi sprememb, ki odobravajo gensko spremenjeni razmnoževalni material, kot je korenika, saj ta ogroža zdravje ljudi in okolje. Znanstvene študije, ki bi zagotovile, da takih učinkov ni, še ne obstajajo. Glede uvoza iz tretjih držav članic se strinjamo, da ne sme biti odstopanj, saj obstaja nevarnost širjenja patogenov v Evropski uniji, kar bi imelo posledice za proizvodnjo, kakovost proizvodov in kmetijski dohodek.
v pisni obliki. - (PT) Branimo uporabo načela subsidiarnosti. Zato se tudi strinjamo, da Komisija ne sme posegati v pristojnost držav članic. Tako je v primeru lokalnega opravljanja storitev, ki ne vključujejo čezmejnih dejavnosti in zato načeloma nimajo učinka na delovanje notranjega trga. Zato mora vsaki državi biti omogočeno, da na področju posrednega obdavčevanja in glede določanja stopenj DDV, deluje popolnoma samostojno.
Tudi če se Svet odloči za končni sistem obdavčevanja transakcij v Skupnosti, bi državam članicam moralo biti omogočeno, da uporabljajo znižane stopnje ali tudi stopnjo nič za osnovne storitve in blago, kot so hrana in zdravila, ter tudi lokalno opravljanje storitev, vključno s storitvami in zagotovitvijo blaga, povezanega z izobraževanjem, socialnim skrbstvom, socialnovarstvenim delom in kulturo.
Četudi se o končnem sistemu obdavčevanja transakcij v Skupnosti odloči do konca leta 2010, bi državam članicam moralo biti omogočeno, da uporabljajo znižane stopnje DDV in tako okrepijo obstoj in vzdrževanje lokalnega opravljanja storitev ter njihovo vlogo v uradnem gospodarstvu.
v pisni obliki. - (FR) Tokrat smo hoteli glasovati za poročilo tega parlamenta o davku na dodano vrednost. Poročilo podpira opustitev cilja o uvedbi dokončnih ureditev za obdavčenje v državi potrošnje, kar je opravičilo večjo uskladitev stopenj. Prav tako podpira uporabo načela subsidiarnosti, ki bi državam članicam omogočalo uporabo ničelne stopnje davka na dodano vrednost za storitve, ki se opravljajo na lokalni ravni, kot so gostinstvo ali druga področja, pri čemer bi bila to rešitev ciljev, povezanih z družbo, šolstvom in kulturo. Poročilo prav tako poskuša ohraniti odstopanja, ki bi se morala zaključiti med letoma 2007 in 2010. Z vsem tem se strinjamo.
Vendar se ne smemo strinjati z željo po ohranjanju evropske zakonodaje o davku na dodano vrednost in z željo po zagotavljanju enakih stopenj za vsako ceno zaradi poenostavitve trgovinskih in carinskih formalnosti za trgovino znotraj EU. Obdavčitev je suverena odgovornost posameznih držav in neskladnosti glede ene vrste davka pogosto sprožijo neenakosti pri drugi vrsti davka. Zato niso vedno nezakonite.
v pisni obliki. - (PL) V zvezi z razpravo, ki zdaj poteka o prehodnih stopnjah DDV, je bil Evropski parlament pozvan k podaji mnenja o razširitvi sedanjih določb o teh stopnjah. Danes glasujemo o tem mnenju. Mnenje je zapoznelo, saj se zavedamo, da se je Evropska unija odločila še naprej uporabljati preferencialne stopnje DDV po 1. januarju 2008. Kljub temu menim, da gre za pomembno mnenje.
Nedvomno je to pravilna odločitev za države, ki so se Uniji pridružile leta 2004, in jo v celoti podpiramo. Mnenje Parlamenta o tej temi je nedvoumno in zagovarja ohranitev nekaterih začasnih določb glede stopenj DDV. Odločitev si zasluži splošno podporo.
v pisni obliki. - Glasoval sem za sprejetje poročila poslanke van den Burg o davku na dodano vrednost. Poročilo izpostavlja pomembnost načela subsidiarnosti pri davčnih zadevah in po mojem mnenju pravilno navaja, da se mora načelo uporabiti, kadar storitve ne vsebujejo čezmejnih elementov ter ne vplivajo na notranji trg.
v pisni obliki. - (FR) Komisiji nikoli ne uspe pravilno urediti področja DDV. V 80. letih devetnajstega stoletja je poročilo gospoda Cockfielda pozvalo k nizu stopenj DDV. Dejansko smo takrat imeli le najnižjo stopnjo 15 %, 5 % je bila običajna stopnja in nižja stopnja.
Nato je Evropska komisija želela, da se stopnja DDV določi v državi izvora. V praksi je bil DDV odmerjen po stopnji, ki se je uporabljala v državi izvora. To je bil provizoričen sistem, ki je postal končni sistem: tako imenovani "Bolkensteinov DDV" ni bil uveden. Uporabljale so se nižje stopnje DDV za francoske gostinske obrate, diplomate in dejavnosti, ki zahtevajo delovno silo.
Predlog splošnega proračuna 2008, kakor je bil spremenjen s strani Sveta (vsi oddelki) (razprava)
Naslednja točka je poročilo Kyöstija Virrankoskega in Villeja Itäläja v imenu odbora za proračun o predlogu splošnega proračuna za proračunsko leto 2008, kakor ga je spremenil Svet (vsi oddelki), in o pisni predlogi sprememb št. 1/2008 (13659/2007 - C6-0341/2007) in št. 2/2008 (15716/2007 - C6-0435/2007) k predlogu splošnega proračuna Evropske unije za proračunsko leto 2008.
poročevalec. - Gospod predsednik, kot poročevalec se zahvaljujem predsedniku odbora za proračun gospodu Bögeju. Po njegovi zaslugi je izid po spravnem postopku dobro uravnotežen. Prav tako se zahvaljujem mojemu kolegu poročevalcu gospodu Virrankoskemu za sodelovanje pri proračunskem postopku. Zelo vesel sem, da je gospod Virrankoski omogočil pilotne projekte za podporo trajnosti Baltskega morja.
Ker sem poročevalec za proračune Parlamenta in drugih institucij, je bil moj glavni cilj zagotoviti, da vsako povišanje stroškov ostane čim nižje. Zato sem ta proračun poimenoval "davkoplačevalski proračun". Ta cilj je bil dosežen, zvišanje pa ni preseglo 4 %.
poročevalec. - (FI) Opominjam vas, da se odstavek 48 v predlogu resolucije navezuje na člen 29 statuta poslancev EP. Uprava je glede tega zahtevala, da pošljemo pismo vsem vladam držav članic in jih v njem vprašamo, pod katerimi pogoji želijo, da s svojim delom nadaljujejo poslanci, ki so ponovno izvoljeni, ob upoštevanju statuta za nove poslance. Upam, da bo moj predlog spremembe v zvezi s tem sprejet in da se bo ta zadeva reševala prek kvestorjev, saj je to pravilen način za obravnavanje te zadeve.
Ker je o tem vprašanju potekala tudi javna razprava, člen 29, o katerem je odločil Svet, pomeni, da se vlade držav članic odločijo, ali bodo uporabljale stara ali nova pravila za ponovno izvoljene poslance. Poslanci sami se o tem ne morejo odločiti. Ker je to vprašanje za kvestorje, je prav, da se oni odločijo tudi o tem, ali naj pošljemo pismo.
Besedo za približno dve in pol minuti predajam gospodu Virrankoskemu, ki bo tudi govoril kot poročevalec.
poročevalec. - Gospod predsednik, oprostite, ali imam na voljo dve in pol ali pet minut?
Obvestilo, ki mi ga je dal sekretariat, pravi, da imamo dva poročevalca ter da ima vsak na voljo dve minuti in pol.
Gospe in gospodje, to ni skupna razprava z dvema poročiloma, kjer en poročevalec govori o vsakem poročilu, kot se včasih dogaja. Imamo eno poročilo z dvema poročevalcema, pri čemer si oba razdelita pet minut.
Gospod Virrankoski, prosim prevzemite besedo in skušajte podati povzetek. Kot vedo vsi poslanci, sem precej prilagodljiv glede časa za govore, zato vas naprošam, da začnete z razpravo, saj smo že izgubili minuto in pol s to prekinitvijo.
poročevalec. - (FI) Gospod predsednik, skupni proračun Evropske unije za naslednje leto je 129 149 700 000 EUR za obveznosti in 120 346 800 000 za odobritve plačil. Čeprav gre pri tem za povečanje za 5,71 %, predstavljajo plačila le 0,96 % BND, torej 9,3 milijarde EUR pod večletnim finančnim okvirom.
Brezpogojna prednostna naloga Parlamenta je postavka 1: trajnostna rast in konkurenčnost. Parlament je veliko naredil za spodbujanje financiranja dvoletnega načrta za sistem za določanje položaja Galileo in Evropski inštitut za inovacije in tehnologijo. Pri tem nam je uspelo. Svet se je strinjal s pregledom večletnega finančnega okvira, tako da bi lahko projekt Galileo lahko v celoti financirali iz proračuna EU. Prišlo je do primanjkljaja pri financiranju v višini 2,4 milijarde EUR, ko se je umaknil zasebni sektor. Parlament je vztrajal pri tem, da se primanjkljaj pokrije z denarjem iz proračuna EU. Ni bilo več vprašanja, ali bomo nadaljevali tako nejasno in razčlenjeno. Pri tem proračunskem postopku smo se morali odločiti, ali bomo nadaljevali z vsemi potrebnimi sredstvi ali bomo nemudoma prenehali.
Svet se je odločil nadaljevati, kar je dobro za Evropo. Za to se zahvaljujemo strokovnemu delu portugalskega predsedstva Svetu. Za nadomestitev potrebnih sredstev smo vzeli 1,6 milijard EUR iz letošnjih neporabljenih kmetijskih izdatkov in 200 milijonov EUR iz instrumenta za prilagodljivost, ostalo pa smo pridobili z dajanjem prednosti in prerazporeditvijo izdatkov in postavke 1a. Rešitev za projekt Galileo je bila velika zmaga za Parlament pri tem proračunskem postopku.
Drug pomemben dosežek je spodbujanje zunanjih ukrepov EU. Za to smo pridobili 70 milijonov EUR iz instrumenta za prilagodljivost. Vsa ta sredstva so potrebna za dejavnosti, kot so priprave za policijsko službo na Kosovem in spopadanje s težavnimi izzivi v zvezi s Palestino, ter za pripravo na njihovo izvedbo.
Odbor za proračun je ustvaril posebno rezervo za spodbujanje upravljanja na podlagi dejavnosti. K temu se bomo v resoluciji vrnili.
Zlasti težavno je upravljanje strukturnih skladov. Več kot polovica operativnih programov še vedno ni odobrenih. Pomembno je, da se pravilno odobrijo.
Na koncu se zahvaljujem zlasti predstavnikom portugalskega predsedstva Svetu za njihovo dobro delo. Prav tako se zahvaljujem gospe komisarki Grybauskaitza njen konstruktiven pristop in pobudo. Prav tako se zahvaljujem predsedniku odbora za proračun gospodu Bögeju, vsem koordinatorjem in poslancem. Zahvaljujem se tudi nosilcem funkcij v odboru za proračun in tistim v mojim skupini, ki jim je uspelo doseči dobre rezultate pri oblikovanju proračuna pod vsem pritiskom kratkih rokov.
S temi besedami proračun prepuščam Parlamentu v obravnavo na njegovem plenarnem zasedanju.
Najlepša hvala, gospod Virrankoski. Opravičujem se vam za nesporazum, zaradi katerega ste najbrž zaradi pomanjkanja časa pohiteli z govorom.
predsedujoči Svetu. - (PT) Gospod predsednik, gospe in gospodje, veseli me, da sodelujem pri vaši razpravi o drugi obravnavi proračuna za leto 2008. Pozorno sem poslušal prva dva govora in zahvaljujem se vam za pohvalo za naše skupno delo.
Kot ponavadi je bil postopek za proračun za leto 2008 zalo zapleten in vesel sem zaradi vaše namere, da boste pri proračunu za leto 2008 v celoti spoštovali sporazum, ki sta ga dosegli naši dve instituciji na usklajevalnem sestanku o proračunu 23. novembra 2007. Ta sporazum je imel dva različna, vendar enako pomembna cilja: prvi cilj je opredeliti okvir za določanje proračuna za leto 2008, ki bi Evropski uniji omogočil ustrezno delovanje ter pravilno izvajanje njenih politik; drugi cilj je zagotoviti financiranje projekta Galileo, enega najpomembnejših projektov, ki ga je Evropska unija začela v zadnjih letih na politični, industrijski in finančni ravni. V zvezi s tem sem ponosen na vodstveno vlogo, ki sta jo skupaj odigrala Evropski parlament in Svet kot proračunski organ oblasti s podporo Komisije pri splošnem sporazumu o projektu Galileo.
23. novembra 2007 nam je uspelo doseči sporazum o proračunu Skupnosti, ki je v skladu s tako pomembnim projektom, in tako pospešiti odobritev vseh njegovih drugih zakonodajnih in tehničnih vidikov. Ta finančna odločitev nedvomno predstavlja odločilen korak pri izstrelitvi projekta Galileo v njegovo končno orbito.
Poleg tega izražam zadovoljstvo Sveta nad sporazumom, ki smo ga dosegli o proračunu za skupno zunanjo in varnostno politiko za leto 2008. To je zelo pomembna politična prednostna naloga za Evropsko unijo. Prav tako menim, da proračun za leto 2008 kot celota predstavlja uravnotežen kompromis med potrebo po zagotavljanju nujne proračunske discipline ter trdnega finančnega upravljanja na eni strani in našo dolžnostjo po izpolnjevanju pričakovanj evropskih državljanov na drugi strani.
Dodajam, da smo ta zadovoljiv rezultat lahko dosegli le zaradi sinergije med prizadevanji vseh vpletenih in dobrega ter konstruktivnega vzdušja, ki je po našem mnenju zaznamovalo celoten proces od začetka.
Zato svojega govora ne morem končati, brez da bi izkoristil to priložnost, da se osebno zahvalim predsedniku odbora za proračun gospodu Reimerju Bögeju za njegovo odkritost in željo po dialogu, ki ju je pokazal med pogajanji, ter tudi poročevalcema gospodu Virrankoskemu in gospodu Itäläju za njuno konstruktivno medinstitucionalno sodelovanje. Prav tako se iskreno zahvaljujem svojim kolegom iz "proračunskega" Sveta ter vsem, ki so z njimi sodelovali, za trdno podporo, ki so jo nudili predsedstvu Sveta. Posebna zahvala gre gospe komisarki Daliji Grybauskaitė, ki je v celoti odigrala svojo vlogo nevtralne posrednice, na koncu pa se zahvaljujem osebju treh institucij, ki so sodelovali pri teh pogajanjih, za njihov dragocen in strokoven prispevek. Najlepša hvala vsem.
komisarka. - (LT) Čestitke vsem. Naj vas spomnim, da je Evropska komisija med predstavitvijo osnutka splošnega proračuna za leto 2008 največji delež izdatkov dodelila vlaganjem v razvoj gospodarske rasti. Takega primera v evropski finančni zgodovini še ni bilo, ko sredstva, dodeljena razvoju gospodarske konkurenčnosti, predstavljajo največji delež proračuna.
To je nova, zgodovinska kakovost proračuna EU in odraža politične prednostne naloge EU, ki so konkurenčnost, gospodarska rast, kohezija in socialna usklajenost.
Pomemben element pri pogajanjih o proračunu za leto 2008 je bila potreba po odločitvi o dveh inovativnih čezevropskih projektih, projektu GALILEO in razvoju Evropskega tehnološkega inštituta.
Naslednja točka so izjave Sveta in Komisije o letnem poročilu Evropske unije o človekovih pravicah.
predsedujoči Svetu. - (PT) Gospod predsednik, gospa komisarka, gospe in gospodje, v čast mi je, da sem lahko danes tu priča razpravi o devetem letnem poročilu EU o človekovih pravicah. Poročilo vključuje obdobje od 1. julija 2006 do 30. junija 2007 in je bilo Evropskemu parlamentu uradno predstavljeno 26. novembra v Bruslju.
Kot v prejšnjih letih je tudi deveto letno poročilo EU o človekovih pravicah resnično skupno poročilo, ki smo ga pripravili predsedstvo, Evropska komisija in generalni sekretariat Sveta. Namen tega poročila je zagotoviti splošen pregled dejavnosti Evropske unije v zvezi s človekovimi pravicami med finskim in nemškim predsedstvom. Cilj poročila je prikazati, kako so skupne vrednote, na katerih temelji EU, prenesene v dejavnosti v zvezi s človekovimi pravicami na področju dvostranskih odnosov s tretjimi državami, večstranskih forumov in v zvezi s številnimi tematskimi vprašanji. Dodaten cilj poročila je zagotoviti preglednost dejavnosti EU v zvezi s človekovimi pravicami in vidnost teh mnogovrstnih in zelo pomembnih dejavnosti.
Zdaj bom izpostavil najpomembnejše splošne vidike politike EU o človekovih pravicah med zadevnim obdobjem. Ti vidiki so: izvajanje smernic EU o človekovih pravicah - kot veste, imamo že smernice o mučenju, smrtni kazni, zagovornikih človekovih pravic in otrok v oboroženih konfliktih; prvo leto delovanja Sveta Združenih narodov za človekove pravice; zaključek procesa vzpostavljanja institucij za ta novi organ in končno vključevanje človekovih pravic v vse vidike politik EU, vključno z obvladovanjem kriznih razmer ter operacijami in misijami evropske varnostne in obrambne politike.
Čeprav je struktura tega poročila večinoma enaka strukturi poročila iz prejšnjega leta, si letošnje poročilo prizadeva za zagotovitev dodatnega obravnavanja analize z namenom ponuditi bolj celosten in poglobljen splošni pregled vpliva in učinkovitosti ukrepov EU na področjih človekovih pravic in demokratizacije. To osredotočanje na analizo izhaja iz predlogov Evropskega parlamenta, vključenih v poročilo gospoda Coveneya iz aprila.
Zato to poročilo predstavlja dejavnosti EU v zvezi s človekovimi pravicami tako iz tematskega in tudi državnega vidika. Letos sta dodani dve novi poglavji: poglavje o sosedski politiki in poglavje o verski svobodi in prepričanju. S tem smo želeli poudariti pomembnost boja proti nestrpnosti, ki temelji na prepričanju ali veri.
Letno poročilo vključuje komentarje o resoluciji o tej temi, ki jo je podprla Evropska unija med zasedanjem generalne skupščine Združenih narodov v letu 2006. Veseli me, da vam lahko povem, da smo letos podprli resolucijo o nestrpnosti, ki temelji na veri ali prepričanju, ki je bila soglasno sprejeta v tretjem odboru ZN.
Na zasedanju Sveta za človekove pravice, ki se je začelo včeraj, 10. decembra v Ženevi, bo predstavljena še ena resolucija EU o verski nestrpnosti. S tem se zlasti želi obnoviti mandat posebnega poročevalca. Upamo, da bo tudi ta resolucija sprejeta soglasno. Poročilo vključuje tudi bolj celovito poglavje o dejavnostih Evropskega parlamenta za spodbujanje in zaščito človekovih pravic ter demokracije, zlasti prek resolucij, vendar tudi prek zaslišanj in razprav v pododboru za človekove pravice, odboru za zunanje zadeve ter odboru za razvoj in s predstavniki iz tretjih držav.
Ključnega prispevka Evropskega parlamenta k našim skupnim prizadevanjem, spodbujanja in zaščite človekovih pravic, ne moremo zanikati. Poročilo prav tako omenja mehanizme, razvite v EU, ki zagotavljajo spoštovanje in varstvo človekovih pravic. V tem okviru je treba omeniti ustanovitev Agencije za temeljne pravice na dan 1. marec letos, ki je nadomestila Evropski center za spremljanje rasizma in ksenofobije. Poročilo med drugimi dejavnostmi poudarja ukrepe, sprejete za izvajanje smernic EU o človekovih pravicah.
Najprej želim omeniti ukrepe, ki so bili letos sprejeti za izvajanje smernic o smrtni kazni. S sodelovanjem z državami v vseh regijah je EU izredno spodbudila svojo kampanjo proti smrtni kazni. Med obdobjem poročanja je sprejela EU številne ukrepe glede smrtne kazni, pri čemer je poskušala prepričati države, da spremenijo svoja stališča glede tega vprašanja in si tudi prizadevala za reševanje človeških življenj. V okviru teh smernic je bila tudi predstavitev izjave o smrtni kazni v generalni skupščini Združenih narodov v letu 2006, ki je spodbudila letošnje sprejetje resolucije proti smrtni kazni na dan 15. november.
Poleg tega smo v okviru smernic okrepili naše stališče proti mučenju in nadaljevali z izboljšanjem izvajanja smernic o otrocih v oboroženih konfliktih ter tudi o zagovornikih človekovih pravic. Letos je sprejela EU novo pobudo in oblikovala paket smernic o otrokovih pravicah, ki jih bo Svet verjetno sprejel ob koncu leta.
Jedro poročila ostajajo dejavnosti EU na področju skupne in varnostne politike, dialogi o človekovih pravicah z različnimi državami ter posvetovanja trojke. Poročilo posreduje informacije o razvoju politik in ukrepov v zvezi z 20 različnimi tematskimi vprašanji, vključno s področji, na katerih je sprejela EU smernice o človekovih pravicah in tudi ostalimi tematskimi vprašanji, kot so pravice žensk, otrokove pravice, boj proti rasizmu ter trgovina z ljudmi.
Poročilo vključuje analizo dejavnosti EU v sosednjih državah in zagotavlja splošen pregled dejavnosti EU in mednarodnih organizacij. V tem smislu vas opozarjam na dejstvo, da obdobje, ki ga to poročilo analizira, sovpada s prvim letom delovanja Sveta za človekove pravice, pri čemer je znatno prispevala Evropska unija k delovanju slednjega.
Dodatna prednostna naloga EU v zvezi s človekovimi pravicami je, kot tudi v prejšnjih letih, vključevanje človekovih pravic v vse vidike politik EU. Govorim o načrtovanju in izvajanju operacij za obvladovanje kriznih razmer ter misij v okviru evropske varnostne in obrambne politike ter nalogah predanih svetovalcev za misije na področju človekovih pravic in spola. Mandati posebnih predstavnikov Evropske unije zdaj vključujejo konkretna navodila za to področje.
komisarka. - Gospod predsednik, tudi sama se strinjam s tem poročilom EU, ki je skupno poročilo Sveta in Evropske komisije. Tisti od vas, ki ste bili prisotni med mojim prvim govorom v vlogi komisarke, veste, da želim obravnavati to vprašanje skupaj z vami. Prav tako se zahvaljujem poslancem v Parlamentu, ki so prispevali k pripravi našega poročila. Dejansko je to zelo dober dokument, ki izraža naša stališča in dejavnosti, ki jih izvajamo na področju človekovih pravic.
Včeraj smo praznovali mednarodni dan človekovih pravic, ki bil je letos zlasti pomemben, saj je bil prvi dogodek v okviru proslav 60. obletnice sprejetja Splošne deklaracije o človekovih pravicah. To je bil prvi korak k vzpostavitvi celovitega mednarodnega okvira za varstvo človekovih pravic, ki mu je v zadnjih desetletjih sledila pomembna kodifikacija mednarodnega prava o človekovih pravicah.
Zdaj je izziv, da izvajanje tega prava spremenimo v realnost v vsem svetu. Obžalovanja vredne razmere v zvezi s človekovimi pravicami v Burmi/Mjanmaru, Sudanu/Darfurju, Iranu in Zimbabveju so na primer jasno opozorilo na izzive, s katerimi se soočamo, pri čemer je enega od njih danes predstavil dobitnik nagrade Saharov gospod Osman. Jasno nam je pokazal, kako moramo delovati.
Izpostavila bom štiri ključna področja napredka, ki so zlasti zaznamovala dejavnosti Evropske unije v preteklem letu. Prvič, v sistemu Združenih narodov za človekove pravice so se dosegle pomembne spremembe. Faza vzpostavljanja Sveta za človekove pravice se je končala bolj ali manj uspešno, tako da obstaja ustrezna podlaga za previdni optimizem, če bo Svet pravočasno obravnaval kršitve človekovih pravic, kadar koli in kjer koli se bodo ugotovile.
Ob upoštevanju tega smo veseli, da je Svet za človekove pravice na podlagi pobude EU sprejel ukrepe za obravnavanje resnih kršitev človekovih pravic v Burmi/Mjanmaru ter tudi v Sudanu/Darfurju. Poleg tega pozdravljamo oblikovanje sistema za redni splošni pregled, ki se bo začel uporabljati naslednje leto in bo omogočal redne temeljite preglede stanja na področju človekovih pravic v vsaki državi članici Združenih narodov.
Kljub ustanovitvi Sveta za človekove pravice ostaja tretji odbor generalne skupščine Združenih narodov dejansko enako pomemben forum za vprašanja človekovih pravic. Evropska unija bo uporabljala ta odbor za predloge tematskih in nacionalnih resolucij v celoti še naprej. Letošnje zasedanje je bilo zelo uspešno, saj se je prvič sprejela resolucija, ki poziva k moratoriju za smrtno kazen. Zaradi pobude EU in vzpostavitve čezregionalne koalicije je zgodovinska obsodba smrtne kazni ključen korak v oblikovanju mednarodnega soglasja za njeno odpravo.
Drugič, posvetovanja o človekovih pravicah so eno od najbolj pomembnih orodij, ki so nam na voljo za ozaveščanje prebivalcev tretjih držav o vprašanjih človekovih pravic. Omogočajo nam tudi izražanje zaskrbljenosti glede človekovih pravic v partnerskih državah, oblikovanje priporočil za izboljšanje stanja na tem področju in razprave o načinih za spodbujanje reforme s projekti za usposabljanje ali sodelovanje. V zadnjem letu je bilo število posvetovanj o človekovih pravicah veliko večje.
Zdaj imamo posvetovanja z okoli 25 partnerskimi državami. Posvetovanja o človekovih pravicah smo na primer vzpostavili z večino držav v okviru evropske sosedske politike, pri čemer so bili uvodni sestanki večinoma konstruktivni, nekateri pa celo zelo konstruktivni.
Prvi krog posvetovanj strokovnjakov s področja človekovih pravic, vključno s strokovnjaki iz Afriške unije, je zagotovil nove možnosti za sodelovanje z afriško celino na področju človekovih pravic. Maja 2007 je Evropska unija organizirala prvo posvetovanje o človekovih pravicah z Uzbekistanom, pri čemer predvideva strategija EU za Srednjo Azijo vzpostavitev takih posvetovanj z vsemi državami Srednje Azije.
Vendar moramo biti z večjim številom takih posvetovanj pazljivi ter zagotoviti doslednost in učinkovitost; to je točka, ki jo je Evropski parlament pravilno poudaril v svoji resoluciji z dne 6. septembra 2007.
Tretjič, navedla bom še nekaj pripomb v zvezi s smernicami EU o človekovih pravicah. Predsedstvo Sveta je že ugotovilo, da me veseli, ker smo v letu 2007 sprejeli nove smernice o spodbujanju in varstvu otrokovih pravic ter strategijo za njihovo izvajanje. Prednostna naloga v okviru teh smernic bo obravnavanje ključnega vprašanja nasilja nad otroki.
Kot pri vseh smernicah EU je dejansko najpomembnejše izvajanje. Evropska unija je dejavna zlasti v zvezi s smernicami o smrtni kazni, mučenju in slabem ravnanju, ne samo s številnimi splošnimi ukrepi, ampak tudi s številnimi specifičnimi predstavitvami posameznih primerov smrtne kazni ali mučenja v številnih različnih tretjih državah. Te primere bomo dosledno izpostavljali v političnih dialogih s tretjimi državami.
Končno moram omeniti evropski instrument za demokracijo in človekove pravice (EIDHR), ki deluje od januarja 2007. EIDHR nam omogoča zagotavljanje neposrednih finančnih sredstev za organizacije civilne družbe po vsem svetu brez posredovanja vlad. Postal je glavni instrument za krepitev civilnih organizacij po vsem svetu, brez katerega se človekove pravice in demokracija ne bi mogli uspešno izvajati. EIDHR na novo poudarja spodbujanje demokracije in omogoča zagotovitev podpore za ukrepe, ki podpirajo smernice EU o človekovih pravicah.
Poleg tega se zdaj lahko skladi uporabljajo za pomoč zagovornikom človekovih pravic, ki so zaradi svojih dejavnosti ogroženi. V okviru tega instrumenta bo vsako leto na voljo skupno okrog 140 milijonov EUR, pri čemer se je zbiranje predlogov za projekte že začelo.
Zaradi časovne stiske bom danes obravnavala le navedene točke. Vendar menim, da vsakega bralca tega koristnega in zanimivega letnega poročila presenetita geografski obseg naših dejavnosti na področju človekovih pravic in različna področja tematskih vprašanj, ki jih rešujemo.
Drugi Vrh EU/Afrika (Lizbona, 8. in 9. december 2007) (razprava)
Naslednja točka so izjave Sveta in Komisije o vrhu EU-Afrika, ki je potekal 8. ion 9. decembra 2007 v Lizboni.
predsedujoči Svetu. - (PT) Gospod predsednik, komisar Michel, gospe in gospodje, drugi vrh EU-Afrika, ki je potekal prejšnji konec tedna v Lizboni, je bil nedvomno uspešen in je zaznamoval začetek novega odnosa med Evropsko unijo in Afriko na podlagi strateškega dialoga. Skoraj 80 voditeljev držav in vlad, predsednika Evropskega parlamenta in vseafriškega parlamenta ter predstavniki civilne družbe so poslali odločno sporočilo Evropejcem, Afričanom in vsemu svetu.
Dejanski izraz novega odnosa med EU in Afriko je mogoče poiskati v dokumentih, ki so po mojem mnenju zelo kakovostni in so bili sprejeti na vrhu: skupna strategija, akcijski načrt in Lizbonska deklaracija. Ti dokumenti določajo posebnosti odnosa med Evropo in Afriko. Novi pristop najprej podpira večstranske načine in na drugi strani poskuša na celosten način obravnavati različne razsežnosti odnosa. Ta pristop predstavlja razliko, ki jo EU lahko prispeva, zlasti v primerjavi z ostalimi mednarodnimi akterji.
Obravnavanje Afrike kot partnerice v strateškem dialogu je prav tako del metode po pripravah obeh partneric na vrh in pripravi dokumentov, ki naj bi se sprejeli na vrhu. Strategija, ki je prvič tudi resnična skupna strategija, in akcijski načrt sta rezultat intenzivnega in poglobljenega dela z afriškimi partnerji, zlasti z Afriško unijo, ter jih je ob koncu pripravila in sklenila skupna skupina strokovnjakov.
Prav tako moram ob tem poudariti ustvarjalno vlogo Evropskega parlamenta v postopku oblikovanja dokumentov in priprav na lizbonski vrh. Skupna strategija opredeljuje medsebojno povezana območja skupnega interesa: mir in varnost, demokratično upravljanje in človekove pravice, trgovina in regionalno povezovanje ter razvoj. Za začetno obdobje 2008-2010 prvi akcijski načrt zagotavlja osem partnerstev na območjih skupnega interesa, ki si prizadevajo predvsem za pozitiven vpliv na vsakdanje življenje afriških in evropskih državljanov.
Lizbonski vrh je potrdil velike spremembe, ki so se pojavile v Evropi, Afriki in po svetu. V današnji Evropi s 27 državami članicami obstajajo zelo raznolike prednostne naloge in pristopi zunanje politike. Afriška unija se pojavlja kot priljubljen partner EU za razprave, pri čemer dnevni red vključuje tudi vprašanje o človekovih pravicah in dobrem vodenju. Obstaja razširjeno dojemanje, da vrsta globalnih izzivov, kot so mir, varnost in mednarodna trgovina, zahteva usklajene ukrepe mednarodne skupnosti ter s tem upravičuje pojav novih oblik sodelovanja. Enako je mogoče reči v zvezi z iskanjem rešitev za težave Evrope in Afrike, zlasti glede posledic podnebnih sprememb, upravljanja z energetskimi viri in migracijskimi tokovi.
Afrika in EU razumeta, da obstaja potreba po napredovanju njunega odnosa na višjo raven, z vrhom, ki pomeni, da je skupna želja postala jasna in nedvoumna. Vendar drugi vrh EU-Afrika ne sme pomeniti konca poti, ampak prelomnico v odnosih med obema celinama.
Zato je izjemno pomembno v sprejetih dokumentih, zlasti za zagotavljanje srednjeročnega in dolgoročnega stališča, izrecno sklicevanje na mehanizme spremljanja za sprejete odločitve. Razen določitve zasedanja vrha na tri leta, se za različna področja akcijskega načrta načrtujejo sektorska zasedanja ministrov in strokovnjakov, skupaj z rednimi stiki med odbori Evropske unije in Afriške unije. Vendar bodo imeli civilna družba, nevladne organizacije, sindikati, poslovni forumi in skupine strokovnjakov prav tako zelo pomembno vlogo pri izvajanju in spremljanju načrtovanih ukrepov.
Končno moram poudariti osrednjo vlogo Evropskega parlamenta in vseafriškega parlamenta pri izvajanju novega partnerstva. Obstoječe vezi med parlamentarnimi predstavniki Evrope in Afrike je treba zdaj okrepiti. Kot veste je predsedstvo veselo zaradi skupne izjave, ki sta jo podala predsednika obeh parlamentov na drugem vrhu EU-Afrika. Ni dvoma, da se v odnosu med Evropo in Afriko po lizbonskem vrhu odpira nova in zelo zanimiva pot.
komisar. - (FR) Gospod predsednik, minister, gospe in gospodje, z zadovoljstvom vam danes poročam o rezultatih lizbonskega vrha. Temu ni mogoče veliko dodati, ker menim, da je predsedujoči Svetu sijajno opisal rezultate. Prav tako želim čestitati portugalskemu predsedstvu za ureditev in organizacijo tega vrha, ker menim, da je bil nujno potreben, in zlasti za njegov velik uspeh.
Vrh je očitno prispeval novo in jasno sporočilo: to je o bistveni spremembi v odnosu med Afriko in Evropo. Lizbonski vrh je zaznamovalo sprejetje, kot že omenjeno, nove skupne vizije v okviru skupne strategije, političnega partnerstva enakovrednih, brez predsodkov, svobodnih in pragmatičnih, ter vzajemne odgovornosti. V zvezi s tem je vrh sprejel osem strateških načrtov za posebno izvajanje te nove vizije.
Na vrhu so potekale intenzivne, obsežne, visokokakovostne razprave, ki so poudarjale novo naravo našega odnosa in s tem njegovo pravo ter predvsem politično naravo. Da, razpravljali smo o Zimbabveju, pri čemer je veliko novih evropskih voditeljev, kot sta predsednik Barroso in kanclerka Merkel, jasno sporočilo, da je politika gospoda Mugabeja popolnoma nesprejemljiva, da ne moremo dopuščati kršitev človekovih pravic in da tamkajšnja politika škoduje željam po reformi na afriški celini. Veliko afriških voditeljev meni enako, pri čemer menim, da mora EU prispevati polno podporo afriškemu posredovanju v okviru Razvojne družbe južne Afrike (SADC), ki jo vodi predsednik Mbeki.
Da, govorili smo o Darfurju ter o nesprejemljivih humanitarnih in varnostnih razmerah ter kritizirali nepripravljenost za sodelovanje sudanske vlade. Na srečanju trojke s predsednikom Sudana smo jasno določili naša pričakovanja in zahteve, da sprejme odločitev, ki bo omogočila hitro uporabo mešanih sil, da se čim prej konča nasilje, ki se, kot vemo, tam izvaja. Opozoriti je treba, kot splošno pravilo, da demokracija, vodenje in človekove pravice niso več tabu in veliko afriških držav se je usmerilo na pot napredka, na zaradi pričakovanj Evrope, ampak zaradi pričakovanj svojega naroda.
Da, prav tako smo govorili o sporazumih o gospodarskem partnerstvu, pri čemer so bili sporazumi sklenjeni z veliko afriškimi voditelji. S predsednikom Barrosom sva ponovno razložila prava vprašanja v zvezi s sporazumi o gospodarskem partnerstvu. Prav tako sva razložila, da je kratkoročno pravi izziv oblikovati začasne sporazume, ne sporazume o gospodarskem partnerstvu, pred 1. januarjem, da se zagotovi skladnost s pravili STO in tako prepreči zapostavljanje držav, ki niso najmanj razvite (ne najmanj razvite države), v neugodnih razmerah od 1. januarja 2008 naprej. Povedali so mi o primeru Slonokoščene obale, ki bi izgubila 750 milijonov EUR v blagovni trgovini, če ne bi oblikovala začasnega sporazuma. Predsednik Barroso je predlagal, da naslednje leto pogovori o sporazumih o gospodarskem partnerstvu potekajo na najvišji ravni z vsako zadevno regijo, da se sklenejo s ciljem smiselnega gospodarskega povezovanja.
Seveda so to težka vprašanja. Izpostavili smo jih brez strahu pred razlikami. Menim, da bo to našemu partnerstvu očitno dodalo kakovost in globino, vendar se bomo, gospe in gospodje, od jutri naprej srečevali s še večjimi izzivi preoblikovanja nove politične vizije v poseben ukrep. Naša politična dolžnost je predstaviti posebne rezultate do leta 2010, torej takrat, ko se bomo ponovno srečali na tretjem vrhu EU-Afrika. Naša skupna dolžnost je ustvariti rezultate.
Skupna strategija in prvi akcijski načrt oblikujeta zemljevid našega partnerstva ter ga razmejujeta na zelo posebne, operativne, tematske cilje, kot je dejal predsednik. Ta dva skupna dokumenta, ki sta bila sprejeta na vrhu, smo soglasno podprli z vidika kakovosti in ambiciozne narave. Ta uspeh je rezultat zelo dolgega obdobja pripravljalnega dela, ki se je začelo decembra 2005 s poročilom Komisije o strategiji za Afriko, ki je leta 2007 postala skupna strategija EU-Afrika.
Evropska komisija namerava v celoti prevzeti svojo odgovornost v času izvajanja. Seveda za uspeh ni odgovorna le Komisija. Države članice in naši afriški partnerji morajo zagotoviti, da njihovi mehanizmi dobro delujejo. Ena od glavnih odgovornosti Evrope pri izvajanju tega partnerstva bo sprostitev sredstev za financiranje. Spomniti vas želim, da so se države članice zavezale k izplačilu dodatnih 20 milijard EUR na leto do leta 2010. Zadnji rezultati kažejo, da smo na pravi poti, vendar so sedanji dobri rezultati zelo relativni, če upoštevamo vpliv odpisa dolga v nekaterih državah.
Drugič, zelo pomemben vidik je boljša razdelitev dela med donatorji. Zato je Kodeks ravnanja EU o delitvi dela bistven element.
Tretjič, prav tako vas želim spomniti, da so se države članice v Gleneaglesu zavezale, da na leto zberejo milijardo eurov pomoči za trgovino, od katere je treba polovico plačati Afriki. To so javne politične zaveze. Na to vas opozarjam, ker so to elementi, ki bodo utrdili izvedljivost in doseganje strateških načrtov.
V zvezi s tem imam še eno misel: zdaj je jasno, da zaveza Komisije in držav članic ne sme pomeniti monopola ministrov za zunanje zadeve ali ministrov za razvoj. Želim si institucionalizacije načela skupnih in rednih sektorskih srečanj ministrov za ta vprašanja. Očitno lahko sektorski ministri, na primer na področjih znanstvenih raziskav, trgovine, kmetijstva in financ, veliko prispevajo k novemu odnosu z afriškimi državami.
Kot sem razložil na konferenci Evropskega parlamenta in vseafriškega parlamenta v Lizboni, se močno zanašamo, da Evropski parlament, afriški in evropski nacionalni parlamenti zberejo ter izmenjajo mnenja in pričakovanja civilne družbe. Osrednje mesto v strateškem partnerstvu, ki je namenjeno demokratičnim udeležencem ter afriški in evropski civilni družbi, in njegovo izvajanje je inovativna značilnost, ki bo, upam, ustvarila pravo partnerstvo z osredotočanjem na ljudi. Govori predsednikov Evropskega in vseafriškega parlamenta vodjem držav in vlad so zaznamovali uradno izvajanje.
Prav tako vam želim povedati, da sem primerno upošteval prošnjo kolegov iz vseafriškega parlamenta za finančno podporo tej instituciji ob spoštovanju njene neodvisnosti. Očitno smo skupaj s proračunskimi organi pripravljeni preučiti bolj neposreden dostop do financiranja. Še enkrat upam, da bomo lahko nekoč vključili Evropski razvojni sklad v proračun, ker menim, da je prav in pošteno, da opravljate nalogo demokratičnega nadzora nad postopkom dodeljevanja javnih razvojnih sredstev.
Gospe in gospodje, pred vrhom sem dejal, da bo glavni izziv ugotoviti pravi ton političnega partnerstva EU-Afrika in poslati jasno sporočilo o odnosu brez predsodkov ter skupnem in pragmatičnem odnosu. Menim, da je prav to sporočilo, ki izhaja z lizbonskega vrha. Kot je dejal portugalski predsednik vlade José Socrates, menim, da bo v odnosu med EU in Afriko nastala opredelitev odnosa pred in po lizbonskem vrhu.
v imenu skupine PPE-DE. - (NL) Gospod predsednik, komisar, gospe in gospodje, vrh je za nami, to je bil zgodovinski trenutek, prelomnica v našem odnosu z Afriko. Osnova odnosa se je bistveno spremenila: od nadvlade do sodelovanja, od monologa do dialoga. Prav je, da govorimo o partnerstvu enakovrednih. Ne nazadnje sta Evropa in Afrika odgovorni za razvoj Afrike. Evropa je odgovorna za evropsko politiko, afriške vlade pa so odgovorne za svojo politiko.
Skupna strategija, ki temelji na skupnih vrednotah in medsebojnem spoštovanju ter je usmerjena v blaginjo ljudi, je bila nujna. Skupna strategija je bila prav tako nujna za omogočanje rešitve težav, ki vplivajo na obe celini. Zadovoljna sem, da gospod Mugabe ni izkoristil tega vrha za svojega talca. Razmere v Zimbabveju so nesprejemljive in prav je, da se njegovo politiko močno kritizira. Vendar na vrhu nismo govorili le o Zimbabveju. V Afriki se dogajajo tudi druge katastrofe, ki zahtevajo veliko žrtev. Le spomnite se Darfurja, Somalije in ne smemo pozabiti na Kongo.
Gospod predsednik, Parlament je oktobra sprejel poročilo o strategiji. Skupna izjava Parlamenta in vseafriškega parlamenta je bila podpisana na parlamentarnem zasedanju pred vrhom. Oba predsednika sta jo predstavila na otvoritvenem zasedanju vrha. Parlamenti morajo imeti razen vloge pri oblikovanju strategije tudi pomembno vlogo spremljanja v zvezi z njenim izvajanjem.
Akcijski načrt je na žalost še vedno neopredeljiv, tako kot vprašanja financiranja in strukturnega vključevanja parlamentov. Zadovoljna sem zaradi obljub komisarja v zvezi s tem vprašanjem. Akcijski načrt govori o seminarjih, študijah in ocenah. To je vse zelo pomembno, vendar končno gre za rezultate. Vsi vemo, da je dovolj vode, znanja in izkušenj ter denarja, kar bo v Afriki omogočilo boljše življenje. Velik del tega je odvisen od politične volje. Naj bo ta strategija pravi nov začetek trajnostnega razvoja v Afriki.
v imenu skupine PSE. - (ES) Gospod predsednik, tudi sam želim čestitati portugalskemu predsedstvu. V sedmih letih se največja trgovska sila na svetu in najrevnejša celina nista uspeli dogovoriti za pogovore, kar je popolnoma zgrešeno. Ovira je bila zdaj premagana. Vrh se je zgodil in je nedvomno dosegel velik uspeh, pri čemer je prvi uspeh to, da se je dejansko zgodil.
Parlamenti, zlasti ta parlament, so pripravljeni pobudo uresničiti, kot rečemo v španščini, kar pomeni, da besede udejanjimo. Vendar, komisar, obžalujem, da je bilo sklicevanje na parlamentarno razsežnost zgolj navidezno, ker nobena od zahtev, ki smo jih postavili na prejšnjem vrhu v zvezi s posebnimi ukrepi in sredstvi za razvoj vloge parlamentov, ni bila vključena v sklepe vrha.
Za zadevno razpravo smo zaradi njene pomembnosti porabili veliko časa, vendar upamo, da jo bomo lahko nadaljevali in končali v delu zasedanja, ki je namenjen vprašanjem.
Ker zamujamo, bomo najprej obravnavali dodatna vprašanja v skupini, tako da jih bomo to popoldne obravnavali čim več, pri čemer kot običajno vabim poslance, naj pridejo bliže, da bodo tesneje sodelovali pri vprašanjih.
Gospod komisar, opravičujem se, ker ste morali čakati, vendar je bila razprava pomembna, kot se boste verjetno strinjali.
Čeprav pravila Svetovne trgovinske organizacije (STO) niso bila oblikovana ob upoštevanju energetskih proizvodov in storitev, zadevajo tudi njih, pri čemer varujejo naložbe v energetski sektor. Zato so izvozne omejitve in diskriminacija proizvodov prepovedane, pri čemer je treba zagotoviti prosto trgovino, čeprav obstajajo izjeme za ukrepe, ki so v interesu varnosti.
Vendar razlika med proizvodnjo in storitvami pri trgovini z energijo ni vedno jasna.
Kakšne ukrepe bo sprejela Komisija za prilagoditev pravil Svetovne trgovinske organizacije v zvezi z naložbami na področju energetike in energetskih storitev pred vključitvijo pristojnosti Evropske unije za energetsko politiko v novo pogodbo?
podpredsednik Komisije. - (DE) Gospa predsednica, kot je opazil spoštovani poslanec, veljajo v okviru Svetovne trgovinske organizacije (STO) določbe GATT, t. j. splošnega sporazuma o carinah in trgovini, za trgovanje z energetskimi proizvodi ter določbe GATS, t. j. splošnega sporazuma o trgovini in storitvah, za trgovanje z energetskimi storitvami, vključno z neposrednimi naložbami v takšne storitve. Za zdaj še ne obstaja sporazum, ki bi veljal tudi za neposredne naložbe v dejavnosti, povezane z energijo, ki jih v sekundarnih sektorjih izvajajo vlagatelji sami, kot so rudarstvo, rafiniranje, proizvodnja energije in njena distribucija.
V skladu s členom 133 Pogodbe ES, ki ureja skupno trgovinsko politiko, ima Evropska skupnost izrecno pristojnost za sprejemanje in pogajanje o sporazumih v zvezi s trgovanjem z energetskimi proizvodi ter za pogajanje o sporazumih v zvezi s trgovanjem z energetskimi storitvami. Poleg tega je Komisija pristojna za pogajanje v imenu Skupnosti in njenih držav članic o liberalizaciji neposrednih naložb zunaj storitvenega sektorja v okviru pogovorov s tretjimi državami glede sporazumov o prosti trgovini. To pomeni, da lahko Komisija že zdaj obravnava glavna vprašanja v zvezi s trgovino in naložbami v energetski sektor ter v teh zadevah zastopa evropske interese v dvostranskih in večstranskih pogajanjih STO, pri čemer počne točno to.
Energetska politika, ki bo določena v novi pogodbi, bo osredotočena na zadeve, kot sta varna dobava energije Uniji ter spodbujanje medsebojnih povezav med energetskimi omrežji, pri čemer v tem pogledu dopolnjuje in ne nadomešča trgovinske politike v energetskem sektorju.
(NL) Gospa predsednica, gospod Verheugen, to so dejansko dobre novice v smislu nove pogodbe. Danes smo se na primer odločili tudi, da bomo financirali štiri skupne tehnološke pobude v višini 3 milijard EUR, pri čemer naslednje 3 milijarde EUR prihajajo iz industrije za čisto tehnologijo, motorje zrakoplovov in tako naprej.
Po drugi strani me še vedno skrbi, da se zlasti v državah v razvoju še vedno trguje z zastarelo tehnologijo, ki škoduje okolju. Obstaja odprto področje za trgovanje z zastarelo tehnologijo, kot so termoelektrarne na premog iz prejšnjega stoletja.
Katere možnosti vidita komisar in Unija v STO vsaj za postavitev novih temeljev in poziv k zaustavitvi nekaterih od omenjenih zadev?
(DE) V pogajanjih z STO se bo zelo pomembno pogajati o poglavju, ki bo v prihodnosti dejansko urejalo obravnavanje bioetanola. Ali bo uvrščen med kmetijske proizvode ali spada v kategorijo nekmetijskih proizvodov? Kako Komisija vidi prihodnjo sestavo? Ali bo verjetneje obravnavan v poglavju o kmetijstvu, ali je bolj industrijski proizvod? Bioetanol izhaja iz poljščine, pri čemer je pravzaprav kmetijska surovina. Vendar ga lahko po drugi strani kot energetski proizvod uvrstimo v poglavje dostopa do nekmetijskih trgov. Ali je Komisija že oblikovala mnenje v zvezi s tem vprašanjem, in če ga je, kakšno stališče bo zavzela pri pogajanjih?
(DE) Gospod komisar, kadar koli v mojem volilnem okrožju potekajo razprave o trgovini z viri energije, energetski politiki, Evropski komisiji in novi pogodbi ter zlasti o STO, moji volivci vedno znova izrazijo strah, da ne bomo imeli druge možnosti, kot uvažati jedrsko energijo, ali da bomo morali celo zgraditi jedrske elektrarne, če se bodo sedanji trendi nadaljevali. Prosim, pomirite me in povejte, da to ni res, ter mi zagotovite nekaj dokazov, ki jih bom lahko posredoval drugim.
podpredsednik Komisije. - (DE) Gospa predsednica, v nekaterih primerih težko vidim povezavo med dodatnim in prvotnim vprašanjem, vendar če je pristop k tem zadevam liberalen, bodo takšni tudi moji odgovori.
V zvezi s prvim vprašanjem se strinjam z gospodom van Nistelrooijem, in sicer da prodaja proizvodov, ki vključujejo tehnologijo, ki je pod standardi v smislu energetske učinkovitosti in emisij CO2, nedvomno ni v našem interesu. S komisarjem Dimasom oblikujeva predloge v zvezi s tem, kako doseči gospodarstvo z nizkimi emisijami CO2 v Evropi v smislu industrijske politike ter prakse proizvodnje in porabe. Upam, da bo to delo prineslo standarde, ki jih lahko nato vključimo tudi v mednarodna pogajanja.
Sedanje razmere poznate. Zdaj ni nobenega področja, v zvezi s katerim bi se lahko v okviru STO pogajali o takšnih dodatnih standardih ter zagotovili njihovo uvedbo. Vendar je, kot veste, naš srednjeročni in dolgoročni cilj, da bodo visoki okoljski in socialni standardni zavezujoči z večstranskimi sporazumi, zaradi česar se bomo izognili podrejenemu konkurenčnemu položaju, s katerim bi se v nasprotnem primeru morala soočiti naša podjetja.
Izpostavljam tudi naš velik interes za uspešno uveljavitev takšne večstranske politike, ker verjamemo, da je za evropska podjetja odlična priložnost, če smo vodilni na trgu na področju okoljsko prijaznih, energetsko učinkovitih in energetsko varčnih proizvodov.
Glede vprašanja gospoda Rübiga moram priznati, da ne poznam odgovora. Gospod Rübig, ker ta tema ne spada na področje mojih odgovornosti, bom prosil komisarja Mandelsona, naj vam takoj pisno odgovori. Zagotovo ne želim povedati ničesar zavajajočega. Vem, da se to vprašanje obravnava v okviru sporazumov o prosti trgovini, o katerih zdaj potekajo pogajanja, kot je pogajanje z Južno Afriko, vendar ne vem, v katerem sklopu se o tem razpravlja. Najpozneje jutri boste prejeli vse informacije.
V zvezi z jedrskimi elektrarnami ima Evropska komisija izrazito jasno politiko, ki je politika Evropske unije kot celote. Vsaka država članica je v celoti neodvisna in prostih rok pri izbiri energetske mešanice. Komisija ne sme nobeni državi članici dati priporočil ali navodil glede uporabe ali neuporabe jedrske energije, pri čemer ne poskuša uveljaviti nobenega vpliva. Glede tega vprašanja smo povsem nevtralni in bomo takšni tudi ostali. Nobenih priporočil, ki se jih bojite, ne bo.
Vendar se gotovo zavedate, da je pogodba Euratom vključena v pogodbo ES, kar pomeni, da je spodbujanje uporabe jedrske energije v miroljubne namene gotovo ena od nalog Evropske unije. To poteka s podporo raziskavam, do katere so projekti v zvezi z jedrsko energijo v celoti upravičeni in že nekaj desetletij prejemajo sredstva, zato to ni nič novega, pri čemer financiranje poteka prek Evropske investicijske banke, ki je v nekaterih primerih pomagala financirati jedrske elektrarne.
To pomeni, da ne obstaja nobena politika EU glede splošne uporabe jedrske energije ter prav tako ne politika EU glede njene splošne opustitve.
Mesta in velemesta v državah članicah EU, zlasti v državah članicah, ki so se pridružile Uniji v 21. stoletju, se širijo hitro in pogosto brez jasne vizije. Stanovanjska območja se gradijo zunaj centra, zato so težave, ki so povezane s prevozom, razdelitvijo sredstev in razvojem omrežij javnih služb, vedno večje. Razvoj mest ima zato negativen vpliv na okolje, pri čemer je večja tudi poraba energije.
V zeleni knjigi Komisije o mestnem okolju iz leta 1990 je priporočeno oblikovanje strnjenega mesta kot okoljsko sprejemljivega razvojnega modela. V zadnjem času je vedno več pobud za model razpršenega razvoja mest. Katera so priporočila EU v zvezi s trajnostnim, okoljsko sprejemljivim razvojem mest? Kateri so argumenti za posamezen razvojni model in na katerih podatkih temeljijo priporočila?
Naslednja točka je predlog za drugo obravnavo v imenu odbora za promet in turizem skupnega stališča Sveta glede sprejetja uredbe Evropskega Parlamenta in Sveta o skupnih pravilih na področju civilnega letalstva in ustanovitve Evropske agencije za varnost v letalstvu ter razveljavitve direktive Sveta 91/670/EGS, uredbe (ES) št. 1592/2002 in direktive 2004/36/ES (10537/3/2007 - C6-0353/2007 - (Poročevalec: Jörg Leichtfried).
poročevalec. - (DE) Gospa predsednica, gospod podpredsednik, gospe in gospodje, ker se postopek očitno približuje koncu, se kot dodatek poročilu iskreno zahvaljujem vsem poslancem, ki so me več kot leto in pol podpirali pri delu. Zahvaljujem se zlasti gospodu Becseyu, gospodu Degutisu, gospe Lichtenberger in gospodu Kohlíčeku ter Komisiji za trdno podporo, našemu sekretariatu in zlasti gospodu Vervloetu. Dejansko je bilo zanimivo videti, kako so v tem letu in pol zaradi skupnega dela kolegi resnično postali prijatelji. To se izraža tudi v poročilu, ki smo ga pripravili. Najlepša hvala vsem.
Kar zadeva samo poročilo, se soočamo s protislovjem v zvezi z evropskim zračnim prostorom. Po eni strani je evropski zračni prostor v celoti liberaliziran za letalsko industrijo in letalske prevoznike, medtem ko po drugi strani še vedno obstaja 27 različnih organov civilnega letalstva ter 27 sklopov pravil in načinov razmišljanja, ki se včasih razhajajo. Zato nebo nad Evropo ni varnejše, ampak celo bolj nevarno, kot je bilo. Zaradi tega so se nekatere letalske družbe vključile v nekakšno nakupovanje licenc, s katerim poskušajo obdržati licence v tistih državah, v katerih jih je preprosteje dobiti in v katerih se pravila ne upoštevajo zelo strogo. Zato se je v evropskem zračnem prostoru zgodilo zelo veliko manjših incidentov, nekaj nesreč in nekaj katastrof.
S sporočilom smo želeli oblikovati enotna pravila za letalske operacije, certifikacijo zrakoplovov in njihovih delov ter izdajanje licenc pilotom, kar trdno podpiram. Namen ni bil le ustvariti enotnih pravil, ampak tudi zagotoviti, da se bodo izvajala skupaj in hkrati. To je bil prvotni namen Komisije, pri čemer ga je podprla večina Evropskega parlamenta.
Vendar smo si prizadevali narediti še več ter poenostaviti izpolnjevanje zaželenega cilja. Hoteli smo, da EASA, t. j. Evropska agencija za varnost v letalstvu, postane bolj učinkovita, da bo zmožna ukrepati hitreje in bo bolj odzivna. Parlament je želel, da ima nadzorni organ EASA, t. j. upravni odbor, ki je še vedno izražal in branil nacionalne interese držav članic ali do neke mere nacionalnih agencij pri namerah in dejavnostih, nekoliko bolj neodvisen položaj.
Ker je imela EASA doslej le dve možnosti za obravnavanje napak in težav, to je ne narediti ničesar ali v celoti odvzeti licenco letalskemu prevozniku, smo nato morali poiskati vmesne odzive.
Tretja točka, ki je po mojem mnenju bistvena, je bila povezana s tem, da je bila skupina osebja, zaposlenega v zračnih operacijah, ki ima posebno odgovornost glede varnosti, t. j. kabinsko osebje, še vedno edina kategorija osebja na celotnem področju letalstva, ki ni bila certificirana, kar je bilo treba spremeniti.
Kaj smo izpolnili? Ob upoštevanju upravnega odbora smo izboljšali razmere, tako da smo njegove člane obvezali, da morajo pristojnemu odboru Evropskega parlamenta predložiti poročilo. Predstavili smo tudi sistem kazni, ki EASA omogoča prilagodljiv odziv, namesto da mora izbirati med tako imenovano "jedrsko možnostjo" in tem, da sploh ne ukrepa. Poleg tega smo poiskali sredstva za zagotovitev, da bo kabinsko osebje odslej imelo licence. To pomeni, da bo zdaj tudi kabinsko osebje enako visoko usposobljeno ter poznalo varnostne standarde in imelo s tem povezane sposobnosti.
Pripravili smo poročilo, ki so ga sprejele vse stranke. Z omenjenim poročilom so bili zadovoljni industrija, sindikat, zaposleni, naš parlament in vse razen nekaj držav članic.
Vendar je največji uspeh to, da bodo potniki na evropskih zrakoplovih v prihodnosti bolj varni. To je najpomembnejše, kar bi lahko dosegli, pri čemer nam je to uspelo.
podpredsednik Komisije. - (FR) Gospa predsednica, gospod Leichtfried, gospe in gospodje, smo na robu dosega sporazuma na drugi obravnavi s Svetom o izjemno pomembnem predlogu. Za to je zaslužno zlasti odlično delo poročevalca, gospoda Leichtfrieda, ki mu še posebno čestitam. Ta rezultat dolgujemo tudi duhu kompromisa med vsemi poročevalci v senci, zato se zahvaljujem tudi njim.
Opozarjam vas na pristop, ki je podlaga omenjenega predloga uredbe. Pri sprejetju uredbe (ES) št. 1592/2002, ki določa skupne predpise v zvezi s plovnostjo in ustanovitev Evropske agencije za varnost v letalstvu, je bilo dogovorjeno, da se lahko najboljša in enotna stopnja varnosti zagotovi le z večjim področjem uporabe tega besedila in zato s širitvijo pristojnosti Evropske agencije za varnost v letalstvu na letalske družbe, licence pilotov in varnostjo letalskih podjetij v tretjih državah: to je namen predloga spremembe uredbe (ES) št 1592/2002. Poleg tega bo ta predlog okrepil nadzor in kazni v primeru neskladnosti z omenjenimi predpisi ter ob upoštevanju izkušenj izboljšal delovanje Evropske agencije za varnost v letalstvu.
Skupno stališče Sveta na splošno upošteva predloge Komisije, čeprav je bilo nekaj določb, kot so tiste v zvezi z upravljanjem agencije, umaknjenih. Skupno stališče upošteva tudi nekaj predlogov sprememb, ki jih je Parlament predložil ob prvi obravnavi.
Naše tri institucije so si v preteklih mesecih trdno prizadevale za to, da je na drugi obravnavi mogoče doseči sporazum. Zaradi predlogov sprememb, ki jih je predložil Parlament, smo dosegli nekaj pomembnih izboljšav. Zaradi tega imamo sistem glob, kot nam je pravkar povedal gospod Leichtfried, ki bodo Komisiji omogočile, da se v primeru manjših kršitev varnostnih predpisov ustrezno odzovejo. To je dodatna možnost poleg odvzema certifikatov, s čimer bodo odnosi med agencijo in entitetami, ki jih upravlja, postali bolj prilagodljivi.
Zaradi vztrajnosti Parlamenta je prvotni predlog Komisije v zvezi s potrdili za kabinsko osebje ponovno uveden. To je velik napredek pri priznavanju tega poklica. Dodana vrednost dobro usposobljenega kabinskega osebja je zelo očitna. Ob veliko priložnostih je rešilo kočljive položaje. Kabinsko osebje ima pomembno varnostno nalogo. Pragmatično rešitev smo poiskali tudi za omejitve trajanja poleta.
Poleg tega je Komisija na posebnih razpravah o proračunu agencije v zvezi s prispevki in pristojbinami sprejela obveznost, da bo pri pregledovanju uredbe o prispevkih in pristojbinah upoštevala posebne razmere malih in srednje velikih podjetij, zlasti vpliv na njihovo ekonomsko izvedljivost.
Menim, da je kompromis glede opredelitve kompleksnih zrakoplovov uravnotežen. Razumem skrbi nekaterih poslancev v zvezi s tem, da bi nekatere sektorje trga preveč obremenili z zahtevami. Tudi tukaj bo Komisija ocenila gospodarski učinek vključitve zrakoplovov z enim ali več turboreaktivnimi ali turbopropelerskimi motorji. V zvezi z morebitnimi spremembami sistema za ultra lahke zrakoplove bo Komisija prosila agencijo za njeno mnenje o tej zadevi.
Gospa predsednica, gospe in gospodje, menim, da sem obravnaval vse pomembne točke sporazuma. Komisija lahko zato preprosto sprejme omenjene predloge sprememb, ki izražajo doseženi sporazum med tremi institucijami. Parlamentu in Svetu se ponovno zahvaljujem za hitro drugo obravnavo. Hitro sprejetje omenjenega besedila bo zagotovilo tudi rezervo agencije za leto 2007. Tako bo zadnja stopnja izvajanja skladnega in enotnega sklopa varnostnih predpisov dokončana s predlogom, ki ga bom predstavil na kolegiju junija 2008, glede širitve pristojnosti Evropske agencije za varnost v letalstvu na infrastrukturo letališč, nadzor zračnega prometa in letalske navigacijske službe.
Zato, dame in gospodje, lahko zaradi vaše odločnosti ter ponovno zlasti zaradi vašega poročevalca naredimo evropsko nebo čim bolj varno.
v imenu skupine PPE-DE. - (HU) Hvala, gospa predsednica. Tudi sam čestitam poročevalcu in poročevalcem v senci ter mislim, da nam bo na ta način morda uspelo zaključiti to poglavje na jutrišnji drugi obravnavi. Na kratko bom spregovoril o kompromisih za drugo obravnavo, ki so pomembni za mojo skupino: prvi zadeva vprašanje kaznovanja, ki se je mnogokrat pojavilo. Sedanje besedilo se je že precej izboljšalo, pri čemer mislim, da vključuje visoko stopnjo zaščite za zadevne strani. Resnično je napredek, da dovoljenja ni treba takoj odvzeti, pri čemer upam tudi, da bo vključeni sistem pritožbenega organa, ki ga je oblikovala Komisija, resnično deloval ter ne bo uničil malih podjetij.
Drugo pomembno vprašanje za mojo skupino so tarife, predvsem za Britance in Čehe. Še vedno so previsoke za mala podjetja, in mislim, da bodo to potrdili tudi moji britanski kolegi, pri čemer upam tudi, da se bo opazila obveznost, ki jo je sprejela Komisija, tj. da bomo položaj malih podjetij v času revizije omenili še večkrat. Sestava upravljalnega organa in uprave vodenja se mi je zdela zelo pomembna, pri čemer je Parlament dobil vlogo političnega nadzora, kar je po mojem mnenju zelo pomemben korak naprej, da države članice v upravo ne bodo pošiljale, kar koli ali kogar koli hočejo. Tudi finančna neodvisnost je pomembna za ta organ, da se prihodek lahko razvrsti v različne kategorije, odvisno od tega, iz kje izvira.
Če povzamem, čestitati želim vsem kolegom in izraziti upanje, da so vsi spoznali pomen odgovornosti. To kaže tudi, da smo lahko z združenimi močmi s Svetom vprašanje posadke kabinskega osebja pripeljali nazaj na prvotno raven Komisije, kar kaže, da nam je uspelo najti zelo dober kompromis v zvezi z omejitvami časa letenja. Znova se zahvaljujem Svetu, Komisiji in poročevalcu za njihovo delo.
Gospa predsednica, čestitam kolegu Jörgu Leichtfriedu za njegove človeške kvalitete in sposobnost, da najde prijatelje v zapletenem parlamentarnem soočenju o tako tehničnem, a vseeno zelo pomembnem vprašanju, da bi se zagotovila varnost v tako pomembnem sektorju za evropski gospodarski razvoj, kot je letalstvo.
Izražam tudi moje zadovoljstvo glede napredka v zvezi z varnostjo, ki je nadvse težko in zapleteno vprašanje, pri čemer so nekatera področja popolnoma jasna, kot kaže današnje poročilo, druga pa so manj jasna, čeprav raje ne bi povedala, katera se mi zdijo taka. Danes smo nedvomno naredili tudi nov korak k zaključitvi dolgega in zapletenega postopka, ki se je delno začel že pred mnogo leti s prenosom zahtev JAR-OPS k zahtevam EU-OPS; s tem mislim predvsem na napredek v zvezi s počitkom in letalnim časom.
Takrat sta se Parlament in Komisija zavezala k spodbujanju agencije k napredovanju glede vprašanja, ki je, čeprav je bilo težavno, sčasoma zapolnilo nerazložljivo praznino in je takrat potrebovalo posodobitev. Zato sem zadovoljna, da so zadevne strani lahko sprejele to obveznost, ki je bila po mojem mnenju pomembna in je bila nekaj, kar je Parlament moral narediti. Na splošno menim, da bo treba ta vprašanja pregledati po študiji in predlogih, ki jih zdaj sestavlja Komisija, o položaju letalskega sektorja v zvezi s socialnim vprašanjem in vprašanjem zaposlovanja, ki sta pomembni skrbi.
Zelo sem zadovoljna tudi s sporazumom o kabinskem osebju, ki jim je treba priznati strokovnost in certifikacijo. Kot je komisar upravičeno dejal, je z vidika varnosti v interesu vseh, da se izboljša usposabljanje.
Prav tako sem zelo zadovoljna nad pozitivnim izidom opredelitve helikopterjev, ki je nekoč povzročila zaskrbljenost v proizvodnem sektorju.
Prav tako sem mnenja, da so ponujene rešitve o kaznih izredno pomembne, kar velja tudi za nadzor Parlamenta ne le v zvezi s komitologijo v primeru časa letenja, ampak tudi glede pravice do podatkov v primeru upravnega odbora.
