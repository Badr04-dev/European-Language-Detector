Dichiaro ripresa la sessione del Parlamento europeo, interrotta venerdì 17 dicembre e rinnovo a tutti i miei migliori auguri nella speranza che abbiate trascorso delle buone vacanze.
Come avrete avuto modo di constatare il grande "baco del millennio" non si è materializzato. Invece, i cittadini di alcuni nostri paesi sono stati colpiti da catastrofi naturali di proporzioni davvero terribili. Avete chiesto che si tenesse una discussione su tale tema nei prossimi giorni, nel corso della presente tornata. Nel frattempo è mio desiderio, come del resto mi è stato chiesto da alcuni colleghi, osservare un minuto di silenzio in memoria di tutte le vittime delle tempeste che si sono abbattute sui diversi paesi dell' Unione europea. Vi invito pertanto ad alzarvi in piedi per osservare appunto un minuto di silenzio.
Signora Presidente, intervengo per una mozione d'ordine. Come avrà letto sui giornali o sentito alla televisione, in Sri Lanka si sono verificati numerosi assassinii ed esplosioni di ordigni. Una delle vittime più recenti è stato Kumar Ponnambalam, che qualche mese fa era venuto in visita qui al Parlamento europeo. Signora Presidente, sarebbe opportuno che inviasse una lettera alla Presidente del Sri Lanka per esprimere le condoglianze del Parlamento per questa e le altre morti violente verificatesi in Sri Lanka e per invitarla a fare quanto in suo potere al fine di giungere a una riconciliazione pacifica in questa situazione assai difficile.
Sì, onorevole Evans, ritengo che un' iniziativa del tipo che lei propone sia assolutamente opportuna. Se l' Assemblea è d' accordo seguirò il suggerimento dell' onorevole Evans.
Signora Presidente, un richiamo al Regolamento. Gradirei avere il suo parere riguardo all'articolo 143 sull'inammissibilità. La mia domanda si ricollega a un tema all'ordine del giorno di giovedì e che formulerò di nuovo al momento opportuno.
La relazione Cunha sui programmi di orientamento pluriennali è iscritta all'ordine del giorno della Plenaria di giovedì e al paragrafo 6 contiene una proposta volta a introdurre una sorta di sanzione a carico delle quote di quei paesi che non riescono a raggiungere i loro obiettivi di riduzione annuali delle flotte, nonostante il principio della stabilità relativa. Credo che tale principio sia un principio giuridico fondamentale della politica comune della pesca e qualsiasi proposta volta a sovvertirlo sarebbe giuridicamente inammissibile Vorrei sapere se è possibile sollevare un'obiezione di questo tipo nel contesto di una semplice relazione, e non di una proposta legislativa, e se rientra nelle mie competenze sollevare una tale obiezione giovedì prossimo.
E' appunto in quell' occasione che, se lo desidera, avrà modo di sollevare la sua questione pregiudiziale, cioè giovedì in apertura della discussione sulla relazione.
Signora Presidente, in coincidenza con la prima tornata dell'anno del Parlamento europeo, negli Stati Uniti in Texas è stata fissata, purtroppo per giovedì prossimo, l'esecuzione di un condannato a morte, un giovane di 34 anni che chiameremo di nome Hicks.
Su richiesta di un deputato francese, l'onorevole Zimeray, è già stata presentata una petizione, che ha avuto molti firmatari tra cui il sottoscritto, ma le chiedo, in conformità con l'indirizzo ormai costantemente espresso dal Parlamento europeo e da tutta la Comunità europea, di intervenire, con il prestigio della sua carica e dell'Istituzione che lei rappresenta, presso il Presidente e il Governatore del Texas Bush, che ha il potere di sospendere la condanna a morte e di graziare il condannato.
E tutto ciò in conformità con i principi che abbiamo sempre sostenuto.
La ringrazio, onorevole Segni, lo farò volentieri. In effetti ciò è assolutamente conforme alla posizione che il nostro Parlamento ha sempre sostenuto.
Signora Presidente, vorrei richiamare l'attenzione su un caso che il Parlamento segue da tempo, ossia il caso di Alexander Nikitin. Noi tutti siamo lieti che il tribunale lo abbia assolto, ribadendo che anche in Russia l'accesso a informazioni sull'ambiente è un diritto sancito dalla costituzione. Ora, però, verrà messo nuovamente in stato di accusa perché il pubblico ministero ricorrerà in appello. Come sappiamo e come abbiamo fatto rilevare in innumerevoli risoluzioni - anche nell'ultima seduta plenaria dell'anno scorso - non si tratta semplicemente di un caso giudiziario ed è un grave errore accusare Alexander Nikitin di aver commesso reati e atti criminali, tanto più che noi, in quanto diretti interessati, abbiamo beneficiato dei risultati delle sue ricerche. Tali risultati sono alla base dei programmi europei di tutela del Mare di Barents. La prego pertanto di prendere in esame la bozza della lettera in cui vengono indicati i fatti principali e di sostenere presso le autorità russe la posizione assunta dal Parlamento, conformemente alle sue risoluzioni.
Sì, onorevole Scroedter, esaminerò volentieri i fatti relativi alla questione da lei esposta non appena avrò ricevuto la sua lettera.
Signora Presidente, mi permetta di farle innanzi tutto i miei complimenti per aver tenuto fede alla parola data. In effetti il numero di canali televisivi disponibili nei nostri uffici è aumentato enormemente in questa prima tornata dell'anno nuovo. Tuttavia, signora Presidente, non è ancora stato dato seguito alla mia richiesta. E' vero che adesso abbiamo due canali finlandesi e uno portoghese, ma purtroppo manca ancora il canale olandese. Ed era proprio quello che avevo chiesto, dato che noi parlamentari olandesi, quando veniamo spediti in questo esilio mensile, gradiremmo poter vedere il telegiornale in olandese. Ripeto ancora una volta la mia richiesta: faccia in modo che sia reso disponibile anche un canale olandese.
Onorevole Plooj-van Gorsel, posso risponderle che tale punto figura all' ordine del giorno della riunione dei questori di mercoledì. Spero che sarà esaminata con uno spirito positivo.
Signora Presidente, vorrei sapere perché questo Parlamento non rispetta le norme in materia di salute e sicurezza che esso stesso approva. Perché non è stato condotto alcun test della qualità dell'aria in questo edificio da quando siamo stati eletti? Perché dal 1998 il comitato salute e sicurezza non si è più riunito? Perché non sono state fatte prove dell'allarme antincendio né negli edifici del Parlamento di Bruxelles né qui a Strasburgo? Perché non esistono istruzioni da seguire in caso di incendio? Perché dopo il mio incidente non sono state apportate migliorie alle scale? Perché non viene fatto rispettare il divieto di fumare nelle aree riservate appunto ai non fumatori? E' assolutamente vergognoso che proprio noi non rispettiamo le norme da noi stessi approvate.
Signor Presidente, in risposta all' invito rivoltomi ieri pomeriggio dalla Presidente del Parlamento, intervengo a nome del mio gruppo in merito al punto 11 del verbale della seduta di ieri relativo alla fissazione dell' ordine dei lavori.
Innanzi tutto ritengo che la questione sollevata ieri dal presidente del gruppo socialista riguardo al reinserimento, nell' ordine del giorno, della discussione con il presidente della Commissione sugli obiettivi strategici per i prossimi cinque anni fosse tanto importante per gli altri deputati che avevano chiesto di intervenire brevemente, che la loro richiesta avrebbe potuto essere accolta. Mi preme precisare questa mia convinzione anche se, con tutto il rispetto, mi trovavo in disaccordo con la mozione del presidente del gruppo socialista e ho votato contro.
La mia seconda osservazione - che avrei desiderato formulare ieri prima del voto - è che il Parlamento, come altri onorevoli colleghi hanno ricordato ieri, può operare in modo davvero efficace solo se lavora in stretta cooperazione e sinergia con la Commissione europea. Dovremmo avere anche l' umiltà di ammettere che se avessimo voluto una discussione strategica corredata non soltanto da una presentazione e da un chiarimento da parte del Presidente della Commissione, ma altrettanto da un programma quinquennale, avremmo dovuto organizzarci in dettaglio prima - e non attendere sino alla settimana precedente la discussione in Aula -, in modo da poter dibattere e riferire per tempo alla Commissione i nostri desiderata.
Vorrei che traessimo un insegnamento da questa esperienza: ogni qualvolta in futuro saranno messe all' ordine del giorno discussioni di grande importanza tra Parlamento e Commissione europea, tutti i dettagli in merito alle nostre reciproche aspettative dovrebbero essere chiariti almeno con un buon mese di anticipo, innanzi tutto tra i gruppi politici di questo Parlamento e poi tra il Parlamento e la Commissione, per non trovarci all' ultimo momento nella spiacevole posizione di causare inutilmente uno strappo nelle relazioni istituzionali.
Dopo aver dato una scorsa agli articoli pubblicati dalla stampa venerdì scorso, mi pare di poter dire che la Commissione, nella persona del suo Presidente, abbia dato prova di moderazione encomiabile nel commentare i fatti e lo apprezzo immensamente. Spero che impareremo la lezione ed eviteremo di ripetere una simile esperienza basata, a mio avviso, su un' errata interpretazione delle aspettative, piuttosto che sulla malafede da parte di una delle due Istituzioni. Non credo che sia il caso di drammatizzare.
Grazie, onorevole Cox. Capisco quello che intende dire, ne abbiamo preso atto.
Signor Presidente, a proposito del punto 11 del processo verbale di ieri sulla fissazione dell' ordine dei lavori: ieri avevamo deciso di iscrivere la relazione Bourlanges all' ordine del giorno della seduta odierna. Tuttavia tale punto è stato ritirato dall' ordine del giorno della commissione per i bilanci di ieri sera e pertanto non è stato né discusso né votato. Dovrebbe essere altrettanto stralciato dall' ordine del giorno di oggi.
Onorevole Wynn, è logico. La relazione è tolta dall' ordine del giorno.
Signor Presidente, in riferimento all' intervento della onorevole Lynne ieri sulle condizioni di sicurezza e igiene in questo edificio, suppongo che si riferisse alle tubature dell' impianto igienico del 5º piano della torre, che emanano un odore insopportabile. Occorre intervenire, poiché evidentemente c' è un qualche problema grave. Non vorrei tenere uno sproloquio sulla questione degli immobili, ma il problema è serio.
Onorevole Ahern, ne abbiamo preso atto. Vorrei pregarla di comunicare ai Questori questo caso specifico riguardante l'aerazione di un certo piano, perché sono loro ad avere competenza in materia. Noi comunque lo comunicheremo anche ai nostri servizi. Grazie.
L' ordine del giorno reca, in discussione congiunta, le seguenti relazioni:
A5-0069/1999, presentata dall' onorevole von Wogau a nome della commissione per i problemi economici e monetari, sul Libro bianco della Commissione sulla modernizzazione delle norme per l' applicazione degli articoli 85 e 86 del Trattato CE(COM(1999) 101 - C5-0105/1999 - 1999/2108(COS));
A5-0078/1999, presentata dall' onorevole Rapkay a nome della commissione per i problemi economici e monetari, sulla XXVIII relazione della Commissione sulla politica della concorrenza 1998(SEC(1999) 743 - C5-0121/1999 - 1999/2124(COS));
A5-0087/1999, presentata dall' onorevole Jonckheer a nome della commissione per i problemi economici e monetari, sul settimo censimento degli aiuti di stato nell'Unione europea nel settore manifatturiero e in taluni altri settori (relazione 1995-1997) (COM(1999) 148 - C5-0107/1999 - 1999/2110(COS));
A5-0073/1999, presentata dall' onorevole Langen a nome della commissione per i problemi economici e monetari, sulla relazione della Commissione sull' applicazione nel 1998 della decisione n. 2496/96/CECA del 18 dicembre 1996 che istituisce regole comunitarie per gli aiuti alla siderurgia (codice per gli aiuti alla siderurgia) (COM(1999) 94 - C5-0104/1999 - 1999/2107(COS)).
. (DE) Signor Presidente, signore e signori, onorevoli colleghi, con il Libro bianco sulla modernizzazione delle norme di concorrenza europee la Commissione ha suscitato un intenso e vivace dibattito negli ambienti coinvolti. Le reazioni degli esperti e degli interessati spaziano dal rifiuto totale fino al sostegno senza riserve. Ebbene, quali sono i contenuti di questo Libro bianco?
L'attuale sistema delle norme di concorrenza europee è stato istituito agli albori della Comunità. Nella situazione di allora questo sistema, basato su una procedura centrale di notifica e autorizzazione, era certamente adeguato e ha contribuito notevolmente all'instaurarsi di una cultura europea della concorrenza. Nei quarant'anni successivi alla sua istituzione, peraltro, il contesto è radicalmente cambiato. La Comunità dei 6 è diventata una Comunità a 15, ed è previsto un ulteriore ampliamento a 27 membri. Il sistema invece è rimasto quasi invariato.
Il processo verbale della seduta di ieri è stato distribuito.
Signora Presidente, intervengo per parlare di un argomento che riveste grande importanza per tutta l'Assemblea. Ieri pomeriggio si è svolto, come di consueto, il Tempo delle interrogazioni alla Commissione. L'onorevole Provan, che presiedeva la seduta, si è trovato di fronte ad un problema molto serio, in quanto il Commissario Byrne ha impiegato 29 minuti per rispondere ad un'interrogazione. Per l'Assemblea è particolarmente importante avere l'opportunità di rivolgere domande ai Commissari, e ritengo quindi assurdo che uno di loro parli per 29 minuti. Credo che egli fosse soprattutto preoccupato di dover rispondere ad una domanda che, a quanto mi risulta, alcuni colleghi - non io - volevano porgli riguardo al motivo per cui non abbia invocato l'adozione di misure provvisorie contro i francesi a proposito della carne bovina.
A parte questo, vorrei suggerire che, a prescindere da chi presiede la seduta, se ci capita di ritrovarci nella situazione in cui un Commissario supera il tempo di parola assegnatogli, il Presidente abbia la facoltà di interromperlo o di invitarlo ad essere più conciso nelle sue risposte.
Grazie, onorevole Sturdy. Do ora la parola all'onorevole Provan, a proposito del quale vorrei segnalare, tra l'altro, che ha gestito in maniera egregia una situazione un po' delicata, tenuto conto dello scarso tempo a disposizione. Penso che, per comunicazioni così importanti, mezz'ora sia comunque davvero molto breve. Credo che dovremmo valutare la possibilità di aumentare la durata del tempo di parola previsto in questi casi.
Signora Presidente, mi fa piacere che sia stata sollevata una questione che era mia intenzione porre all'Ufficio di presidenza, secondo la procedura corretta. Forse dovremmo discutere in seno a tale Ufficio su come in futuro potremmo strutturare in maniera adeguata questo tipo di discussione.
Ieri la discussione non si è svolta in un modo che giudicherei soddisfacente. Abbiamo superato di cinque minuti il tempo previsto. Come ha osservato l'onorevole Sturdy, il Commissario ha parlato per 29 minuti ed i deputati hanno avuto solo sei minuti per porre domande. Si è trattato di una situazione assurda, cui dobbiamo cercare di porre rimedio.
Sì, onorevole Provan, esamineremo la questione in occasione della prossima riunione dell'Ufficio di presidenza.
Signora Presidente, la prego di scusarmi: intervengo raramente in situazioni di questo tipo, ma ora lo faccio anche per rivolgere un appello ai miei stessi colleghi. Infatti, per quanto stimi l' onorevole Sturdy, non trovo del tutto giusta la sua osservazione nei confronti del Commissario Byrne, dato che in fin dei conti siamo stati noi a chiedergli di presentare il Libro bianco sulla sicurezza alimentare. Si tratta di un documento molto complesso, che non si può liquidare in dieci minuti. Il Commissario Byrne ne ha impiegati 15 o 17, dopo di che alcuni di noi hanno posto domande, che talvolta sono durate anche più di un minuto. Io ci ho messo meno di un minuto, altri no. Dipende da noi far sì che per il parere della Commissione non si preveda solo mezz'ora, bensì un' ora, in modo da avere poi abbastanza tempo per discuterne.
Quanto ha detto l' onorevole Provan è esatto. Ieri ero presente all'Assemblea plenaria dalle 15, e siamo stati proprio noi parlamentari ad iscrivere all' ordine del giorno il disastro petrolifero provocato dall'Erica e le tempeste abbattutesi sull'Europa. Ciò ci ha spinto, sotto la Presidenza degli onorevoli Colom e Provan, a parlare più a lungo. Se abbiamo allungato i tempi, ne è responsabile lo stesso Parlamento. I Vicepresidenti hanno avuto un compito difficile, e trovo ingiusto che si accusi il Commissario Byrne, in quanto egli ha atteso e ha sofferto per il protrarsi del dibattito. Dobbiamo essere noi a modificare il nostro ordine del giorno ed essere più disciplinati!
Grazie, onorevole Roth-Behrendt, lei conferma la mia impressione che una discussione di questo genere avrebbe meritato in effetti almeno un'ora. Penso che ne terremo conto in futuro.
Signora Presidente, questo pomeriggio avrà luogo la discussione annuale sullo spazio di libertà, sicurezza e giustizia. E' prevista dall'ordine del giorno come interrogazioni al Consiglio. In realtà, l'interrogazione orale ha lo scopo di introdurre il dibattito da tenersi in relazione con l'articolo 2, quarto trattino, del Trattato sull'Unione europea.
Vorrei chiedere alla Presidenza di garantire che il Consiglio, che non ha risposto per iscritto a queste interrogazioni, risponda, in primo luogo, a quelle poste dalla commissione per le libertà e i diritti dei cittadini, la giustizia e gli affari interni, per poi procedere in modo più efficace al dibattito previsto dal Trattato sull'Unione europea.
Grazie, onorevole Terrón i Cusí. Com'è ovvio, esamineremo la questione con il Consiglio.
Siamo usciti un po' fuori dal contesto dell'approvazione del processo verbale. Vi sono altre osservazioni?
Signora Presidente, a proposito del punto 21 vorrei che prendesse nota di ciò che ritengo una chiara violazione della procedura in merito all'interrogazione n. 66 da me presentata ieri sera riguardo all'etichettatura delle lattine di succedaneo del latte materno prodotto dalla Nestlé nell'Unione europea, per la quale è stato usato un linguaggio inadatto nonché diciture e colori fuorvianti, in palese violazione della direttiva n. 92/52/CEE sugli alimenti per lattanti. Il caso è stato segnalato la prima volta il 5 ottobre dello scorso anno e ieri, quando ho verificato, il prodotto era ancora in vendita a Islamabad, in Pakistan.
So che lei non può esprimere alcun commento sul merito della questione, ma nella sua risposta la Commissione non si è assunta la responsabilità dell'attuazione della direttiva, come non ha presentato le relazioni annuali richieste, né è intervenuta riguardo ad un precedente reclamo ricevuto - si veda in proposito la mia interrogazione n. 2283/99.
Le chiedo di scrivere alla Commissione, invitandola ad adempiere le proprie responsabilità a nome del Parlamento europeo e delle madri di quegli 82 bambini pakistani su mille che muoiono in età neonatale e la cui vita può essere messa a repentaglio dall'uso di un alimento inadeguato mescolato con acqua malsana.
Assolutamente, onorevole Howitt. Non solo, com'è ovvio, il suo intervento verrà iscritto nel processo verbale di oggi, ma scriverò alla Commissione nel senso da lei auspicato.
Ieri ad Hammamet, in Tunisia, è morto Bettino Craxi, già deputato al Parlamento europeo dal 17 luglio 1979 al 20 agosto 1983 e poi dal 25 luglio 1989 al 30 aprile 1992. Fu anche Presidente in carica del Consiglio europeo in qualità di Presidente del Consiglio dei Ministri della Repubblica italiana, carica che ricoprì dal 4 agosto 1984 fino alle sue dimissioni il 3 marzo 1987. Invito il Parlamento europeo ad osservare in sua memoria un minuto di silenzio.
Il processo verbale della seduta di ieri è stato distribuito.
Signor Presidente, c'è una questione che vorrei sollevare prima che abbia inizio il dibattito sulla pesca. Gli onorevoli deputati sono forse a conoscenza del tragico naufragio di un peschereccio, al largo delle coste scozzesi, in cui hanno perso la vita tutti e sette i membri dell'equipaggio. All'inizio di quest'anno il Solway Harvester è affondato con l'intero equipaggio nei pressi dell'isola di Man mentre pescava molluschi. I sette pescatori provenivano dal villaggio di Whithorn e dalle vicine comunità di Galloway, nella Scozia sudoccidentale.
So di parlare a nome di tutti gli otto deputati scozzesi e di tutti i colleghi di questo Parlamento nel chiederle di inviare un messaggio di condoglianze, a nome del Parlamento europeo, al Primo ministro della Scozia, Donald Dewar. Mentre ci accingiamo ad un altro dibattito sull'industria della pesca, questa tragedia viene a ricordarci, con triste tempestività, che ogni giorno, per procurare il pesce destinato alle nostre tavole, donne e uomini coraggiosi rischiano la vita nell'esercizio di una delle professioni più pericolose al mondo.
Onorevole Stevenson, naturalmente chiederò alla Presidente di inviare il messaggio da lei proposto.
Signor Presidente, desidero esprimere la mia solidarietà - in quanto presidente della commissione per la pesca e a nome di tutti i colleghi che ne fanno parte - con la richiesta che ha appena formulato il collega scozzese, l' onorevole Stevenson. Vorrei anche aggiungere che recentemente, purtroppo, si è verificato un altro incidente, che ha coinvolto un peschereccio galiziano, il Ros Alcedo, vittima di un incendio nelle acque del Gran Sol, con un equipaggio misto galiziano e portoghese. Tali incidenti, ahimè, sono più frequenti di quanto tutti spereremmo; per questo motivo, la nostra commissione ha chiesto che si elabori una relazione d' iniziativa sulle cause di sinistrabilità e pericolosità della professione di pescatore. Spero che tale relazione riceva la necessaria autorizzazione, poiché si tratta di un mestiere sofferto che ha bisogno dell' appoggio di quest' Assemblea e di noi tutti.
Risultati dei programmi di orientamento pluriennali per le flotte pescherecce (1997)
L' ordine del giorno reca la relazione (A5-0096/1999), presentata dall' onorevole Cunha a nome della commissione per la pesca, sulla relazione annuale della Commissione al Consiglio e al Parlamento europeo concernente i programmi di orientamento pluriennali per le flotte pescherecce alla fine del 1997 (COM(1999) 175 - C5-0109/1999 - 1999/2112(COS)).
Ha chiesto la parola l' onorevole Hudghton per intervenire in merito.
- (EN) Spero che gli onorevoli colleghi apprezzino il mio vivo interesse per questo problema. Sulla base dell'articolo 144 del Regolamento, chiedo il rinvio in commissione della relazione Cunha; tale mia richiesta ha il sostegno del gruppo Verts/ALE. Lunedì scorso il mio collega onorevole MacCormick ha sollevato dubbi sulla ricevibilità di parte del paragrafo 6 della relazione Cunha, e ciò in relazione ad alcune gravi questioni che probabilmente saranno oggetto di discussione anche oggi. Ma prima di giungere a questo punto, vorrei far presente che il paragrafo 6 e le proposte in esso contenute implicano altri significativi problemi di natura pratica e politica.
Un approccio che raccolga il più vasto consenso possibile sarebbe nell'interesse di noi tutti. Di conseguenza una discussione più approfondita da parte della commissione per la pesca (e magari la possibilità di ottenere un parere della commissione giuridica) risulterebbero assai utili per tutte le parti in causa.
Alla luce delle controversie e dei dubbi sorti in merito al paragrafo 6, un rinvio in commissione ci consentirebbe, e anzi ci offrirebbe l'opportunità, di ulteriori consultazioni sia con l'industria che con i nostri esperti, sia nella Commissione che al di fuori di essa. Chiedo quindi che si voti per rinviare in commissione questa relazione, ripresentandola poi al Parlamento a tempo debito, dopo più matura riflessione; chiedo anche che questa votazione, qualora abbia luogo, si svolga per appello nominale.
Onorevole Hudghton, lei avanza dunque formale richiesta di rinvio alla commissione per la pesca in base all' articolo 144 del Regolamento. Conosciamo tutti le norme che si applicano in casi del genere. Quando viene chiesto il rinvio in commissione, hanno diritto di parola un oratore favorevole e un oratore contrario, nonché, ove necessario, il relatore o il presidente della commissione interessata. Chi desidera intervenire a favore della richiesta testé avanzata?
Signor Presidente, come ha appena detto l'onorevole Hudghton e come gli onorevoli colleghi ricorderanno, nel mio intervento di lunedì ho sostenuto l'irricevibilità di una parte di questa relazione in quanto priva di base giuridica. Si tratterebbe in effetti di un'arma "finale", e mi dispiacerebbe se dovessimo ricorrervi quando abbiamo a disposizione un metodo più semplice per riconsiderare la questione prima che essa sia ripresentata in Parlamento.
Si tratta di un punto molto importante. Il paragrafo 6 della relazione Cunha, come io l'ho inteso (e come l'hanno inteso anche molti colleghi), propone in effetti di colpire il principio di stabilità relativa che dal 1983 sta alla base della politica comune della pesca, e che lo stesso Commissario Fischler, nella sua audizione dinanzi a questo Parlamento, ha definito fondamentale per la politica comune della pesca. L'introduzione di un regime sanzionatorio basato sulle quote lederebbe gravemente questo principio: ed è proprio questo l'obiettivo del paragrafo 6. Il paragrafo andrebbe dunque rinviato in commissione per un ulteriore esame, sia in sede di commissione per la pesca che di commissione giuridica. Sono lieto quindi di chiedere al Parlamento di sostenere la mozione dell'onorevole Hudghton.
Il processo verbale della seduta di ieri è stato distribuito.
Signor Presidente, in merito alla relazione Cunha di ieri ho votato contro, mentre il Processo verbale riporta il mio voto favorevole e va quindi rettificato. In merito alla discussione di ieri sulla Cina, vorrei che il Processo verbale riportasse il mio voto favorevole.
Signor Presidente, volevo porre un quesito. Dal processo verbale di ieri risulta che la relazione McNally, da noi discussa, verrà votata il 2 febbraio. Mi chiedo come mai sia necessario posticipare tanto la votazione. Ho sentito che c'è qualcosa che non va per quanto riguarda i documenti. Una cosa del genere non dovrebbe accadere. Abbiamo discusso la relazione e oggi avremmo avuto il tempo per votarla; non capisco perché debba intercorrere tanto tempo tra la votazione e la discussione. Il principio che finora è valso in quest'Assemblea è che le votazioni si tenessero quanto prima al termine della discussione.
Signor Presidente, ieri sera avevo già sollevato il problema del Processo verbale, dove al punto 6, pagine 6 e 7, si fa riferimento alla questione pregiudiziale da me posta in ragione dell' inammissibilità del paragrafo 6 della relazione Cunha. In detta occasione, avevo chiesto una votazione per appello nominale e il Presidente aveva assicurato che la mia richiesta sarebbe stata accolta, mentre si è invece proceduto alla votazione con il sistema elettronico. Poiché non vi è alcuna registrazione di ciò, vorrei che nel Processo verbale risultasse che ci sarebbe dovuto essere un voto per appello nominale assieme ad un elenco nominale di quanti hanno votato a favore e contro la mozione.
Onorevole MacCormick, la presidenza è consapevole di questo problema. Il fatto è che vi è stato un errore tecnico involontario, ovverosia il personale incaricato ha commesso un errore tecnico assolutamente fortuito, involontario, imprevedibile e inevitabile. Pertanto, sebbene la votazione per appello nominale si sia svolta correttamente, non è stato registrato il suo risultato. Non vi è altra ragione, né vi è possibilità di risolvere il problema. Sono cose che succedono, onorevole MacCormick.
Signor Presidente, in merito alla questione pregiudiziale sulla relazione Cunha, al punto 6 del Processo verbale si afferma che avrei chiesto il rinvio in commissione ai sensi dell' articolo 144 principalmente per via di dubbi circa l' ammissibilità del paragrafo 6, ma ciò non corrisponde a verità. Sebbene io abbia fatto riferimento all' eventualità che l' onorevole MacCormick potesse presentare una mozione per inammissibilità, un rinvio in commissione sarebbe motivato dall' accesa controversia politica e dai dubbi di ordine pratico che circondano la proposta. Auspico vi siano ulteriori discussioni e consultazioni con le parti interessate.
Signor Presidente, le mie rimostranze non riguardano quanto indicato nel Processo verbale, bensì quanto non vi è stato riportato. Il Processo verbale di mercoledì contiene un elenco dei parlamentari che hanno modificato il proprio voto, ma quello di ieri non è accompagnato da un simile elenco, mentre sono certo che almeno due eurodeputati hanno cambiato il proprio voto in merito alla risoluzione riguardante l' imposta sul capitale. Vorrei sapere quando ci verranno comunicate le modifiche di voto, che indubbiamente interessano alcuni onorevoli colleghi. Suppongo che al Processo verbale verrà aggiunto un allegato che avremo modo di commentare a tempo debito.
Onorevole Ford, sarà effettuata questa verifica e, nel caso, il processo verbale sarà opportunamente corretto.
Signor Presidente vorrei soltanto trasmettere un' informazione. Stamani a Madrid c' è stato un attentato terroristico. Hanno messo una bomba in un' automobile. Una persona è morta. Vorrei semplicemente, a nome del mio gruppo, condannare ancora una volta questi atti terroristici.
La ringrazio, onorevole Fraga. Effettivamente ci è giunta notizia di questo fatto deplorevole. Purtroppo, ancora una volta, il terrorismo assassino colpisce la società spagnola e la presidenza di questa seduta, essendo spagnola, accoglie le sue parole, come potrà capire, con particolare intensità.
L' ordine del giorno reca la discussione sulla relazione (A5-0094), presentata dalla onorevole Miguélez Ramos a nome della commissione per la pesca, sulla proposta di regolamento (CE) del Consiglio relativo a misure intese a rafforzare il dialogo con l' industria e gli ambienti interessati sulla politica comune della pesca [COM(99)0382 - C5-0145/99 - 1999/0163(CNS)]
Dichiaro ripresa la sessione del Parlamento europeo, interrotta venerdì 21 gennaio 2000.
Signora Presidente, mi permetta di ricordare che domani ricorre il secondo anniversario della strage del Cermis. Due anni fa infatti, in Italia, a Cavalese, un aereo americano della base NATO di Aviano, durante un' esercitazione a bassa quota - oltre i limiti di sicurezza - recise i fili di una funivia causando la morte di più di 20 cittadini europei. Da allora i familiari delle vittime, che non hanno avuto il conforto della giustizia dal momento che il pilota responsabile dell' atto non ha avuto conseguenze penali, attendono dagli Stati Uniti almeno un sollecito risarcimento economico.
Rivolgo pertanto un appello al Presidente di questa Assemblea e al Presidente della Commissione affinché si facciano garanti, presso le autorità statunitensi, di un immediato risarcimento, e ciò in difesa dei diritti dei familiari delle vittime.
L' ordine del giorno reca la fissazione dell' ordine dei lavori. Su richiesta di vari gruppi politici e in seguito alla riunione della Conferenza dei presidenti, che si è appena conclusa, propongo di iscrivere una discussione di un' ora e mezzo sui problemi di attualità, urgenti e di notevole rilevanza, ai sensi dell' articolo 50 del Regolamento, in merito alle reazioni dell' Unione ai negoziati che si svolgono in Austria per la costituzione del governo. Qualora la discussione fosse iscritta, il Presidente in carica del Consiglio Seixas da Costa e il Presidente della Commissione Prodi terranno gli interventi di apertura.
Signora Presidente, intervengo per appoggiare la decisione della Conferenza dei presidenti e colgo l' occasione per rilevare che, dopo aver criticato pubblicamente la Presidenza lo scorso mese di gennaio, questa volta considero opportune - anche a nome del gruppo socialista - le dichiarazioni pronunciate dalla Presidenza sull' argomento in questione: le condividiamo nel merito, nella forma e nei tempi.
Non si potrebbe trovare dibattito più appropriato per applicare l' articolo 50 del Regolamento. Questo è un dibattito di attualità, urgente e di notevole rilevanza. Per lasciargli spazio, riteniamo pertanto necessario modificare l' ordine del giorno.
Signora Presidente, intendo intervenire contro la proposta per una questione di principio che ritengo fondamentale e che attiene al rispetto dei Trattati, in particolare dell' articolo 7 del Trattato di Amsterdam.
Signora Presidente, onorevoli colleghi, fino a ora, sulla base delle disposizioni dei Trattati di Roma e di Parigi che hanno istituito le Comunità, in seguito divenute l' Unione europea, credevamo che tale Unione fosse un' associazione di Stati liberi, indipendenti e sovrani. Sebbene numerose evoluzioni abbiano sollevato parecchi dubbi, avevamo creduto, nonostante tutto, nella loro opportunità e anche di recente avevamo alluso, seppur a fior di labbra, bisogna dirlo, al principio di sussidiarietà.
Mi sembra chiaro, signora Presidente, che se oggi teniamo la discussione che lei propone, e che la Conferenza dei presidenti propone ai sensi dell' articolo 50, perpetriamo una pericolosa violazione dei principi di libertà e di sovranità degli Stati, ci poniamo contro la libera costituzione dei governi legittimati da elezioni democratiche e forse, un giorno, un' altra maggioranza in questo Parlamento potrà arrogarsi il diritto di intromettersi nella costituzione di un governo ugualmente legittimato da elezioni libere, regolari, serene e democratiche svoltesi all' interno di uno Stato membro. Se voi avallerete...
Onorevole Gollnisch, mi scusi, le ricordo che ha un minuto a disposizione. So che lei è sempre molto attento a sollecitare il rispetto del Regolamento.
Signora Presidente, credevo di avere tre minuti a disposizione. Mi voglia scusare.
Se avallerete questo precedente, avallerete la trasformazione dell' Unione in un organismo che violerà la sovranità e la libertà degli Stati membri e noi non avremo altra scelta se non recedere da tale Unione.
Vi è stato un intervento a favore e uno contro. Passiamo ora alla votazione della proposta di modifica dell' ordine del giorno.
L'ordine del giorno reca la raccomandazione per la seconda lettura (A5-0006/2000), della commissione per l'ambiente, la sanità pubblica e la politica dei consumatori, sulla posizione comune del Consiglio in vista dell'adozione della direttiva del Parlamento europeo e del Consiglio relativa ai veicoli fuori uso [8095/1/1999 - C5-0180/1999 - 1997/0194(COD)](Relatore: onorevole Florenz).
Signor Presidente, onorevoli colleghi, in Europa ogni anno nove milioni di veicoli vengono avviati alla rottamazione e allo smaltimento. Sebbene non siano più in grado di circolare, i suddetti nove milioni di veicoli hanno la caratteristica di venir commercializzati e trasportati anche al di là dei confini, non solo di quelli intracomunitari, ma anche di quelli extracomunitari. Pertanto in linea di principio è corretto che l'Unione europea sancisca delle norme comuni in merito al riciclaggio e al trattamento di questi nove milioni di veicoli.
A nostro giudizio, la direttiva presenta alcuni punti deboli che il Parlamento desidera ritoccare predisponendo così uno strumento che indichi effettivamente la via da imboccare per il futuro. Per tale motivo sono stati inoltrati numerosissimi emendamenti. Ritengo che il campo d'applicazione di questa direttiva si spinga troppo in là. Non giudico necessario che nella direttiva vengano inclusi i veicoli d'epoca. Non penso neppure che le moto dovrebbero essere incluse in questa direttiva, perché in questo settore è radicata una cultura del riciclaggio tale da rendere superflua una direttiva europea.
Anche per quanto riguarda i veicoli speciali non ritengo opportuno mirare ad una percentuale di riciclaggio molto elevata. Per veicoli speciali come le ambulanze preferirei un alto tasso di recupero. Questa è la mia preoccupazione principale in questo campo.
A mio parere, la direttiva prescrive in maniera corretta l'obbligo di comprovare come viene trattato in Europa un veicolo destinato allo smaltimento. In questo caso possiamo recepire le proposte della Commissione. Gli Stati membri fanno sì che vengano istituiti appositi centri di raccolta che svuotano i liquidi contenuti nei veicoli, ad esempio smaltendo più di 32 milioni di oli esausti, togliendo il liquido dei freni, eccetera.
Un aspetto importante trattato nella direttiva è rappresentato dalla questione inerente alla destinazione da dare alle parti usate e ai prodotti della rottamazione. Non si può ignorare il fatto che la percentuale costituisce un elemento importante, ma non l'unico, del riciclaggio, del recupero e di quant'altro. Infatti non va dimenticato che, per quanto riguarda la mobilità di un veicolo, l'80 percento dell'inquinamento ambientale dipende dalla sua circolazione, l'1 percento dal riutilizzo e il 19 percento dalla costruzione. Pertanto le percentuali non rappresentano l'unico parametro da applicare in relazione alla compatibilità ambientale, bensì costituiscono soltanto uno dei molti parametri da tener presenti. Sono del parere che abbiamo bisogno di obiettivi chiari. Ma le percentuali non devono diventare un obiettivo fine a se stesso; dobbiamo renderci conto dell'importanza della prospettiva globale collegata all'inquinamento ambientale provocato da un veicolo.
Preferisco pensare che da un veicolo che oggi pesa 1.400 chili e in media percorre 200.000 chilometri passeremo in futuro ad un'automobile che peserà soltanto 1.000 chili, ma continuerà a poter percorrere 200.000 chilometri. In tal modo per 200.000 chilometri verrebbero comunque trasportati 400 chili in meno. Questo è il vero progresso a livello di politica ambientale, perché porterà ad una consistente riduzione delle emissioni di CO2 e, se ho compreso in maniera corretta il Protocollo di Kyoto, è il punto essenziale. Per tale ragione riteniamo che i veicoli per la cui realizzazione in futuro verranno utilizzati in maniera ottimale e dimostrabile metodi di costruzione che ne riducano il peso produrranno meno CO2 e pertanto dovrà essere loro assegnata una preferenza speciale per quanto concerne la percentuale d'incenerimento.
Non spetta ai singoli Stati membri, ma a lei, signora Commissario, assieme al suo staff, spetta decidere se a tali veicoli leggeri - molti parlano anche di veicoli da tre litri - debba essere attribuita una preferenza speciale. A nostro avviso ciò sarebbe auspicabile.
Desidero formulare alcune osservazioni in merito ai costi. Alcuni affermano che le spese dovrebbero essere completamente sostenute dai produttori, in quanto ciò è giusto e favorevole per i consumatori. Tale posizione appare alquanto discutibile, poiché i produttori scaricherebbero tutti gli oneri sui consumatori e creerebbero un proprio monopolio del riciclaggio sottoposto al controllo statale. Vi metto in guardia dall'appoggiare questa tesi. Vi sono degli emendamenti che propongono di suddividere i costi in modo che vengano sostenuti per il 50 percento dai produttori e per l'altra metà dagli acquirenti di veicoli nuovi. Grazie a questo pool, o comunque si immagini un tale sistema, a partire dal 2006 tutti i veicoli in circolazione potranno essere ritirati senza alcun aggravio per l'ultimo detentore, come auspica espressamente il mio gruppo.
La nostra proposta sulla ripartizione dei costi presenta un importante vantaggio, ossia che non diverremo passibili di essere perseguiti dalla Corte di giustizia non appena la direttiva sarà stata varata. Infatti l'effetto retroattivo che tanto inquieta e preoccupa l'industria automobilistica rappresenta un problema grave che dobbiamo tenere in debita considerazione. Per tale ragione propongo una suddivisione dei costi tra primo detentore e produttore.
Divieto d'impiego di alcuni materiali: ne abbiamo bisogno! Nei veicoli sono presenti componenti pericolosi che alla lunga devono essere messi al bando. A tale scopo occorre uno strumento con cui esercitare la necessaria pressione. Le proposte avanzate dalla Commissione sono troppo rigide e noi abbiamo messo a punto alcune alternative.
Sono stati presentati moltissimi emendamenti validi. Il Parlamento ha conquistato maggiori competenze, facciamole valere! Dobbiamo avere il coraggio di proporre e di sviluppare una direttiva che indichi la strada da percorrere in futuro; una direttiva messa a punto soltanto per farlo, non sarebbe degna di quest'Assemblea! Vi invito a dare il vostro sostegno alla mia proposta.
Signor Presidente, mi viene quasi voglia di tirare un sospiro di sollievo: finalmente arriviamo alla seconda lettura su questa direttiva che ci ha dato molto lavoro e che, naturalmente, ne ha dato tantissimo al suo relatore, onorevole Florenz.
A mio avviso, questa direttiva non è per nulla soddisfacente perché non risponde alla vera domanda: cosa si farà dei veicoli già abbandonati e che possono essere rimossi solo a spese della collettività e quindi dei contribuenti? Non si applica quindi il principio "chi inquina paga" . I veicoli già abbandonati, sono abbandonati anche da questa legislazione comunitaria, poiché sono ignorati sia dai testi relativi alle discariche, che da questo testo sui VFU.
L' unico merito di questa direttiva è quello di prevedere il futuro. Tuttavia, non si è riusciti a risolvere il problema dei veicoli attualmente in uso, ma già vecchi, il cui riciclaggio costerà molto di più. Si può essere invece abbastanza fiduciosi per il futuro, poiché sappiamo quali sforzi sono disposti a fare i costruttori automobilistici per trovare, da una parte, materiali più facili da riciclare, e dall' altra, per attivare le procedure di riciclaggio.
Insisterò anche sul fatto che è indispensabile mantenere una certa flessibilità tra riciclaggio, reimpiego e incenerimento per i materiali nuovi particolarmente leggeri che consentono di ridurre i consumi dei veicoli e quindi le emissioni. Questo è un problema di compatibilità tra le nostre direttive VFU e le vecchie direttive, tra le altre l'AUTO-OIL, che abbiamo votato alcuni anni fa.
Si può dunque essere soddisfatti del buon senso di cui ha dato prova la commissione per l' ambiente, la sanità pubblica e la politica per i consumatori, che ha reintrodotto, per fugare ogni dubbio, l' eccezione relativa alle auto d' epoca che fanno parte del nostro patrimonio industriale e culturale.
Per concludere, dirò che questa direttiva non è sufficientemente ambiziosa da risolvere i problemi legati al parco auto attuale ma è invece piuttosto ipocrita per la sorte che riserva alle auto abbandonate che ingombrano ancora le nostre foreste, i nostri laghi, i nostri giardini. Ancora una volta non viene applicato il principio "chi inquina paga" e a pagare è sempre il contribuente.
Signor Presidente, signora Commissario, onorevoli colleghi, leggendo i volantini distribuiti nelle ultime settimane si potrebbe pensare che stiamo discutendo sul massimo rischio ecologico accettabile oppure sulla morte dell'industria automobilistica in Europa. Nessuna delle due ipotesi è esatta. Dobbiamo essere obiettivi: la direttiva in esame è valida; implica un progresso ecologico in Europa e possiamo essere orgogliosi di tradurre tale direttiva in legge e di vararla.
Ad ogni modo, c'è un punto sul quale siamo in disaccordo. Forse, considerata la dimensione della direttiva, esso rappresenta un piccolo punto, ma è su questo che s'incentra la controversia. Si tratta dei costi legati al riciclaggio. A tale riguardo ci distanziamo nettamente dal dibattito svoltosi in Consiglio lo scorso anno, nel corso del quale sono stati mescolati in un unico calderone la gratuità per l'ultimo detentore e il problema del finanziamento, ed è stata messa in discussione la gratuità per l'ultimo detentore. Nel febbraio dello scorso anno il Parlamento ha deciso - e a tale decisione ci atteniamo noi del gruppo PSE - che la gratuità per l'ultimo detentore è fuori discussione!
Ma chi deve pagare per i veicoli da smaltire? Per noi è evidente che nel caso dei veicoli nuovi tali costi debbano essere sostenuti dal costruttore, perché in tal modo anch'egli verrà indotto a progettare e a costruire veicoli facilmente riciclabili. Ma che cosa succede con i veicoli che sono già in circolazione? Un esempio: se dovesse essere responsabile per tutti i suoi veicoli fuori uso, la Rover con sede nel Regno Unito sarebbe responsabile di 5,8 milioni di veicoli nell'Unione europea e dovrebbe accantonare immediatamente 250 milioni di euro per affrontare i costi legati al riciclaggio, mentre un produttore coreano che costruisce veicoli analoghi dovrebbe mettere da parte soltanto delle "noccioline", come ha affermato un rappresentante della Deutsche Bank. Si tratta di distorsioni della concorrenza che non hanno nulla a che vedere con la tutela dell'ambiente, ma si ripercuotono soltanto sulla capacità d'investire e sui posti di lavoro dell'industria automobilistica europea. In tal senso proponiamo di creare un fondo per i veicoli fuori uso con il quale pagare i costi inerenti al riciclaggio di tali veicoli, così da rispettare il principio della gratuità.
Capisco i colleghi provenienti da paesi privi di industria automobilistica i quali sostengono che l'intero onere dovrebbe ricadere sui produttori e che il problema delle distorsioni della concorrenza con i relativi accantonamenti non li interessa. Invito però questi colleghi ad essere solidali con gli oltre due milioni di persone che in Europa costruiscono automobili e in questo modo si guadagnano da vivere, così che i loro posti di lavoro vengano tutelati anche in futuro. Io sono favorevole a rigidi requisiti ambientali, come ricorderete dalla discussione sul programma AUTO-OIL e sui valori limite delle emissioni dei gas di scarico, ma sono del parere che essi debbano essere uguali per tutti.
Signor Presidente, signora Commissario, onorevoli colleghi, penso che abbiamo bisogno di questa direttiva. Primo: essa specifica chiaramente gli obiettivi ambientali. Secondo: essa può incoraggiare il riciclaggio, il che è estremamente importante. Terzo: essa stabilisce una procedura ben definita per combattere l'inquinamento da metalli pesanti, il che rappresenta a sua volta un elemento di rilievo. La direttiva fissa un quadro europeo, valido tra l'altro anche per gli Stati membri che dispongono già di un sistema con il quale intendono continuare ad operare.
Pertanto dobbiamo in primo luogo mantenere le percentuali di riciclaggio, perché esse promuovono l'innovazione tecnologica e spingono a individuare delle soluzioni per il trattamento dei materiali con i quali non sappiamo bene come comportarci.
Secondo, dobbiamo rispettare quanto previsto dalla posizione comune, il che significa che dal 2006 l'ultimo proprietario potrà consegnare gratuitamente un veicolo fuori uso ad un impianto di trattamento. Anche questo rappresenta un punto di fondamentale importanza, che non può essere messo in discussione.
Dichiaro ripresa la sessione del Parlamento europeo, interrotta giovedì 3 febbraio 2000.
Il processo verbale della seduta di giovedì 3 febbraio è stato distribuito.
Dalle reazioni deduco che molti deputati non sono ancora in possesso del processo verbale. Naturalmente non è possibile approvare un processo verbale di cui non avete preso visione. Pertanto, essendo chiaro che non lo avete ricevuto, e me ne scuso, propongo di sottoporlo alla vostra approvazione domani mattina.
Signora Presidente, intervengo per un richiamo al Regolamento. La BBC questa mattina ha riferito la notizia secondo cui un deputato britannico di questo Parlamento, che occupa una carica autorevole nella sua delegazione, continuerebbe a offrire consulenza strategica a clienti privati, senza indicare l' identità di tali clienti nel registro in cui i parlamentari sono tenuti a dichiarare i loro interessi finanziari. I cittadini europei hanno il diritto di aspettarsi che i loro rappresentanti tengano distinti l' interesse pubblico dal guadagno personale, ma possono essere certi che ciò avvenga in tutti i casi soltanto se le informazioni sono pubbliche e facilmente accessibili.
Signora Presidente, poiché la questione è stata portata all' attenzione dei Questori, vorrei chiederle di usare la sua influenza per garantire che il registro degli interessi sia aggiornato e rettificato in casi come quello di specie e soprattutto che tale registro non sia accessibile solo a fini di controllo ma anche su Internet.
La ringrazio, onorevole Davies. Mi occuperò della questione con il Collegio dei questori.
Signora Presidente, intervengo per un richiamo al Regolamento. In occasione del primo San Valentino del nuovo millennio, spero che lei riterrà opportuno che il Parlamento celebri questo giorno assumendo un deciso impegno a favore della lotta contro le malattie cardiovascolari, la prima causa di decessi nell' Unione europea. Invito i colleghi deputati a sottoscrivere l' impegno assunto oggi dalla Winning Hearts Conference, affinché ogni bambino nato nel nuovo millennio possa avere il diritto di vivere almeno fino a 65 anni senza essere colpito da patologie cardiovascolari che possono essere prevenute. Buon San Valentino!
Signora Presidente, intervengo ai sensi dell' articolo 9 del Regolamento in riferimento al medesimo punto sollevato dall' onorevole Davies, il quale riferiva in merito alle gravi illazioni formulate questa mattina dalla BBC Radio. Sarei lieto se potesse rassicurarmi che è sua intenzione avviare un' indagine al fine di accertare se davvero i due deputati di cui sono stati fatti i nomi in questa intervista della BBC gestiscono le proprie attività da questo Parlamento e dai loro uffici di parlamentari, poiché un simile comportamento sarebbe assai grave. In passato l' ambivalenza dei conservatori britannici ha gettato discredito sulla Camera dei Comuni del Regno Unito e sussiste concretamente il grave rischio che tale atteggiamento produca le medesime conseguenze in questo Parlamento.
Grazie, onorevole Murphy. Come ho appena detto all' onorevole Davies, le prometto di esaminare già stasera la questione con i Questori.
Signora Presidente, intervengo per un richiamo al Regolamento. Le ho già scritto in ripetute occasioni sul tema dell' utilizzo del richiamo al Regolamento in quest' Aula. Mi chiedo in cosa consistesse il richiamo al Regolamento dell' onorevole Davies. Perché non ha detto che anche uno dei suoi colleghi liberali svolge un' attività di consulenza caduta nel mirino della BBC? L' Aula intende lasciare che il suo ordine del giorno sia dettato dai servizi offensivi trasmessi da un programma radiofonico che basa le proprie notizie sulla mendacia, oppure intende mettersi seriamente al lavoro e affrontare le sfide che l' Europa ha dinanzi?
Onorevoli colleghi, ovviamente i Questori che esamineranno la questione non si fideranno unicamente delle informazioni diffuse per radio, ma agiranno con grande rigore.
Signora Presidente, credo di interpretare i sentimenti di molti colleghi della maggior parte dei gruppi politici affermando che il messaggio rivolto, otto giorni fa, dal Presidente della Commissione al nuovo Cancelliere austriaco ha creato un certo disagio. Era davvero necessario in tale messaggio dire, e cito,: "con i miei migliori auguri di successo" , oppure "sono certo che lei continuerà l' impegno dei suoi predecessori a favore della libertà, della democrazia, del rispetto dei diritti dell' uomo e delle libertà fondamentali" , o ancora "mi aspetto una collaborazione fruttuosa e costruttiva" ? Signora Presidente, vorrei che domani, il Presidente Prodi ci precisasse il senso che intendeva, o meno, attribuire alle sue parole affinché nessuno, assolutamente nessuno, possa utilizzare quel messaggio, come minimo insolito e infelice, anche contro la volontà del signor Prodi, banalizzando in tal modo la pericolosa operazione politica in corso in Austria.
Grazie, onorevole Wurtz. Onorevoli colleghi, vi prego di non intavolare una discussione: si trattava di una mozione di procedura. Le ricordo, onorevole Wurtz, che domani il Presidente Prodi farà una dichiarazione sul programma della Commissione. Naturalmente nel dibattito che farà seguito a tale dichiarazione avrete piena facoltà di porre le vostre domande così come il Presidente Prodi avrà facoltà di rispondervi. Pertanto, propongo di chiarire definitivamente la questione in quell' occasione, se volete e se il Presidente Prodi lo vorrà.
Signora Presidente, sono davvero spiacente di doverla importunare di nuovo con una richiesta che ho formulato già due volte in quest' Aula. Come le ho già detto, i colleghi olandesi gradirebbero avere a disposizione un canale televisivo olandese. Nel frattempo il numero dei canali sui nostri apparecchi televisivi in Parlamento è salito a 28: ci sono due canali greci, uno finlandese e uno belga, ma ancora nemmeno l'ombra di un canale olandese. Ci sono sette canali inglesi, sei tedeschi e sei francesi. Già in settembre mi era stato promesso che a partire da gennaio la questione sarebbe stata risolta. Siamo a febbraio ma ancora il canale olandese non c'è. Pertanto la invito ancora una volta a venire incontro alla nostra richiesta. Mi domando quale burocrazia medievale impedisca che via satellite si sintonizzi anche un canale olandese.
I processi verbali delle sedute di giovedì 3 febbraio e lunedì 14 febbraio sono stati distribuiti. Quello del 3 febbraio è stato in realtà già distribuito a Bruxelles: forse alcuni colleghi non l' avevano ricevuto per questo motivo.
Signora Presidente, è mia abitudine essere sempre presente all' inizio della seduta del lunedì pomeriggio alle 17.00. Ieri, io e molti altri deputati europei, non abbiamo potuto essere presenti perché l' aereo di Air France, con il quale di solito arriviamo qui alle 14.15, è stato annullato senza nessuna spiegazione da parte della compagnia aerea, per cui ci è stato impossibile arrivare in tempo. Se l' Air France mantiene questa politica di boicottaggio nei confronti del Parlamento europeo, quest' ultimo dovrebbe prendere le misure appropriate per evitare che ciò si ripeta.
Grazie, onorevole Medina Ortega. Condivido senz' altro i suoi rilievi. Potrebbe cortesemente scrivermi per darmi modo, prove alla mano, di investire della cosa i responsabili di Air France e anche del governo francese? Penso che non si possa proprio continuare più così: occorre assolutamente protestare con la massima energia.
Signora Presidente, ho condiviso ieri con il collega Medina Ortega la stessa esperienza.
Ritengo che le autorità di governo francesi - che hanno l'onore di ospitare a Strasburgo la sede del Parlamento europeo - debbano essere consapevoli della responsabilità di garantire comunicazioni adeguate con tutte le capitali dell'Unione.
Signora Presidente, non intervengo sui ritardi aerei: vorrei invece scusare l'assenza, nella seduta di ieri, della collega del gruppo dei Verdi, la onorevole Caroline Lucas, eurodeputata britannica. Non poteva essere presente perché è stata arrestata in occasione di una manifestazione antinucleare a Glasgow ieri mattina. Al momento dell' identificazione è risultata chiaramente la sua condizione di eurodeputata; ciò nondimeno è stata detenuta per tutto il giorno. Questo per me è assolutamente inaccettabile, per cui le chiederei - peraltro in merito le ho già scritto con la collega onorevole Hautala - di intervenire presso le autorità britanniche, affinché situazioni simili non si ripetano e si presentino le scuse alla onorevole Lucas.
Grazie, onorevole Lannoye. Ho ricevuto la sua lettera e sono già intervenuta in questo senso presso la Rappresentanza permanente britannica.
Signora Presidente, ho una richiesta a proposito della votazione di oggi, che ho già avanzato come dichiarazione orale sulla relazione EQUAL. Chiedo il rinvio a domani della votazione sull'iniziativa comunitaria EQUAL in quanto ci occorre ancora un po' di tempo per affrontare un punto importante. Sono ottimista e vado incontro alla votazione con tranquillità e fiducia; sono certa che raccoglieremo il più ampio consenso a favore di questa relazione su EQUAL. Ci occorre solo ancora un po' di tempo per mettere a punto alcuni dettagli relativi alla questione dei richiedenti asilo e vi prego quindi di effettuare la votazione domani invece che oggi.
Signora Presidente, mi riallaccio all' intervento dell' onorevole Lannoye: la onorevole Lucas è stata arrestata nei pressi di Glasgow per aver partecipato a una protesta contro la base Trident a Faslane. Sono assolutamente solidale con questa protesta, ma non lo sono con il tentativo della onorevole Lucas di trincerarsi dietro l' immunità parlamentare.
Anch' io sono stato arrestato per aver protestato a Faslane, ma non mi sono fatto scudo dell' immunità: ho accettato la punizione che mi è stata inflitta. Anche la onorevole Lucas dovrebbe fare lo stesso.
Signora Presidente, vorrei intervenire sulla richiesta, avanzata dall' onorevole Stenzel, di rinviare a domani il voto sull' iniziativa comunitaria EQUAL.
In effetti, questa iniziativa ha avuto una discussione molto animata all' interno della commissione e, essendo una proposta importante della Commissione esecutiva, che si riferisce agli accordi che abbiamo raggiunto lo scorso anno, penso che sia accoglibile.
Noi siamo d' accordo con l' onorevole Stenzel che la richiesta di rinvio sia accoglibile per trovare il più possibile una convergenza fra i gruppi, in modo che il Parlamento esprima, con la più larga maggioranza possibile, la sua posizione su questa iniziativa.
C' è qualche collega che intende forse esprimersi contro la richiesta della onorevole Stenzel, sostenuta dalla onorevole Ghilardotti?
Il processo verbale della seduta di ieri è stato distribuito.
Signor Presidente, rilevo nel processo verbale che ieri due deputati sono intervenuti a proposito dei ritardi subiti lunedì da voli diretti a Strasburgo. Vorrei aggiungere che anche il volo in partenza dall'aeroporto Schipol di Amsterdam è stato ritardato e poi annullato. Siamo stati dirottati all'aeroporto di Basilea-Mulhouse. Ci era stato detto che all'arrivo avremmo trovato un autobus ad attenderci. In realtà, dal nostro arrivo sono trascorsi 45 minuti prima che l'autobus comparisse all'aeroporto. Alla fine siamo arrivati a destinazione, lunedì alle 20.30, dopo che alcuni di noi avevano impiegato più di 12 ore per il viaggio.
Questo disservizio e le difficoltà che si incontrano nel raggiungere Strasburgo il lunedì sembrano ineluttabili. Visto che il governo francese insiste sul fatto che continuiamo a riunirci a Strasburgo, potrebbe almeno fare in modo che quando i voli vengono dirottati a Basilea gli autobus vadano a prendere i passeggeri in tempo, altrimenti non ha proprio senso che noi cerchiamo di arrivare qui il lunedì per partecipare a qualsiasi tipo di attività. Mi chiedo se è possibile aggiungere questo punto nel processo verbale.
Signor Presidente, c' ero anch' io su quell' aereo e mi vergogno di dover dire che era un volo della KLM, cioè della nostra compagnia di bandiera. Spero che la prossima volta le cose andranno meglio, grazie anche alla collaborazione con un' altra compagnia aerea.
Signor Presidente, vorrei richiamare l' attenzione su un punto all' ordine del giorno della presente seduta. Nella seduta di lunedì abbiamo convenuto di rinviare la dichiarazione del Consiglio sul cinquantesimo anniversario della Convenzione di Ginevra. Vorrei soltanto sottolineare che oggi discuteremo degli altri punti, mentre questo argomento sarà oggetto della tornata di marzo. Con ogni probabilità è stato inserito per errore nell' ordine del giorno odierno.
Onorevole Swoboda, confermo quanto lei ha appena affermato. Si tratta effettivamente di un errore di stampa. Non fa fede il testo che è stato distribuito perché è stata presa la decisione di rinviare la discussione.
Signor Presidente, vorrei solo dire che mentre entravo questa mattina ho notato due persone che fumavano fuori dell'Aula. L'odore è assolutamente disgustoso! Può fare qualcosa in proposito?
Personalmente non credo che potrò farlo, però lei ha ragione: bisognerebbe trovare una forma rapida di educazione anche per coloro che non rispettano i divieti che noi stessi abbiamo deciso.
Per quanto riguarda i ritardi degli aerei e i problemi che ne sono derivati, si potrebbe formare una piccola associazione - non so, a dire il vero, quanto piccola - di coloro che hanno avuto difficoltà per arrivare a Strasburgo in occasione di questa tornata, e ciò per valutare quanti e quali problemi si sono effettivamente incontrati.
Coerenza delle diverse politiche dell'Unione con la politica dello sviluppo
L' ordine del giorno reca le dichiarazioni del Consiglio e della Commissione sulla coerenza delle diverse politiche dell' Unione con la politica dello sviluppo.
Signor Presidente, è con grande piacere che, per la prima volta, mi rivolgo all'Assemblea, a nome della Presidenza del Consiglio, riconoscendo il ruolo fondamentale che il Parlamento europeo dovrà assumere in un prossimo futuro nell' opera di rinnovamento delle politiche di sviluppo dell' Unione europea, poiché il tema della dichiarazione che oggi ho l' onore di presentarvi è la coerenza delle politiche dell' Unione in materia di sviluppo.
Lasciando naturalmente alla Commissione il compito di completare alcune delle osservazioni che avrò occasione di fare, vorrei innanzitutto sottolineare l' esigenza, avvertita da tutti nell' ambito dell' Unione europea, di rendere compatibile lo straordinario sviluppo e il progresso di cui, grazie soprattutto all' innovazione tecnologica, che ha subito una forte accelerazione negli ultimi decenni, hanno beneficiato larghi strati della popolazione mondiale, in termini di benessere e di miglioramento delle condizioni di vita, con il contemporaneo accentuarsi di squilibri già profondi tra le diverse regioni e aree geopolitiche del pianeta. Tali squilibri mettono a rischio la stabilità del sistema internazionale e minacciano la pace, imponendo a ciascuno di noi il dovere di coscienza di cercare di individuare politiche adeguate all' obiettivo di ottenere maggiore stabilità e maggior equilibrio tra le differenti aree del nostro pianeta.
Occorre quindi procedere ad una rivalutazione delle politiche di sviluppo, come risposta alla globalizzazione dei mercati economici e finanziari. Le condizioni di forte squilibrio in cui i mercati attualmente operano rendono indispensabili correzioni significative che, a loro volta, impongono necessariamente nuove opzioni per le politiche di sviluppo. Ci troviamo dunque di fronte ad un nuovo modello delle politiche in materia di sviluppo, il quale richiede che la nostra azione incida principalmente sui quattro aspetti seguenti.
In primo luogo, è necessaria una maggiore concertazione tra i vari soggetti internazionali nell' ambito dei donatori, che includa un maggiore coordinamento, più coerenza ed una migliore articolazione tra aiuti umanitari e politiche di sviluppo, il rafforzamento del sistema multilaterale e una maggiore attenzione al debito e ai problemi del finanziamento e dello sviluppo. Nello stesso tempo, riferimenti nuovi si impongono anche ai paesi che attualmente sono beneficiari di aiuti: in particolare divengono indispensabili la lotta alla corruzione, la democrazia e il buon governo come principi fondamentali dello sviluppo dei loro sistemi politici nonché l' adozione di politiche direttamente focalizzate alla riduzione della povertà.
Un secondo aspetto di questo nuovo modello delle politiche di sviluppo esprime l' esigenza di passare definitivamente da una visione riduttiva degli aiuti allo sviluppo come unico elemento di tali politiche a una visione dello sviluppo più integrata, innanzitutto valorizzando maggiormente il ruolo di altre politiche in campo finanziario e nei settori del commercio e degli investimenti, ma anche promuovendo tale visione integrata dello sviluppo sia a livello delle politiche globali, sia a livello delle politiche dei singoli Stati donatori.
Un terzo aspetto del nuovo modello, su cui vale la pena di soffermarsi, riguarda una politica orientata al perseguimento degli obiettivi. A partire dal 1995, grazie ad uno sforzo di concertazione tra i principali Stati donatori a livello internazionale, indotto da un' importante riflessione emersa nell' ambito del Comitato per l' aiuto allo sviluppo dell' OCSE, è stato possibile individuare alcuni obiettivi fondamentali che devono guidare l' orientamento e l' attuazione delle politiche di sviluppo, sia all' interno degli Stati sia in ambito internazionale. Tali obiettivi prevedono, come è noto, di dimezzare la povertà entro l' anno 2015, mediante l' aumento dell' istruzione obbligatoria, un calo significativo della mortalità infantile, e una serie di interventi specifici a favore di un maggiore benessere sociale. Ciò vorrebbe dire sottrarre più di un terzo della popolazione mondiale alla situazione di miseria in cui vive; sottrarre circa un miliardo di persone a condizioni di vita di estrema povertà non può non essere considerato un risultato straordinario, ma la sua realizzazione richiede una forte partecipazione e un forte intervento da parte di tutta la comunità internazionale.
Infine, vi è un quarto aspetto di questo nuovo modello degno di essere sottolineato: sebbene siano diventate negli ultimi anni una questione sempre più globale, le politiche di sviluppo mancano di una forte leadership internazionale. A tale evoluzione hanno contribuito significativamente le azioni concertate delle istituzioni che emanano dalle Nazioni Unite, ma anche di quelle di Bretton Woods. Sono da registrare in particolare i contributi forniti a questo dibattito sia dalla Banca mondiale, specialmente con il suo documento Comprehensive Framework, sia dal Fondo monetario internazionale. Per la prima volta un' istituzione quale il FMI colloca il problema della riduzione della povertà al centro dei propri orientamenti politici e stabilisce una connessione, fino a poco tempo fa inimmaginabile da parte di un' istituzione con una simile vocazione, fra l' alleggerimento del debito e la povertà. E' anche alla luce di questo nuovo ruolo delle organizzazioni internazionali, che dobbiamo riflettere sul ruolo dell' Unione europea in merito ai problemi dello sviluppo.
La Presidenza portoghese ritiene indispensabile per l' Unione europea, in ragione del proprio fondamentale ruolo di principale donatore a livello internazionale, impegnarsi più attivamente e assumere un ruolo guida in questo movimento di rinnovamento delle politiche di sviluppo, promuovendo una maggiore articolazione e un maggiore coordinamento a livello internazionale e, in particolare, con il sistema delle Nazioni Unite e con il sistema di Bretton Woods.
Il processo verbale della seduta di ieri è stato distribuito.
Signor Presidente, vorrei esporre un' osservazione inerente ad una riunione che si è svolta ieri sera e cui hanno partecipato numerosi deputati del Parlamento europeo, senza alcuna differenziazione per gruppo politico. Si è trattato di un incontro volto ad appurare quali opere possano essere effettuate per migliorare sempre più il nostro lavoro ed al quale hanno preso parte vicepresidenti, questori nonché alcuni architetti che hanno costruito l' Emiciclo.
In tale occasione abbiamo scoperto che la bella tenda bianca alle sue spalle, signor Presidente, nasconde un' ampia finestra. Se la si aprisse, si potrebbe godere di una splendida vista sul fiume. Ci è stato tuttavia spiegato che il tendaggio è chiuso per evitare che lei rimanga in controluce e per garantire la luce migliore nel corso dei dibattiti. Tuttavia, prima dell' apertura dei dibattiti o quando si sospende la sessione, nulla vieta che si scosti la tenda per ammirare un poco, a titolo gratuito, il magnifico spettacolo che apparentemente si cela dietro di lei.
Sono lieto che l' Assemblea sia illuminata dalla ricchezza dei dibattiti tuttavia, a mio parere, sarebbe ancora meglio se, di tanto di tanto, il sole potesse splendere direttamente sull' Aula. Sarebbe pertanto cosa gradita se lei potesse verificare con i commessi la possibilità di aprire ogni tanto tale tenda.
Grazie, onorevole collega. Sono grato di ogni suggerimento che miri a rendere più vivibile la nostra sala riunioni. Vorrei farvi la proposta seguente: per il momento continuiamo i lavori nella sala così com'è. Nel frattempo, verificheremo se la cosa è tecnicamente fattibile. Se così fosse, faremo una prova di mezz'ora per vedere che effetto fa avere il Presidente in controluce.
L'ordine del giorno reca la discussione sulla relazione (A5-0025/2000), presentata dall'onorevole Olle Schmidt a nome della commissione per i problemi economici e monetari, su:
I. proposta di direttiva del Parlamento europeo e del Consiglio (COM(1998) 451 - C4-0465/1998 - 1998/0242(COD)) recante modifica della direttiva 85/611/CEE concernente il coordinamento delle disposizioni legislative e amministrative in materia di taluni organismi d'investimento collettivo in valori mobiliari (OICVM), al fine di regolamentare le società di gestione e i prospetti semplificati degli OICVM;
II. proposta di direttiva del Parlamento europeo e del Consiglio (COM(1998) 449 - C4-0464/1998 - 1998/0243(COD)) che modifica la direttiva 85/611/CEE concernente il coordinamento delle disposizioni legislative e amministrative in materia di taluni organismi di investimento collettivo in valori mobiliari (OICVM).
Signor Presidente, signor Commissario, onorevoli colleghi, confido che il Parlamento sia pronto a prendere oggi una decisione che rafforzerà il mercato finanziario europeo. In qualità di nuovo deputato al Parlamento europeo, ho trovato estremamente interessante e istruttivo farmi carico della responsabilità di un tema tanto importante. Tengo a ringraziare in particolare i miei colleghi di commissione per la loro disponibilità al compromesso, per l'attenzione mostrata dal presidente e dall'ufficio di presidenza verso la complessità della materia, per i buoni contatti stabiliti con la Commissione, non ultimo con il Commissario, e con il Consiglio, nonché per il lavoro svolto con dedizione dal segretariato della commissione parlamentare. In commissione il grado di concordia è stato notevole, salvo su un punto per il quale confido comunque che possa essere trovata una soluzione.
La questione degli OICVM può essere ritenuta tecnicamente complessa e politicamente rischiosa. Penso che alcuni non conoscano neppure il significato di questa sigla. Permettetemi tuttavia di chiarire senza mezzi termini che di tratta si una questione tale da coinvolgere davvero il cittadino europeo, perché riguarda il modo in cui i loro risparmi vengono amministrati, le possibilità di scelta esistenti, le modalità di concorrenza fra i vari paesi sulle diverse forme di risparmio, le esigenze del risparmiatore in materia di sicurezza e le opportunità di risparmio oculato offerte ai cittadini europei in previsione della vecchiaia. Sono tutti temi che richiedono un sapiente equilibrio fra le esigenze di liberalizzazione per un mercato migliore e maggiori rendimenti, da una parte, e di tutela e sicurezza degli investitori, dall'altra.
Nel corso degli anni '80, la maggior parte dei mercati europei ha sperimentato un drastico processo di deregolamentazione. Ciò ha avuto come conseguenza un impetuoso sviluppo, durato alcuni anni, dei mercati monetari e obbligazionari a livello nazionale. I fondi di investimento collettivo sono divenuti un'alternativa al risparmio bancario. Nel mio paese, oltre il 60 percento degli svedesi ha collocato i propri risparmi in fondi di vario genere. Il risparmio gestito garantisce una certa sicurezza proprio grazie all'entità degli investimenti effettuati dai fondi. Il mercato dei capitali e dei titoli di investimento non ha cessato di espandersi e la direttiva sugli OICVM attualmente i vigore è divenuta ormai superata e non più al passo con i tempi. Nei vari Stati membri sono sorte nuove tipologie di fondi che non possono commercializzare le proprie quote in altri Stati membri. Ciò equivale naturalmente a un intralcio alla concorrenza e all'innovazione, oltre a limitare la scelta del pubblico in materia di opportunità di risparmio alternative.
La proposta della Commissione oggi al nostro vaglio consta di due parti. La prima riguarda il prodotto in sé, ossia i fondi, mentre la seconda concerne i gestori di tali fondi. La prima proposta mira sostanzialmente ad ampliare le possibilità di investimento degli OICVM permettendo loro di investire in quote di altri OICVM - per esempio in fondi che investano in altri fondi - nonché in opzioni standardizzate e contratti finanziari a termine, in depositi bancari e in determinati tipi di strumenti del mercato monetario. Per tali investimenti vengono proposte apposite regole di ripartizione del rischio, in base a criteri sia qualitativi che quantitativi. Vengono inoltre introdotte regole speciali di ripartizione del rischio per gli organismi il cui scopo sia la riproduzione di un indice azionario, ossia il cosiddetto fondo indicizzato. Rispetto alla proposta della Commissione esecutiva, in commissione parlamentare abbiamo chiesto un inasprimento dei requisiti in materia.
Per garantire un'attuazione trasparente e adeguata, gli investimenti in fondi non armonizzati dovrebbero essere consentiti unicamente a condizione che vengano introdotti criteri qualitativi, ad esempio requisiti in materia di trasparenza e tutela dell'investitore. E' inoltre necessaria l'introduzione di criteri quantitativi concernenti il grado di esposizione al rischio.
Signor Presidente, passiamo ora all'aspetto sul quale non vi è accordo, o meglio sul quale spererei che vi fosse accordo: i derivati OTC. Nella sua proposta, la Commissione opera una distinzione tra strumenti finanziari derivati negoziati su un mercato non regolamentato e strumenti derivati che non sono negoziati su un mercato regolamentato, i cosiddetti derivati OTC. La proposta della Commissione si basa sul fatto che i derivati OTC non rientrano nella categoria di investimenti previsti per gli OICVM e che debbano essere utilizzati al solo scopo di permettere una gestione efficace del portafoglio e limitare i rischi valutari. In questi ultimi anni, il mercato degli strumenti derivati ha dato prova di una crescita molto rapida praticamente in tutti gli Stati membri. E' quindi importante che la loro regolamentazione sia flessibile in modo da evitare che il mercato si trovi ostacolato in futuro. Le definizioni "contratti a termine standardizzati" e "opzioni standardizzate" dovrebbero pertanto essere unificate nella nuova definizione "strumenti finanziari derivati" che includa così anche i derivati OTC. Gli investimenti in derivati OTC dovrebbero tuttavia essere consentiti unicamente a condizione di introdurre criteri sia quantitativi che qualitativi.
La seconda proposta della Commissione si applica a coloro che gestiscono gli OICVM, ossia alle società di gestione. Le norme che disciplinano le società di gestione - anche per quanto riguarda i requisiti necessari all'avviamento e allo svolgimento dell'attività - vengono adeguate alla normativa esistente. Un punto essenziale è rappresentato dall'introduzione di disposizioni circa il cosiddetto prospetto semplificato. Le informazioni rilevanti dovranno essere fornite a chiunque intenda acquistare azioni di un OICVM in una lingua che sia di facile comprensione per gli investitori del paese ospitante. Anche a tale proposito, la commissione parlamentare desidera una soluzione più rigorosa rispetto a quella della Commissione europea.
Una questione discussa in commissione riguarda inoltre i requisiti in materia di apporto di capitale da imporre alle società di gestione. A tale proposito, esistono pareri divergenti. Per me è importante, fra le altre cose, che le regole comuni non estromettano le piccole imprese.
Nei mesi di lavoro che ho dedicato a questa relazione è emersa una richiesta molto chiara tanto da parte del settore interessato, quanto dai rappresentanti dei consumatori. La situazione odierna non è soddisfacente. I risparmiatori e gli operatori del settore necessitano di norme aggiornate che valgano in tutta Europa. Ritengo che l'attuale proposta assicuri un adeguato equilibrio tra la liberalizzazione del mercato e l'esigenza di un'efficace tutela degli investitori.
Concludo precisando che una parte dei colleghi ha ritenuto la presente proposta troppo audace, mentre altri hanno ritenuto me troppo poco liberale. A tutti costoro mi limito a rispondere: non si può avere tutto.
Signor Presidente, per cominciare desidero ringraziare ufficialmente il nostro relatore, onorevole Schmidt, per l'immensa mole di lavoro svolta. In effetti, sono stato il padre putativo di queste relazioni durante la precedente legislatura; mentre in sei anni non siamo stati capaci di raggiungere un compromesso o un accordo su questo tema, l'onorevole Schmidt, in un breve lasso di tempo, è riuscito a condurre la questione alla fase finale in Parlamento e per questo lo ringrazio.
In qualità di relatore per parere della commissione giuridica e per il mercato interno desidero inoltre ringraziare ufficialmente la segreteria della commissione giuridica e quella della commissione per i problemi economici e monetari, per la cooperazione che hanno offerto in questo frangente.
Quest'oggi presenterò il mio intervento in vesti diverse: innanzitutto, quale padre putativo di questa relazione; in secondo luogo, quale relatore per parere; infine, soprattutto come osservatore che riconosce i considerevoli benefici che l'Unione europea può ottenere da un sistema di investimenti armonizzato dall'OICVM, per garantire che il denaro guadagnato in Europa, ma investito al di fuori dell'Unione europea, senza che quest'ultima ne benefici, possa restare all'interno dell'economia per favorire l'imprenditorialità, l'occupazione e per tutelare i futuri diritti alla pensione.
Il processo verbale della seduta di ieri è stato distribuito.
Signor Presidente, nel processo verbale di ieri saranno certo inclusi gli interventi relativi alla cosiddetta "dichiarazione di Strasburgo" , che vorrebbe coinvolgere il nostro Parlamento in una serie di considerazioni che porterebbero direttamente a concludere che il sottoscritto è un nazista. Tale dichiarazione, che coinvolge, come già detto, il Parlamento senza essere stata trattata in Aula, è una manipolazione assolutamente inaccettabile. Ringrazio la Presidente, onorevole Fontaine, che ieri ha preso posizione negando il coinvolgimento dell' Assemblea. Signor Presidente, non solo la dichiarazione diffama e definisce nazisti il PNV, Eusko Alkartasuna e il governo democratico dei Paesi Baschi, i quali mantengono un atteggiamento che altrove, cioè in Irlanda, ha portato al conferimento del premio Nobel, ma addirittura insulta i rappresentanti dei cittadini europei - come il sottoscritto, che rappresenta una parte della società galiziana - sostenendo che essi sarebbero più pericolosi dei nazisti. La dichiarazione in questione offende gruppi indubbiamente democratici, con una lunga storia alle spalle, in una manifestazione di pazzia che condanno. In ogni caso, chiedo che si dia ascolto alle nostre parole, perché non si può coinvolgere il Parlamento europeo in un' iniziativa folle che reputo inaccettabile.
Ringrazio l' onorevole Nogueira per il chiarimento. Ricordo che le questioni concernenti il processo verbale devono fare riferimento esclusivamente ad esso. Ad ogni modo, a beneficio dei colleghi che non conoscono la posizione del Presidente del Parlamento, provvedo ora alla lettura del comunicato ufficiale, che così risulterà nel processo verbale di oggi.
"Il 17 febbraio la Presidente del Parlamento europeo, onorevole Fontaine, ha ricevuto, su loro richiesta, i rappresentanti del Foro di Ermua. I Vicepresidenti spagnoli del Parlamento europeo erano rappresentati. Al termine dell' incontro, i rappresentanti di tale Foro le hanno consegnato un documento intitolato "Dichiarazione di Strasburgo" ; ella puntualizza che non approva affatto i termini di tale documento.
Signor Presidente, sollecito una rettifica nel processo verbale in merito al voto dell' emendamento n. 5 della relazione Swoboda. La prego di notare che gli onorevoli Raymond, Saint-Josse ed io abbiamo votato contro l'emendamento.
Prendo nota della sua richiesta, che risulterà nel processo verbale.
Signor Presidente, non intervengo in merito al processo verbale, bensì ad una comunicazione presentataci in data odierna che riguarda l' annullamento della Conferenza dei presidenti aperta ai deputati e prevista per il 23 febbraio. Dovremmo riflettere attentamente sull' opportunità di tenere questo tipo di incontri. Ho la sensazione che si tratti, ancora una volta, di una sorta di atto dovuto che siamo obbligati a compiere. Nel corso di tale riunione riceviamo informazioni che possiamo leggere sui giornali, dai quali anzi apprendiamo di più. Inoltre non accetto che gli ordini del giorno delle commissioni, di solito già molto fitti, vengano ridotti a causa di queste esibizioni. Per questo motivo vi invito a riflettere sull' opportunità di eliminare in via definitiva questo genere di riunioni.
Onorevole Bösch, prendo nota della sua osservazione, ma il fatto che si tengano delle riunioni della Conferenza dei presidenti aperte a tutti i parlamentari si deve ad una richiesta degli stessi deputati, che desiderano prendervi. Indubbiamente dovremmo essere più selettivi. Ad ogni modo, l'Ufficio di presidenza prenderà in considerazione il suo suggerimento.
Signor Presidente, chiediamo che l'ultima frase dell'emendamento 2, che recita: "invita altresì gli Stati membri a favorire il turismo nella terza età" venga anticipata, includendola nel paragrafo 25, che è specificatamente rivolto al turismo sociale, al termine della frase "il turismo per gruppi sociali organizzati". Ci sembra questa la collocazione più legittima, più utile.
(Più di dodici deputati si oppongono all' accoglimento dell' emendamento orale) L' emendamento orale non viene accolto.
Signor Presidente, mi sono astenuto sull' eccellente relazione dell' onorevole Viceconte, anche se essa contiene osservazioni molto valide e nonostante la Baviera, che io rappresento, sia una delle aree turistiche di maggior richiamo dell' Unione europea. Vi invito caldamente a trascorrere le vacanze il più spesso possibile in Baviera e nella vicina Austria.
Tuttavia, a prescindere da ciò, dichiaro che non condivido l' impostazione centralistica della comunicazione della Commissione. Ritengo che, proprio nella politica per il turismo c' è bisogno di un maggior decentramento, di più regionalismo e di un minor numero di controlli burocratici a livello centrale. Per questo motivo non dobbiamo lasciarci trascinare in una politica turistica centralistica dell' Unione europea.
Dichiaro ripresa la sessione del Parlamento europeo, interrotta venerdì 18 febbraio 2000.
Onorevoli colleghi, come sapete, il 22 febbraio scorso l' ETA ha inferto un altro brutale colpo alla Spagna assassinando Fernando Buesa Blanco, segretario del Partito socialista della Biscaglia e portavoce del Partito socialista del parlamento basco, e Joige Díez Elorza, la sua guardia del corpo. Il giorno stesso ho voluto esprimere, a titolo personale e a nome del Parlamento europeo, la nostra profonda solidarietà e le nostre sentite condoglianze alle famiglie delle vittime.
Questi uomini hanno pagato con la vita il loro attaccamento per la democrazia. Ho voluto condannare con vigore questo atto di barbarie del tutto indegno della società civile. Lo Stato di diritto e il rispetto dei diritti e delle libertà fondamentali costituiscono i principi portanti dell' Unione europea e respingiamo il terrorismo in ogni sua forma. Nella speranza che questi uomini siano le ultime vittime dell' ETA, mi rivolgo a questa organizzazione affinché metta fine alla violenza e faccia ricorso ai canali democratici previsti in Spagna.
Onorevoli colleghi, vi invito ad osservare un minuto di silenzio in memoria di Fernando Buesa Blanco e di Jorge Díez Elorza.
B (ES) Signora Presidente, innanzi tutto a nome del gruppo del Partito del socialismo europeo, le sono grato per la sua dichiarazione di martedì scorso e per le parole appena pronunciate in memoria di Fernando Buesa Blanco, deputato e portavoce del gruppo socialista nel parlamento basco. Era stato vicelehendakari, vicepresidente del governo basco.
Se me lo consente, signora Presidente, ritengo che il più grande tributo che il mio gruppo e questo Parlamento possano rendere a Fernando Buesa consiste nel raccogliere quanto egli diceva, come europeo, sulla sua visione dei paesi baschi, della Spagna e dell' Europa. Nella sua autobiografia diceva quanto segue: "Siamo in Europa. Qualsiasi persona della mia età -54 anni- è in grado di ricordare i propri nonni e l' epoca in cui essi vissero, l' epoca dei nostri padri, l' epoca attuale e cercare di prevedere quella in cui vivranno i nostri figli. Nell' epoca dei miei nonni, viaggiare da Vitoria a Siviglia richiedeva diversi giorni. Oggi ci vogliono 2 o 3 ore di volo per andare da Vitoria a Copenhagen. Oggi, alla fine del XX secolo, in Europa esiste un mercato unico che tra breve avrà un' unica moneta. Inoltre, ci possiamo spostare con molta più facilità rispetto a quanto non potessero fare i nostri nonni nell' ambito della Spagna e persino negli stessi paesi baschi.
Ci accingiamo a costruire un grande spazio europeo, che prima dovrà essere strutturato economicamente e in seguito politicamente. Tale processo potrà richiedere più o meno tempo, tuttavia è inarrestabile nonché auspicabile. E' ancora percepito come qualcosa di lontano da parte dei cittadini, ma è del tutto reale e dovrebbe servirci per porre in discussione alcune cose della nostra stessa realtà.
In un dibattito che avuto luogo nel partito socialista a proposito del processo irlandese, qualcuno ha affermato quanto segue: "Alla fine, la soluzione in Irlanda è consistita nel fatto che tutte le parti coinvolte abbiano fatto la seguente considerazione: E' così importante essere irlandesi o inglesi? Che ciascuno sia ciò che desidera essere, perché se l' Irlanda e l' Inghilterra fanno parte dell' Unione europea non vale la pena di ammazzare perché si è inglesi o irlandesi. Che differenza fa, se d' ora in poi non funzioneranno più gli schemi nazionali!@
In questo caso potremmo porre la stessa domanda: ha tanta importanza essere basco oppure spagnolo o europeo? Discutiamo molto di che cosa significhi essere baschi, ma oggi i baschi vestono come i danesi e leggono le stesse cose degli inglesi. Se la vita si è destinata a svilupparsi in uno spazio assai più vasto B cosa che sta già accadendo B e se certamente i nostri figli vivranno in questa Europa, che senso ha uccidersi per questi motivi?
Egli soleva dire B e probabilmente in Irlanda questa riflessione è stata assimilata da tutti -: "Ma se stiamo ammazzando per nulla B e lì stavano davvero ammazzando perché esistevano bande paramilitari di tutte le parti coinvolte -, anche nei paesi baschi dovremmo porci questa domanda a voce alta: che importa essere baschi se tanto è uguale? Siate ciò che volete essere. Se nel prossimo futuro funzioneremo in un ambito europeo in campo economico, politico, nella presa di decisioni vitali per ciascun paese, non vale la pena uccidere per questo. Né uccidere né morire per questo@.
B (ES) Signora Presidente, a nome del gruppo del Partito popolare europeo e dei democratici europei, desidero trasmettere alle famiglie di Fernando Buesa, rappresentante del popolo basco, e di Jorge Díez, membro della polizia basca, i sensi della nostra più solidarietà, che naturalmente estendiamo alla famiglia del partito socialista dei paesi baschi.
Signora presidente, tristemente, negli ultimi tempi in quest' Aula abbiamo dovuto parlare degli estremismi europei. Di qualsiasi segno essi siano, alla fine, sono tutti espressioni diverse della stessa cosa. Di fronte a tutto ciò, noi democratici non possiamo rassegnarci alla pace dei morti; al contrario, ci deve dar forza sapere che, nei paesi baschi, l' unica frattura sociale esistente è l' abisso che separa coloro che uccidono e coloro che danno sostegno e comprensione a questi ultimi dalla stragrande maggioranza del popolo basco, che aspira semplicemente a vivere in pace e nella libertà.
B (ES) Signora Presidente, onorevoli colleghi, a nome del gruppo liberale esprimo la più categorica e decisa condanna dell' attentato terrorista del 22 febbraio scorso, avvenuto a Vitoria, che è costato le vite del deputato e portavoce socialista del Parlamento basco, Fernando Buesa, e della sua scorta, Jorge Díez.
Ribadiamo che, in uno Stato di diritto, membro dell' Unione europea, è possibile difendere qualsiasi idea e qualsiasi opzione, a condizione che queste siano espresse in modo democratico e si inquadrino nella difesa del rispetto dei diritti della persona e dei principi e dei valori di giustizia, libertà e progresso economico e sociale su cui si basa l' Unione, che oltre a tutto non consente, evidentemente, la trasgressione di questi principi, come chiaramente stabilito nei Trattati.
Non vi è alcuna giustificazione nella nostra società per azioni terroristiche come quella che è costata la vita del portavoce socialista del Parlamento basco e della sua scorta. Si tratta, inoltre, di un deputato eletto per volontà popolare della società basca.
Auspichiamo che queste vittime siano le ultime di un processo B come lei ha detto, pieno di barbarie B e che si possa trovare la via per assicurare la convivenza e la pace tra il popolo basco.
B (ES) Signora Presidente, a nome del gruppo confederale della sinistra unitaria europea/sinistra verde nordica, desidero unire la mia voce a quella dei colleghi che esprimono il proprio dolore per l' attentato, realmente perverso e crudele, avvenuto nei paesi baschi, che pongono le loro condoglianze alle famiglie e condannano con determinazione azioni che vengono da molto lontano e a cui bisogna porre fine.
Un giorno l' organizzazione terrorista dell' ETA ha ucciso alcuni poliziotti; poi ha assassinato dei militari; quindi ha fatto esplodere una bomba in un supermercato uccidendo uomini, donne e bambini; un altro giorno, ha ucciso nelle strade di Madrid un comandante generale, Quintana Lacaci, che aveva difeso la democrazia il 23 febbraio; un altro giorno ancora, ha assassinato il portavoce del partito popolare presso il comune di San Sebastián, Gregorio Ordóñez; è stata quindi la volta dell' università, nella facoltà in cui insegnava un professore di diritto costituzionale, Francisco Tomás y Valiente, ucciso con assoluta freddezza. Pochi giorni fa, dopo aver assassinato il tenente colonnello Blanco, tale organizzazione ha ucciso in questa maniera infame il deputato socialista Fernando Buesa, portavoce presso il Parlamento di Vitoria, e la sua scorta Jorge Díez, appartenente alla polizia autonoma basca.
Ci tengo a ribadire che coloro che ammazzano, come l' organizzazione terrorista ETA, vanno condannati, tuttavia vanno anche condannati coloro che danno sostegno e comprensione a tali attentati. A queste persone e a queste organizzazioni è inutile chiedere di imboccare la strada della democrazia da un giorno all' altro. Dobbiamo appellarci alla società nel suo insieme, soprattutto ai partiti democratici, indipendentemente dalla loro dimensione nazionale o nazionalista, a prescindere dalla loro dimensione europeista. Tuttavia dobbiamo anche lamentare il fatto che vi siano organizzazioni che tacciono, persone che tacciono e altre che lamentano solamente i morti come se fossero la conseguenza di un incidente stradale.
L'ordine del giorno reca la discussione sull' interrogazione orale (B5-0011/2000), presentata dall' onorevole Varela Suanzes-Carpegna a nome della commissione per la pesca, sul naufragio dell' Erika.
Signor Presidente, signor Commissario, onorevoli colleghi, anzitutto desidero segnalare la disponibilità del Commissario Fischler a essere qui presente con noi. Ieri la Presidente ci aveva annunciato che non sarebbe venuto a causa di impegni concomitanti. Credo che ci abbia ripensato e abbia agito secondo il suo solito, dimostrando come sempre considerazione e rispetto nei confronti del Parlamento, cosa per cui lo ringrazio.
A nome della commissione parlamentare per la pesca, prendo la parola in Aula per ribadire le nostre preoccupazioni a seguito del naufragio della petroliera Erika. Una duplice riflessione politica spinge la nostra commissione - e quindi il sottoscritto, in veste di presidente - a far sentire la nostra voce in merito. Vogliamo innanzitutto dimostrare alla Commissione, al Consiglio e agli Stati membri che il Parlamento non può e non vuole dimenticare questo grave incidente. In secondo luogo vogliamo soffermarci su un aspetto specifico di questa grave catastrofe ecologica: le ricadute sulla pesca e sull' acquacoltura nelle regioni colpite.
La logica conseguenza non può che essere l' adozione di misure urgenti per rimediare ai danni ed evitare che essi si ripetano in futuro. Ma ora basta con le proteste e le riflessioni, signor Commissario, perché dobbiamo andare al sodo e adottare provvedimenti, tenendo presente anzitutto che la sicurezza del trasporto marittimo, specie quando si tratta di idrocarburi e di sostanze pericolose, necessita di controlli efficaci nelle acque e nei porti comunitari.
La costruzione di queste navi, la loro età, il doppio scafo, il controllo sulle società di registrazione, le assicurazioni, la creazione di banche dati con tutte le informazioni necessarie, la cooperazione e il coordinamento a livello comunitario, il rafforzamento delle ispezioni e le responsabilità dei vettori e dei proprietari del carico: sono tutte questioni da affrontare e nessuno meglio della Commissione è in grado di avanzare proposte serie per armonizzare la materia a livello europeo.
Le bandiere di comodo - che arrecano molti danni alla cosiddetta "pesca responsabile" - vanno sorvegliate e regolamentate con particolare attenzione nel campo dei trasporti. Si deve controllare l' ingresso in acque comunitarie delle navi battenti bandiera di comodo, che non ottemperano alle norme comunitarie in materia di sicurezza.
Dalla Commissione ci aspettiamo fatti concreti. Per quel che riguarda la pesca e l' acquacoltura, che sono estremamente importanti, sono sviluppate e prestigiose nelle zone colpite della Bretagna e della Vandea, è necessario che la Commissione renda noti i danni arrecati, la relativa valutazione e le misure specifiche di qualunque genere che si intendano adottare - a livello politico, economico, sociale, finanziario, eccetera - per rimediare a tali danni e indennizzare i pescatori e i settori colpiti in maniera così grave e repentina.
Come si può ristabilire la fiducia dei consumatori nei prodotti di quelle zone? Come si possono risarcire gli interessati? Ci troviamo di fronte a un problema molto grave che l' Unione europea, come potenza economica, commerciale, industriale e della pesca, non può permettersi di sottovalutare.
Signor Commissario, bisogna darsi fare; anzi, dobbiamo essere degli antesignani nell' ambito dei problemi che colpiscono l' ambiente e distruggono le industrie e le attività economiche. E' imperativa la prevenzione e si devono adottare misure preventive che impediscano il ripetersi di simili catastrofi. E' questo il senso della nostra interrogazione orale a nome di tutti gli onorevoli colleghi della commissione per la pesca. Dalla Commissione ci aspettiamo proposte concrete, cioè azioni e non recriminazioni. Oggi il Parlamento approverà una proposta di risoluzione comune presentata da diversi gruppi, che a mio avviso, signor Presidente, è molto importante e opportuna.
Signor Presidente, onorevoli parlamentari, signore e signori, mi rivolgo innanzitutto all'onorevole Varela Suanzes-Carpegna per ribadire che sono naturalmente a disposizione del Parlamento, ogniqualvolta vengo interpellato. Mi sembra di averlo dimostrato a sufficienza anche in passato. Veniamo ora all'inquinamento delle coste occidentali della Francia provocato dal naufragio dell'Erika: siamo pienamente consapevoli che questa catastrofe ha causato danni ingenti, di dimensioni davvero ampie e ulteriormente aggravati dalla tempesta contemporaneamente abbattutasi sui litorali della Francia occidentale. Gli effetti congiunti della marea nera e della furia degli elementi hanno gravemente contaminato soprattutto i banchi di ostriche e gli allevamenti di molluschi, alcuni dei quali sono stati completamente distrutti.
E' stato poi colpito in vario modo anche il settore della pesca, principalmente a causa dei danni agli strumenti di cattura. In alcune zone la marea nera ha inoltre causato la completa sospensione delle attività di pesca. La Commissione opera in stretta collaborazione con le autorità francesi e la collega competente in materia sta già vagliando alcune misure volte a migliorare la sicurezza in mare e, se necessario sottoporrà all'Esecutivo proposte idonee a impedire il ripetersi di simili disastri in futuro. La Comunità deve dimostrare la propria solidarietà alla popolazione colpita e - in questo concordo pienamente con l'onorevole Varela Suanzes-Carpegna - non bisogna perdere neppure un'occasione per aiutarla.
Per la pesca e l'acquacoltura - posso infatti esprimermi solo a proposito di questi due settori - disponiamo innanzitutto dello strumento finanziario per l'orientamento delle attività di pesca, i cui fondi possono venire utilizzati nel quadro del programma strutturale francese per la pesca per il periodo 2000-2006. Le autorità francesi ci hanno comunicato che intendono trasmettere il programma a Bruxelles la prossima settimana. Per il periodo fino al 2006 la Francia disporrà dunque di 225 milioni di euro da destinare a misure strutturali.
Date tali possibilità, in che modo possiamo sostenere sia i pescatori, sia gli allevatori di ostriche e di molluschi? Per i pescatori si può prevedere un indennizzo destinato ai pescatori e ai proprietari di imbarcazioni per importi che, unitamente ai fondi nazionali, possono raggiungere il 50 percento dei danni originati dalla sospensione provvisoria delle loro attività. La Comunità è disposta a farsi carico del cofinanziamento della metà di tale intervento. La Francia gode del diritto esclusivo di quantificare i risarcimenti, per cui sono disponibili in totale 9 milioni di euro.
In che modo è possibile poi aiutare gli allevatori di ostriche e di molluschi? Si potrebbero utilizzare i fondi per la pulizia dei bacini di coltura e si potrebbero acquistare nuove attrezzature o riparare quelle danneggiate. Si possono depurare gli scarichi degli impianti di acquacoltura e, inoltre, finanziare dispositivi di regolamentazione volti al miglioramento e al monitoraggio della qualità, della rintracciabilità e dell'igiene. Sarebbe inoltre ipotizzabile anche una campagna globale di promozione delle vendite.
Se la Francia ci farà pervenire la richiesta ufficiale entro la fine del mese, sarà anche possibile fissare al 1º gennaio 2000 il termine retroattivo utile per la concessione degli indennizzi. La Commissione è comunque disposta a esaminare la domanda non appena la riceverà e ad approvarla al più presto per avviare immediatamente le procedure degli aiuti a favore di chi ha subito pregiudizio.
Signor Presidente, Commissario Fischler, le sue affermazioni di poc'anzi mi danno motivo di essere ottimista. Nelle zone costiere bretoni il disastro ha assunto proporzioni davvero enormi. Le ricadute economiche ed ecologiche dovute al naufragio della petroliera Erika sono talmente pesanti che l'Aula affronta questa problematica per la seconda volta nell'arco di poche settimane. E' giusto discuterne, perché è in pericolo la sopravvivenza di un intero settore economico - la pesca e l'acquacoltura - e dei posti di lavoro ad esso connessi. Non vogliamo né possiamo rimanere spettatori passivi del suo declino. Ma i bei discorsi e le calde lacrime servono a ben poco: i dibattiti anche di due, otto o sedici ore non serviranno a resuscitare alcun pesce né a sfamare alcun pescatore bretone. La solidarietà non si esprime solo a parole! La nostra proposta di risoluzione può pertanto costituire solo un primo passo, cui devono seguire i fatti, cioè misure finalmente in grado di prevenire catastrofi di tale portata, soprattutto in prossimità dei litorali europei.
Nella risoluzione sostenuta da tutti i gruppi politici chiediamo che sia applicato il principio "Chi inquina paga" . Chiediamo poi aiuti scevri da burocrazia per i pescatori e i gestori di impianti di acquacoltura la cui sopravvivenza è in pericolo; tali aiuti, tuttavia, non devono trasformarsi in sovvenzioni permanenti e distorsive della concorrenza. Chiediamo inoltre una normativa più severa in materia di sicurezza della navigazione marittima e un sistema di monitoraggio globalmente più efficace.
La Commissione ci ha detto di volersi rimboccare le maniche. Un incontro con i rappresentanti degli operatori del settore permetterà di conoscere le proposte della Commissione, che non dovranno riguardare solo la necessità di rendere più rigorosi i controlli degli Stati di attracco, ma anche l'obbligo futuro di far circolare petroliere a doppio scafo. Mi compiaccio per le intenzioni della Commissione, ma le mie richieste si spingono oltre. Erika è stata la goccia che ha fatto traboccare il vaso. Per garantire la sicurezza e la protezione preventiva dei litorali europei, nonché la sopravvivenza della pesca come settore economico degno di questo nome dobbiamo istituire una guardia costiera europea che vegli sul rispetto dell'ambiente e coordini la rete di dati per la collaborazione tra gli Stati membri in ambito marittimo che chiedevamo già ieri. Ora tocca all'Europa, perché la sua credibilità è in gioco. Non possiamo permetterci un'altra catastrofe seguita solo da qualche bel discorso!
Signor Presidente, il naufragio dell' Erika, avvenuto lo scorso 12 dicembre al largo delle coste bretoni, ha causato una marea nera, i cui effetti sull' ambiente si faranno sentire per anni. Alla distruzione delle risorse naturali si è aggiunto il duro impatto su taluni settori dell' economia, specie quelli collegati alla pesca. La situazione è suscettibile di aggravarsi ulteriormente visto che nelle stive della nave affondata ci sono ancora 20.000 tonnellate di greggio.
Per i settori dell' acquacoltura e dell' ostricoltura, inermi di fronte all' inquinamento ineluttabilmente giunto sino a riva, le conseguenze sono state molto gravi, non solo a causa dell' immediato inquinamento dei primi giorni, ma anche della successiva perdita di quote di mercato e del rifiuto dei consumatori di fronte a un prodotto totalmente garantito, ma ormai contaminato.
Onorevoli colleghi, parliamo di regioni periferiche con un equilibrio economico instabile, colpite al cuore dalla marea nera che, purtroppo, non rappresenta un caso isolato. Le principali risorse di queste regioni e delle aree limitrofe sono quelle offerte dalla natura, troppo spesso messa in ginocchio dalle attività umane che dovrebbero essere soggette a maggiore attenzione e a controlli più rigorosi da parte dei poteri pubblici.
Come dice il proverbio - e anche il portafoglio - "meglio prevenire che curare" . Onorevoli colleghi, la prevenzione costa meno rispetto al prezzo di simili catastrofi.
Il Commissario Fischler dice di essere sempre presente quando il Parlamento lo chiama. Nel caso dell' Erika, però, ha dato l' impressione - non a noi, ma agli abitanti della Bretagna e della Vandea - di fare il Commissario per la pesca part-time.
Come indicato dal Parlamento nella sua prima risoluzione dello scorso 20 gennaio, le esigenze dell' industria della pesca, dell' ostricoltura e del turismo andrebbero tenute in debita considerazione, in quanto questo comparto è stato particolarmente colpito. Di conseguenza, già allora avevamo chiesto alla Commissione di adottare misure urgenti, destinate al settore della pesca attraverso l' individuazione di fondi specifici.
La Galizia e la Bretagna, ovvero le estreme regioni occidentali dell' Europa, sono state accomunate dalla tragedia della marea nera. Non si capisce perché esperienze come quella dell' Urquiola o dell' Amoco-Cadiz non siano servite per rafforzare le normative nel settore dei trasporti marittimi per quanto concerne sia il controllo della sicurezza nel traffico di materiali pericolosi, sia le bandiere di comodo.
Dichiaro ripresa la sessione del Parlamento europeo, interrotta il 2 marzo scorso.
Signora Presidente, mi riferisco a un fatto avvenuto dopo l'ultima tornata, per la precisione a un'audizione della commissione per i diritti della donna: Si è rischiato il buon nome di questo Parlamento, quando è stato affermato che nell' area di Strasburgo si registra un aumento massiccio della prostituzione in coincidenza con le tornate. Auspico caldamente che si interpellino le autorità cittadine per verificare se si tratti di attività criminose, comprendenti magari la tratta delle donne e l'obbligo a prostituirsi.
Penso che sia molto urgente segnalare con chiarezza la nostra preoccupazione all'opinione pubblica; il Parlamento europeo non può restare indifferente di fronte alle notizie che circolano a proposito di quanto accadrebbe al margine delle Plenarie.
Grazie, onorevole Gröner. Tengo a dirle che sono rimasta anch'io davvero esterrefatta quando l'ho appreso e che ho provveduto a scrivere subito al Sindaco di Strasburgo affinché venga fatta luce al riguardo. Condivido appieno le osservazioni che lei formula, tanto che ho addirittura anticipato la sua richiesta. Naturalmente, la terrò al corrente della risposta che la signora Ries non mancherà di inviarmi.
Molto spesso questo punto all'ordine del giorno è foriero di cattive notizie, ma questa volta ho da comunicare una notizia meravigliosa per i colleghi olandesi. Da adesso dispongono di due canali televisivi.
I Questori si stanno dando parecchio da fare per conto dei deputati e siamo in attesa del canale televisivo finlandese. Abbiamo anche due canali tedeschi, quindi auguro a tutti buona visione. Spero che sarà di vostro gradimento.
Me ne rallegro infinitamente, onorevole Banotti, e credo che i colleghi interessati debbano ringraziare sentitamente i nostri Questori.
Signora Presidente, desidero solo aggiungere una considerazione a ciò che ha già detto la onorevole Gröner. Effettivamente, siamo venuti a sapere che, in occasione delle tornate sia a Bruxelles che a Strasburgo - non si tratta di un fatto che riguardi specificamente Strasburgo, quindi -, si verifica una calata in massa di prostitute, e particolarmente di giovani dell'Est. Sappiamo bene che queste giovani subiscono delle vessazioni inenarrabili, che sono sottoposte a torture, che le loro famiglie vengono minacciate. Non è un problema specifico di Strasburgo. Credo allora che si imponga una riflessione di tutti noi, affinché la nostra Assemblea denunci questo stato di cose e, soprattutto, occupi il posto che le spetta nella lotta contro questa forma di schiavitù dei nostri giorni.
Grazie, onorevole Roure, per questa ulteriore precisazione. Verificheremo pertanto anche a Bruxelles, e poi stabiliremo il da farsi.
Signora Presidente, a nome di tutti i colleghi olandesi desidero ringraziare vivamente la onorevole Banotti per essersi adoperata affinché potessimo disporre di due canali televisivi olandesi.
Signora Presidente, vorrei parlare di un altro argomento, di un tema relativo all'Iran. Si sono svolte conversazioni fra i vari gruppi politici, anche in seno alla Conferenza dei presidenti, e io vorrei ora, in sessione plenaria, esortarla a scrivere al Presidente della Repubblica iraniana, Khatami, in merito alla sorte riservata ai cinque studenti arrestati nel luglio del 1999: sono tuttora in carcere e uno di loro è stato condannato a morte.
Credo che un gesto utile da parte sua, in veste di Presidente della nostra Assemblea, consisterebbe nel rivolgere al Presidente Khatami l'auspicio che egli quantomeno sospenda la sentenza capitale contro questo studente iraniano.
La ringrazio, onorevole Jonckheer. Sarò ben lieta di compiere il gesto che lei mi chiede.
Signora Presidente, non credo che la onorevole Banotti abbia motivo di esultare quest' oggi per aver reso possibile la ricezione di due emittenti televisive neerlandesi. Sarebbe stato meglio se avesse ottenuto la ricezione di canali in tutte le lingue. Spero che per la prossima volta avremo un canale TV in danese.
Grazie, onorevole Blak. Onorevole Banotti, come può vedere avrà ancora da rimboccarsi le maniche.
Signora Presidente, ho imparato che qui, nel Parlamento europeo, bisogna ringraziare sempre. Ecco perché anch' io desidero esprimere il mio ringraziamento in quanto qui è possibile seguire i programmi della televisione finlandese. Ringrazio per il fatto che anche prima era possibile ricevere l' audio e che ancor oggi continuiamo a ricevere solo quello; però noi a casa riusciamo a vedere anche le immagini. Quindi, chiederei se fosse possibile ricevere anche qui le immagini del canale finlandese e non solo l' audio. Inoltre desidero ringraziare per il fatto che dai rubinetti scorre l' acqua fredda. Da noi abbiamo pure l' acqua calda, ma, ovviamente, meglio fredda che niente.
). (FR) Signor Presidente, il secondo punto all'ordine del giorno di questa mattina è la raccomandazione per la seconda lettura sui prodotti di cacao e di cioccolato, della quale sono relatore. Per puro caso, alle 20.30 di ieri sera, ho scoperto che la votazione si sarebbe tenuta oggi a mezzogiorno, mentre invece inizialmente era prevista, mi sembra, per domani a mezzogiorno. Sono stato dunque preso completamente alla sprovvista, visto che non ho avuto neanche modo di preparare la lista di voto e di verificare se ci sarebbero state richieste di votazione per appello nominale.
Come me sapete che l'argomento è ancora abbastanza controverso e al centro dell'attenzione dei mezzi di comunicazione. Sono membro di questo Parlamento ormai da 10 anni e, quando ero relatore, sono sempre stato avvertito dell'eventuale modifica della sequenza delle votazioni. Io vorrei che questa votazione si tenesse domani. A me personalmente farebbe comodo, senza danneggiare credo nessuno, trattandosi di una votazione relativamente breve.
Signor Presidente, non abbiamo nulla da obiettare al rinvio della votazione. Chiediamo però che anche tutte le altre votazioni previste, in particolare quelle relative al Vertice di Lisbona, si svolgano domani. A questa condizione non abbiamo nulla in contrario.
I servizi competenti mi informano che domani abbiamo una lista di voto piuttosto lunga.
Signor Presidente, alla stessa stregua dell'onorevole Lannoye, anch'io ho saputo solo ieri sera tardi che anche la votazione sulla mia relazione in seconda lettura era prevista per le 12.00 di oggi. I gruppi mi hanno chiesto urgentemente di insistere con lei affinché posticipi la votazione a domani, invece di tenerla oggi alle 12.00, poiché i gruppi politici non hanno avuto modo di richiedere votazioni nominali o per parti separate. E' stata una grande sorpresa per tutti scoprire che il voto era stato previsto per le 12.00 di oggi. Pertanto a nome mio e di molti altri le chiedo di posticipare a domani la votazione.
Onorevole Blokland, i funzionari dei servizi competenti mi dicono che, automaticamente, la sua relazione sarà votata domani. Ora, chiedo all'Assemblea se è d'accordo sul posticipare a domani la votazione sulla relazione Lannoye. Se siamo d'accordo, resta così convenuto.
L'ordine del giorno reca il seguito della discussione sul programma legislativo annuale della Commissione europea per l'anno 2000.
. Signor Presidente, onorevoli parlamentari, il 2000 deve essere l'anno di svolta e sarà l'anno di svolta dell'Europa. Abbiamo già chiarito, nella nostra discussione sul piano quinquennale, come questo anno segnerà l'avvio del "decennio dell'Europa", e sarà quindi l'anno di svolta della Commissione. La spiegazione del piano quinquennale ci ha dato il quadro di riferimento generale e abbiamo già illustrato il programma della Commissione per il quinquennio. Dobbiamo dire che, a solo un mese di distanza da quel dibattito, abbiamo già cominciato ad operare in modo concreto e avviato la lunga operazione dell'ampliamento ai successivi paesi che hanno fatto domanda. E' un lavoro di grande dimensione, di grande portata, di grande significato, e vorrei ribadire di fronte a questa Assemblea che la Commissione si è impegnata in modo speciale per questo lavoro. E' stata anche verificata da varie parti una mia dichiarazione di impegno fortissimo sull'ampliamento, ma anche di un impegno serio che la Commissione vuole mantenere per tranquillizzare le nostre opinioni pubbliche su questo progetto. Vorrei ribadire di fronte a tutti che questo è un impegno serio, solenne, che non è fatto per rinviare l'ampliamento ma perché l'ampliamento possa essere possibile in termini realistici, veri e seri. Se non faremo questo, arriverà infatti un momento in cui l'ampliamento stesso diventerà impossibile. E invece questo è l'impegno fondamentale del quinquennio della legislatura della presente Commissione.
Abbiamo iniziato il piano quinquennale anche sugli altri due punti su cui ci eravamo impegnati: l'ammodernamento della Commissione e la preparazione della Conferenza intergovernativa. Oggi impostiamo il discorso in modo diverso e più analitico e le critiche che mi sono state fatte nello scorso dibattito, che era un dibattito solo generale, erano giuste, perché quello era il piano quinquennale. Oggi avete di fronte a voi un documento analitico e molto specifico, perché così deve essere il piano annuale. Si tratta di un piano di azione preciso, di un documento particolareggiato; per ciascuna iniziativa della Commissione sono indicati il servizio competente, le procedure, le date di adozione, lo strumento di lavoro, il tipo di documento previsto, la base giuridica proposta. Sono indicati tutti i passi per cui queste decisioni diventano fatto concreto. E' evidente che abbiamo messo in particolare rilievo - non lo dico perché siamo qui, di fronte al Parlamento, ma perché mi sembra particolarmente importante - le competenze che comportano una procedura di codecisione del Parlamento. Abbiamo pubblicato tutto questo programma su Internet, non per assecondare una moda - che non è un moda, bensì un grande cambiamento culturale - ma perché così ogni cittadino lo può avere in mano e confrontarlo. Adesso ormai non esiste più un piano nascosto o un piano privato. Questo è un piano confrontabile.
Vediamo ora la sostanza delle linee di questo piano. C'è uno spirito fondamentale, uno spirito guida del piano stesso: dare una risposta ai problemi specifici dei cittadini. E' un programma annuale e quindi bisogna essere specifici. Abbiamo toccato tutti gli argomenti di importanza fondamentale, alcuni dei quali vorrei citare in questa esposizione: ambiente, salute, energia, trasporti, tutela dei consumatori, oltre al grande problema della giustizia.
Cominciamo a fare una piccola riflessione su quest'ultimo punto. I cittadini europei, in concreto, chiedono giustizia per avere sicurezza nella loro vita quotidiana; quando ho parlato dell'ampliamento, ho tenuto conto di queste cose perché è molto importante aver presente il quadro d'insieme. La Commissione avanzerà proposte concrete riguardo alla sicurezza, per un più stretto coordinamento tra le forze dell'ordine di tutta l'Europa, per un'azione comune di lotta contro la criminalità e perché dobbiamo affrontare grandi problemi, fra cui anche problemi nuovi. Ci sono nuove tensioni razziali, ci sono problemi di minoranza, ci sono problemi fondamentali di convivenza; noi dobbiamo garantire, proteggere e disciplinare questa convivenza. Quest'anno, quindi, ricercheremo misure efficaci riguardanti l'emigrazione e il diritto d'asilo. Su questi campi nel 2000 presenteremo proposte concrete. La nostra linea è molto chiara. Dobbiamo coniugare apertura, tolleranza, ospitalità con sicurezza. Quindi proporremo anche misure per migliorare il riconoscimento reciproco delle sentenze di diritto civile e di diritto commerciale.
Lo spazio della giustizia è indispensabile perché il mercato unico funzioni. Se non abbiamo uno spazio di giustizia, il mercato unico è solo un'impostazione teorica e non uno strumento operativo quotidiano. Per misurare i progressi in questo campo, come negli altri campi, noi presenteremo uno scoreboard, cioè una vera e propria tabella con i punti di difficoltà ma anche con i risultati raggiunti. Questo ci è stato chiesto a Tampere; abbiamo promesso di metterlo in atto e lo spazio unico di giustizia è quindi uno degli obiettivi fondamentali.
Quanto all'ambiente, si tratta di uno dei problemi più seri che abbiamo di fronte; ogni anno vediamo infatti che i nuovi problemi diventano quasi sovrastanti rispetto ai risultati raggiunti. E' una specie di fatica di Sisifo. Bisogna fare uno sforzo molto forte perché, se non si recupera in modo dinamico la politica ambientale, dopo diventa quasi impossibile risalire la china. Abbiamo adottato un Libro bianco sulle responsabilità ambientali e la strategia per raggiungere gli obiettivi di Kyoto sulla riduzione delle emissioni; adesso dobbiamo lavorare su tutto il quadro giuridico generale per l'ambiente e sul quadro giuridico che riguarda gli organismi geneticamente modificati; inoltre, non possiamo non presentare un quadro d'insieme e una strategia in riferimento all'industria chimica europea, perché altrimenti la nostra fatica diventa veramente una fatica di Sisifo.
Un altro capitolo, che vorrei citare come esempio del nostro piano concreto, è il problema legato in modo molto stretto anche all'ambiente: il problema della pesca e dell'uso delle risorse naturali. Noi dobbiamo lanciare un programma per ridurre il numero delle imbarcazioni da pesca, visto che non c'è più equilibrio fra il pescato e la riproduzione naturale. Occorre ricostituire questo equilibrio e tutelare l'ambiente; nello stesso tempo, abbiamo un obbligo forte di fronte a coloro che vivono di pesca e che sono concentrati soprattutto in alcune aree non certamente fra le più favorite dell'economia europea. Ci impegneremo anche a concludere l'accordo con il Marocco e dovremo semplificare la legislazione europea per la pesca, perché l'esistenza di ben venti regolamenti non ci consente di avere un ordine e non garantisce che l'equilibrio, di cui parlavamo, venga in ogni modo mantenuto. Per quanto riguarda l'ambiente, il nostro punto di riferimento è la Conferenza del 2002, che interviene a dieci anni dalla Conferenza di Rio; in questa conferenza dovremo portare già risultati concreti.
Quanto all'energia, si tratta di un argomento particolarmente importante in questi giorni, perché credo che l'Europa debba sempre di più avere una sua voce riguardo ai problemi energetici. Ad ampliamento avvenuto, saremo i più grandi consumatori di energia del mondo. Il nostro impegno sarà quindi di presentare un documento sulle diverse fonti di energia, avendo per obiettivo la sicurezza degli approvvigionamenti.
Per quanto riguarda i trasporti, ci impegnamo alla creazione di un unico spazio aereo europeo. Questo è un impegno in cui già si sta concretamente adoperando la Vicepresidente Loyola de Palacio, e in pochi mesi avremo il quadro completo. A questo dobbiamo aggiungere anche il problema della sicurezza dei trasporti marittimi e non solo della sicurezza dei trasporti aerei. E' un problema che si lega al discorso dell'ecologia ed è di importanza fondamentale.
Infine, abbiamo i diritti dei consumatori e il problema della salute. Sui diritti dei consumatori la priorità è la sicurezza dei prodotti e dei servizi. Occorre una legislazione più chiara per i cittadini, in modo che vengano tutelati da insidie come la pubblicità ingannevole. In questo campo i cittadini hanno, infatti, il diritto assoluto di essere a completa conoscenza delle cose che acquistano. Per quanto riguarda la salute, abbiamo preparato una strategia in campo sanitario, e su questo tema adotteremo un programma di azione che evidentemente si lega a quello della sicurezza degli alimenti, di cui abbiamo parlato poc'anzi. Il 2000 è l'anno in cui si concretizzerà la proposta per l'autorità europea nel settore alimentare; abbiamo già avuto il Libro bianco e, nell'autunno, avremo il testo legislativo che porterà avanti questa ulteriore iniziativa. A questo dobbiamo legare altre proposte, attualmente in fase di elaborazione, sul problema della difesa dei diritti degli animali, che è stato particolarmente dibattuto negli ultimi mesi.
Questi sono gli schemi logici con cui agiamo sul programma annuale; essi divergono dal discorso di riferimento del programma quinquennale, sono molto specifici e molto concreti. Agli esempi che ho fatto oggi ne possiamo aggiungere evidentemente altri in altri campi, ma la metodologia sono l'elenco preciso, i tempi, la serietà di azione. Questo è, per così dire, il nostro fatturato quotidiano, la consegna dei nostri prodotti per i quali ci siamo impegnati di fronte ai cittadini europei. Queste cose toccano infatti da vicino la vita di tutti noi, ed è per questo motivo che il Parlamento ha un ruolo assolutamente determinante. Voi avete il ruolo di essere il grande tramite con i cittadini europei e noi dobbiamo fare un lavoro in comune perché la risposta ai cittadini sia chiara, concreta e immediata. L'altro giorno abbiamo concluso il dibattito affermando che la misura del nostro successo sarà il grado di presenza dei cittadini alle prossime elezioni europee. Io credo che prepariamo la fiducia e il rapporto con i cittadini con le misure concrete cui ho fatto riferimento oggi.
Ringrazio per la collaborazione che ci è stata finora data e vi invito a rafforzarla in modo che possiamo dare le risposte concrete che tutti si attendono da noi.
Signor Presidente, il Parlamento ha appreso che il Presidente Prodi ha inviato alla signora Fontaine, nella sua qualità di Presidente del Parlamento europeo, una lettera contenente pesanti critiche al modo in cui la nostra commissione per il controllo dei bilanci svolge il suo lavoro. A tutt' oggi non siamo a conoscenza di eventuali repliche da parte della Presidente Fontaine; lei comprenderà, tuttavia, e credo che la Presidenza condividerà tale sentimento, che quella lettera ci ha profondamente sorpresi - tanto per usare un eufemismo.
Il Presidente Prodi ha scritto, poi, una lettera anche al Mediatore europeo Söderman, ove lo critica per il modo in cui questi ritiene di dover svolgere il proprio incarico. Il Mediatore Söderman ha risposto e noi siamo in possesso della sua missiva. Vorremmo sapere come abbia reagito la Presidenza a tale scambio di lettere.
Onorevole Maes, la Presidenza e la Conferenza dei Presidenti saranno immediatamente investite della questione da lei sollevata.2
L' ordine del giorno reca la dichiarazione del Consiglio sul 50º anniversario della Convenzione di Ginevra - Diritti umani.
Signor Presidente, onorevoli deputati, pochi mesi fa abbiamo celebrato il cinquantesimo anniversario della Convenzione di Ginevra relativa alla protezione delle vittime di conflitti armati. Cinquant' anni fa, sessantatré Paesi hanno sottoscritto le quattro convenzioni e i due protocolli che costituiscono ancora oggi uno dei fondamenti dei diritti umani nell' ambito del diritto internazionale. Vale la pena ricordare che tali norme internazionali sono state codificate nel periodo immediatamente successivo alla seconda guerra mondiale e riflettono la grande preoccupazione che all' epoca contrassegnava la coscienza internazionale, ancora sconvolta dagli effetti devastanti del conflitto. Gli avvenimenti del periodo successivo hanno confermato la necessità di rafforzare i diritti di coloro che si trovano in zone di guerra, siano essi civili oppure militari non direttamente coinvolti nel conflitto.
La condotta delle parti belligeranti deve ormai rispondere ad una nuova etica, in linea con il rafforzamento della dignità della vita umana, la quale ha, gradualmente e in diversi campi, ricevuto consacrazione nel diritto internazionale convenzionale.
Tuttavia, la realtà dei fatti prova che il carattere vincolante e le modalità di attuazione delle convenzioni sono ancora lungi dal corrispondere alle esigenze delle situazioni che si intendono proteggere. Continuiamo ad assistere ad azioni di guerra che si contraddistinguono per la barbarie, per la totale negazione dei diritti dei cittadini, civili e militari non coinvolti nel conflitto, e per una condotta, da parte di molti Stati e fazioni belligeranti, irrispettosa di qualsiasi principio e dettata unicamente da logiche del tipo "il fine giustifica i mezzi" . Non di rado le popolazioni civili costituiscono il bersaglio preferito dell' azione militare, sia attraverso azioni terroristiche sia come strumento di pressione politica.
Il carattere atipico di alcuni conflitti, in particolare quelli in cui si configura lo stato di guerra civile, viene preso a pretesto per giustificare i reati più gravi, commessi il più delle volte al riparo dell' assenza d' informazione verso l'esterno e inseriti in una politica di terra bruciata che consiste nel ricercare la vittoria ad ogni costo, incluso il genocidio. In tale contesto, particolarmente gravi e sconvolgenti sono le azioni rivolte contro i gruppi sociali più vulnerabili: a causa della propria natura di persone indifese, i bambini e gli anziani sono esposti ad ogni genere di trattamenti disumani e appaiono oggi come le vittime principali di un certo tipo di conflitto. Talvolta, si ha perfino l' impressione che le azioni contro tali gruppi siano perpetuate a titolo di esempio.
Le organizzazioni umanitarie appaiono spesso impotenti di fronte a comportamenti intollerabili del tipo di quelli descritti, messi in atto da cinici belligeranti che cercano di guadagnare tempo per consolidare le proprie vittorie o per promuovere azioni di rappresaglia a danno di popolazioni indifese. Occorre impegnarsi a rafforzare la capacità di agire liberamente da parte di tali organizzazioni umanitarie e la protezione di chi opera a fini umanitari. A tale proposito, vorrei richiamare la vostra attenzione sulle relazioni del comitato internazionale della Croce Rossa in cui si sottolinea la necessità di perfezionare il quadro di applicazione delle Convenzioni di Ginevra. Senza i mass-media e il ruolo che i mezzi di comunicazione di massa svolgono oggigiorno nella divulgazione dei conflitti - e la conseguente mobilitazione della comunità internazionale di fronte alle azioni terribili che contraddistinguono alcuni di essi - la situazione in molte zone di guerra sarebbe ancora più grave e maggiore il grado d' impunità.
Signor Presidente, l' Unione europea, che con orgoglio sostiene e professa un insieme di valori all' avanguardia nell' ambito della comunità internazionale, ribadisce la fondamentale importanza del rispetto delle Convenzioni di Ginevra. Nell' ambito delle proprie relazioni esterne, l' Unione promuove costantemente tali valori, fondando su di essi la propria azione politica. Occorre dunque rimanere vigili nei confronti di ogni azione contraria ai principi che ci uniscono nel campo dei diritti umani, allo stesso modo in cui l' Unione, nel quadro della politica estera e di sicurezza comune, non tralascia di denunciare qualsiasi violazione si verifichi. In tali evenienze, l' Unione europea utilizza gli strumenti di cui dispone al fine di svolgere un' azione di pressione che sia efficace nel tempo. Consapevoli di come, molto spesso, non si siano ottenuti gli effetti desiderati, è nostra ferma intenzione agire per il futuro con rinnovata determinazione.
Signor Presidente, nonostante la gravità e la frequenza con cui ricorrono le violazioni dei diritti umani che le Convenzioni di Ginevra ed i relativi protocolli intendono proteggere, sono del parere che il nuovo millennio porti con sé alcuni motivi di speranza. Tale speranza nasce essenzialmente dalla progressiva affermazione a livello internazionale di un insieme di valori universali, per cui precedenti criteri, quali le differenze culturali o altre specificità nazionali, divengono obsoleti. Sebbene lentamente, tale insieme di valori universali si va diffondendo e consolidando all' interno delle coscienze collettive delle nostre società, grazie anche alla globalizzazione dell' informazione. E' indispensabile che tali valori siano interiorizzati dai cittadini europei, ovvero che si crei un meccanismo automatico di reazione di fronte alle violazioni dei diritti umani e delle libertà fondamentali, che devono ormai essere riconosciuti come patrimonio comune.
La recente istituzione di tribunali penali internazionali quali quello per la ex Jugoslavia e quello per il Ruanda rappresenta un importante passo avanti al fine di scoraggiare quanti si rendano responsabili di azioni contrarie ai valori espressi dalle Convenzioni di Ginevra. E' necessario che gli ispiratori di tali gravi violazioni si rendano conto che nel mondo odierno l' impunità non è più la regola. Operando affinché tale messaggio si diffonda, contribuiamo quindi al rafforzamento dei diritti umani e, in particolare, della credibilità e effettività dei principi indicati nelle Convenzioni di Ginevra e relativi protocolli.
Desidero innanzitutto congratularmi con il Presidente per motivi di ordine nazionale. A nome del gruppo socialista vorrei intervenire nella discussione che fa seguito alla dichiarazione del Consiglio, per noi positiva, riguardo alla Convenzione di Ginevra. In particolare colgo l' occasione per motivare la proposta di risoluzione che il mio gruppo ha presentato sullo stesso tema all'ultima seduta del Parlamento del 1999, risoluzione che in seguito non è stata discussa per ragioni che sarebbe fuori luogo affrontare adesso.
Riteniamo davvero importante poter esprimere in Aula il nostro parere sulle norme che hanno arricchito il patrimonio giuridico dell'umanità, e anzi pensiamo che si debba approfittare di tutte le occasioni per ricordare e rafforzare la validità di tali strumenti per la protezione che forniscono e i diritti che garantiscono.
Un altro argomento a favore dell'approvazione di una proposta di risoluzione come quella da noi presentata si fonda sul fatto che molte delle iniziative attuate dalle Istituzioni europee sono dirette ad una ricerca di equilibrio e di equità, concetti assai poco compatibili con situazioni di conflitto armato. Le principali vittime dei conflitti - i bambini, le donne, la popolazione in generale - sono quelle più esposte alla minaccia e alla sofferenza, ed è assolutamente necessario includere la loro protezione tra gli obiettivi prioritari della nostra azione.
Quanto più ci impegneremo contro le violazioni del diritto umanitario internazionale, quanto più ricorderemo agli altri Stati - approfittando di tutte le occasioni offerte dalle nostre relazioni esterne - la necessità di ratificare e rispettare la Convenzione di Ginevra, tanto più forte sarà la nostra azione per tutelare le fasce più deboli. Quanta più sofferenza riusciremo a evitare, tanto minore sarà in seguito la necessità di interventi per riparare ai disastri provocati dalle guerre.
Che cos'altro si può fare per assicurare un maggior rispetto del diritto umanitario internazionale e limitare così la sofferenza delle vittime? Si può, per esempio, diffondere la conoscenza delle sue norme, soprattutto presso la società, la gioventù, le organizzazioni di massa e anche presso le forze armate e le forze di sicurezza. Ma, ancora più importante, è riuscire, attraverso l'educazione, ad accrescere nella cittadinanza l' amore per la pace. L'Unione europea dev'essere, in questo senso, un agente di pace di prim'ordine, ma deve anche patrocinare in modo significativo lo sforzo realizzato dalle organizzazioni a cui la comunità internazionale ha affidato la responsabilità della protezione delle vittime dei conflitti e la difesa dei loro diritti. Tra queste organizzazioni merita di essere citato il Comitato internazionale della Croce Rossa; tutte le Istituzioni dell'Unione europea devono appoggiare in maniera decisa il lavoro del CICR perché la sua funzione è davvero indispensabile.
Infine, non ritengo accettabile l'affermazione fatta qualche mese fa dalla Commissione, che sosteneva di non disporre della competenza né delle risorse necessarie per azioni destinate a promuovere il diritto umanitario internazionale. In quell'occasione la Commissione ha adottato un'impostazione fondamentalmente burocratica, dimostrando una sensibilità molto diversa da quella manifestata invece dal Consiglio nella sua risposta ad un altro mio quesito sullo stesso tema, e diversa anche dalla sensibilità che oggi il Consiglio dimostra con il suo intervento.
Per quanto riguarda questa materia, le Istituzioni dell'Unione europea - e naturalmente anche la Commissione - hanno una responsabilità di portata generale, in quanto si tratta di diffondere ed appoggiare valori essenziali che, del resto, sono gli stessi che ispirano il nostro progetto europeo.
Pertanto, signor Presidente, onorevoli colleghi, vi chiedo di sostenere la proposta di risoluzione che è stata presentata e che riunisce gli elementi essenziali della proposta presentata dal gruppo socialista alla fine dell'anno scorso.
Signor Presidente, il 12 agosto 1949 è un giorno che gli antichi romani avrebbero segnato con una pietra rossa, avendo esso rappresentato un enorme passo avanti per l' umanità. Eppure, nei cinquant' anni successivi, sebbene la metà del nostro continente abbia vissuto in pace, hanno perso la vita in conflitti armati più persone di quante ne siano morte nella seconda guerra mondiale.
Non siamo riusciti a diffondere le lezioni e i valori acquisiti durante quel conflitto. Troppo spesso i nostri stessi Stati membri hanno preso parte a conflitti, con la produzione e la vendita di armi, con la produzione e la distribuzione di mine antiuomo oppure cedendo alla tentazione - per usare le parole di un grande statista vittoriano del mio paese - di preferire che le loro guerre si combattessero ad una certa distanza e ovunque possibile nel nome di Dio. Non siamo riusciti a diffondere una cultura contraria alla glorificazione della guerra nelle nostre comunità. Non siamo riusciti a diffondere una cultura che si opponga ai problemi e ai flagelli del razzismo e della xenofobia.
Tuttavia, grazie alle comunicazioni globali, ci vengono costantemente ricordati attraverso gli schermi televisivi i terribili effetti della disumanità dell' uomo contro l' uomo, e naturalmente contro la donna e i bambini. Abbiamo visto di recente nell' ex Jugoslavia ed ora in Cecenia le atrocità del conflitto armato, e vediamo anche i tentativi dei governi di soffocare i commenti dei mezzi di informazione indipendenti su tali conflitti, nonché l' evoluzione verso un governo totalitario.
Evans, Robert (PSE). (EN) Signor Presidente, il mio richiamo al Regolamento si riferisce agli articoli 148 e 135, che riguardano la distribuzione del processo verbale e, in particolare, le votazioni per appello nominale.
Questa mattina tutti i deputati hanno ricevuto un allegato che consta di 113 pagine di votazioni per appello nominale. Sono certo che questo interesserà alcuni deputati e che pochi altri desidereranno darvi un'occhiata. Per motivi economici ed ecologici suggerirei però al Parlamento di riconsiderare (eventualmente per mezzo dei suoi servizi) la questione dell'interpretazione del termine "distribuzione".
Forse i risultati delle votazioni per appello nominale potrebbero essere riportati in Intranet o essere messi a disposizione dei deputati che ne hanno bisogno; in tal modo eviteremmo lo spreco della distribuzione generalizzata di un documento di 113 pagine che riporta le votazioni per appello nominale. Signor Presidente, forse potrebbe chiedere ai servizi di riconsiderare la questione.
Grazie, onorevole Evans, per la sua osservazione, che sarà trasmessa non ai servizi, ma all' Ufficio di presidenza. Se si considera anche il costo economico per il bilancio del Parlamento di ciascuna di queste votazioni, esiste un ulteriore motivo di preoccupazione.
L' ordine del giorno reca la discussione sulla relazione (A5-0066/2000), presentata dalla onorevole Ferrer a nome della commissione per l' industria, il commercio estero, la ricerca e l' energia, sulla proposta di decisione del Consiglio riguardante la posizione della Comunità nell'ambito del Consiglio congiunto CE-Messico in merito all'applicazione degli articoli 3, 4, 5, 6 e 12 dell'accordo interinale sugli scambi e sulle questioni commerciali [5965/1/2000 - C5-0076/2000 - 2000/0024(CNS)].
Signor Presidente, onorevoli colleghi, signor Commissario, la discussione a cui do inizio e che ha il lunghissimo titolo che lei stesso ha appena annunciato rappresenta l' ultima parte di un lavoro che il Parlamento, in stretto contatto con la Commissione, ha realizzato per rafforzare le relazioni con il Messico sulla base dei principi e dei valori che costituiscono il fondamento del sistema democratico.
Nel maggio del 1999, infatti, il Parlamento ha espresso il suo parere conforme sulla conclusione di un accordo di associazione economica, concertazione politica e cooperazione sottoscritto nel 1997 tra la Comunità europea ed i suoi Stati membri, da una parte, e il Messico, dall' altra, accordo che, una volta ratificato da tutti gli Stati membri, sostituirà l' accordo di cooperazione sottoscritto nel 1991 tra la Comunità e il Messico.
L' accordo del 1997 era accompagnato da un accordo interinale sugli scambi e sulle questioni commerciali, a carattere provvisorio, sul quale il Parlamento ha espresso parere conforme nel maggio del 1998. L' obiettivo di tale accordo era di consentire che quanto prima potessero avere inizio i negoziati per la liberalizzazione degli aspetti commerciali di competenza comunitaria presenti nell' accordo globale, senza dover attendere la ratifica da parte dei quindici Stati membri.
Terminati i negoziati ed essendosi pronunciato il Consiglio sul loro contenuto, spetta ora al Parlamento, in risposta alla consultazione formale richiesta dal Consiglio, esprimere il proprio parere sui risultati dei negoziati. In tal senso desidero ringraziare la Commissione per aver reso possibile la consultazione da parte del Consiglio in un clima di collaborazione con il Parlamento - e di ciò mi rallegro e spero che costituisca un precedente. Mi rammarico, tuttavia, del fatto che non sia stato mantenuto l' impegno, assunto dalla precedente Commissione, di informarci sull' andamento dei negoziati, data l' importanza delle questioni dibattute.
Per quanto riguarda i temi della mia relazione, vorrei innanzitutto sottolineare che ci troviamo dinanzi a un accordo la cui applicazione, nonostante il carattere esclusivamente commerciale, implica una dimensione politica che dobbiamo tenere presente al momento di esprimere il nostro parere. L' accordo di associazione economica, coordinamento politico e cooperazione, in cui s' inserisce il testo oggetto della mia relazione, è infatti il frutto della volontà di promuovere un sistema politico autenticamente democratico e rispettoso dei diritti umani, sociali ed ambientali, nonché un equilibrio sociale più giusto, grazie al maggior sviluppo economico conseguente alla liberalizzazione degli scambi.
L' articolo 1, infatti, stabilisce che il rispetto dei principi democratici e dei diritti dell'uomo, intesi nella loro espressione più avanzata, costituisce un elemento essenziale e fondamentale dell' accordo.
L' inserimento di una clausola di rispetto degli obblighi assunti permette di sospendere la validità dell' accordo in caso di mancato adempimento di quanto previsto dall' articolo 1, garantendo così l' impegno delle parti nei confronti della democrazia e del rispetto dei diritti fondamentali.
D' altra parte, istituzionalizzando in modo particolare la cooperazione tra Unione europea e Messico in materia di diritti dell'uomo, affari sociali e lotta alla povertà, si crea uno strumento che può essere di grande utilità per ridurre le disparità sociali tuttora presenti in Messico e per migliorare le condizioni di vita delle fasce più disagiate della popolazione.
In secondo luogo, riguardo al contenuto dei negoziati sull' applicazione degli articoli 3, 4, 5, 6 e 12 dell' accordo interinale relativi a scambi di beni, appalti pubblici, concorrenza, meccanismo di consultazione in materia di proprietà intellettuale e composizione delle controversie, occorre rilevare che il pacchetto di misure concordato costituisce un buon accordo, nonostante la presenza di ombre in alcuni settori (mi riferisco al settore tessile e alle preoccupazioni per la questione delle norme d' origine); tale accordo risulterà vantaggioso sia per l' Unione europea che per il Messico. Per l' Unione europea, in quanto l' istituzione di una zona di libero scambio consentirà di recuperare la presenza che gli Stati membri avevano sui mercati messicani prima dell' entrata in vigore dell' accordo NAFTA, con conseguenti nuove possibilità di espansione per le imprese europee; per il Messico, perché renderà possibile la diversificazione e il riequilibrio dei rapporti commerciali con l' estero, oggi dipendenti per circa l' 80 percento dai partner NAFTA, nonché l' incremento del volume delle esportazioni verso l' Unione europea, con il conseguente impatto favorevole che tale aumento avrà sull' economia messicana.
E' vero che durante il periodo transitorio, e finché non si arriverà alla piena liberalizzazione di tutti i prodotti, l' accordo a cui si è giunti andrà più a beneficio del Messico che dell' Unione europea, ma quest' asimmetria esiste anche nei livelli di sviluppo e di competitività dell' economia europea rispetto a quella messicana.
Va inoltre riconosciuto che, nonostante l'asimmetria, i produttori comunitari si troveranno in una posizione molto migliore di quella finora occupata per competere sul mercato messicano.
Per tutte queste ragioni, onorevoli colleghi, la commissione per l' industria, il commercio estero, la ricerca e l' energia raccomanda ad amplissima maggioranza un voto favorevole sulla decisione del Consiglio in merito al risultato dei negoziati. Spetterà a noi vigilare affinché i benefici dei negoziati contribuiscano a promuovere un sistema politico più democratico e rispettoso dei diritti dell'uomo e della giustizia sociale.
Signor Presidente, mi soffermerò su una questione specifica per dimostrare quanto sarebbe pericoloso se essa diventasse un grave problema per l' economia e la società europea.
Mi riferisco alla norma europea relativa all' origine delle calzature, inclusa nell' accordo UE-Messico. Tra Commissione e industria calzaturiera esiste un preciso accordo per rispettare la norma europea sull' origine, e ciò grazie al potenziamento della competitività di detta industria a livello mondiale.
Purtroppo, l' accordo con il Messico rappresenta un passo indietro, perché prevede l' osservanza di una norma diversa, ovvero quella voluta dal Messico. Ciò va nettamente a scapito dell' industria calzaturiera europea che in tal modo è condannata a subire danni nell' ambito delle esportazioni verso il Messico.
Esiste una quota di esportazioni pari a 865.000 paia di scarpe dall' Unione verso il Messico, che conta 90 milioni di abitanti. In altre parole, finora siamo riusciti a esportare un paio di scarpe europee ogni cento messicani - un dato che non può certo essere considerato come un grande successo.
Vorrei esprimere il rammarico delle piccole e medie imprese attive nel settore calzaturiero dell' Unione europea e ricordare che il problema non si risolve sostenendo che esiste un' eccezione all' accordo. Infatti, tale deroga alla norma sull' origine riguarda 15.000 PMI europee e 650.000 occupati. Mi auguro che non si ammettano più simili deroghe, perché in tal modo i problemi esistenti diventano ancora più gravi.
Auspico che la Commissione garantirà che simili eccezioni non si ripetano con l' accordo in questione e che non vengano considerate come precedenti per altre eccezioni in accordi futuri.
Il processo verbale della seduta di ieri è stato distribuito.
Signor Presidente, ieri sera abbiamo appreso dal notiziario del primo canale televisivo tedesco che è stato istruito un nuovo procedimento penale nei confronti del Rappresentante speciale dell'Unione europea per i Balcani, signor Hombach. Poiché vi sono già stati grossi problemi in tal senso e facendo riferimento a quanto accaduto con la precedente Commissione, ricordo che l'accusa è quella di aver corrisposto 300.000 marchi tedeschi a un'agenzia senza che essa abbia prestato alcun servizio. La invito a informare il Consiglio in merito alla vicenda e a esortarlo a sollevare il signor Hombach dall' incarico finché il procedimento non sarà stato definito e la sentenza non sarà passata in giudicato. Non possiamo tollerare che l'Unione europea venga nuovamente messa in cattiva luce!
- Ieri sera, al termine delle votazioni in Aula, è stato fatto un commento dal quale desidero prendere le distanze e con il quale non intendo essere associata. Non c' è stato alcun errore nell'interpretazione simultanea: alcuni deputati di questa Assemblea hanno proprio fatto riferimento al gruppo tecnico dei deputati indipendenti come gruppo tecnico dei razzisti. Si tratta di un'affermazione ingiusta ed è assolutamente inconcepibile che si accusi Emma Bonino di razzismo.
Gli onorevoli colleghi debbono prestare molta cautela al modo in cui trattano le persone in quest' Aula. Alcuni forse non hanno gradito la costituzione del gruppo tecnico, ma tale gruppo esiste. Dobbiamo accettare il fatto che questi parlamentari sono stati eletti proprio come me e come ogni altro deputato di questa Assemblea. Dobbiamo tenere conto dei diritti altrui e considero pertanto inaccettabile il commento fatto ieri.
Signor Presidente, durante la seduta di lunedì avevo ringraziato il governo francese, il comune di Strasburgo ed il Parlamento europeo perché è disponibile l' audio ma non il video della televisione finlandese e perché dai rubinetti sgorga l' acqua fredda e non quella calda, non intendevo certo dire che va bene così, bensì che la situazione deve cambiare. Spero che il governo francese, il comune di Strasburgo ed il Parlamento europeo si impegnino a far riparare queste inezie in quest' edificio così costoso.
Molto bene, onorevole Seppänen, prendiamo ugualmente atto della sua dichiarazione.
Signor Presidente, leggendo il processo verbale, mi sono accorto con orrore che ho dimenticato nuovamente di firmare i fogli di presenza pur avendo partecipato a un numero considerevole di votazioni per appello nominale. Vorrei che venisse registrata la mia presenza nel processo verbale di ieri.
Signor Presidente, non intendo formulare alcuna osservazione in merito al processo verbale; mi rivolgo invece ai servizi d'informazione del Parlamento europeo. Non so se sia il momento opportuno per questo. Non riguarda il processo verbale; l'osservazione si riferisce a qualcos'altro. Posso formularla? Ho appena ricevuto da un collega le session news sulla discussione di ieri in merito alla relazione Ludford; rilevo con rammarico che non è riportata la dichiarazione da me resa a nome del mio gruppo. Invito i servizi parlamentari a verificare il motivo di tale omissione.
Le assicuro, onorevole Poettering, che i servizi procederanno a un' attenta verifica.
Una Banca centrale, nazionale o europea che sia, è sempre ed esclusivamente al servizio del grande capitale e di chi lo detiene. Noi ci rifiutiamo di scegliere tra i vari modi in cui i gruppi capitalisti e i ricchi possidenti gestiscono i loro affari bancari, in quanto in ogni caso operano contro gli interessi delle classi lavoratrici e della maggioranza della popolazione. Con l' astensione intendiamo esprimere la nostra opposizione contro l' organizzazione nazionale ed europea del sistema bancario.
Dichiaro ripresa la sessione del Parlamento europeo, interrotta il 17 marzo 2000.
Onorevoli colleghi, come sapete martedì di questa settimana una sciagura terribile si è abbattuta sul Kitzsteinhorn, nei pressi di Salisburgo. Undici persone sono morte a causa di una valanga e il bilancio, non ancora definitivo, potrebbe aggravarsi col passare delle ore. Vorrei dire che, in momenti così tristi, il mio pensiero, i nostri pensieri vanno alle vittime di questa sciagura e che siamo vicini alle loro famiglie.
Signora Presidente, nel resoconto integrale della seduta del 16 marzo un mio intervento non è stato riportato completamente. Vorrei rettificarlo, in quanto risulta alterato nel significato. Si legge: Posso quindi affermare che sia Felix Habsburg-Lothringen sia Karl Ludwig Habsburg-Lothringen possiedono un passaporto valido senza restrizione alcuna. E qui viene l' errore. Nel processo verbale si legge: entrambi non hanno sottoscritto la dichiarazione di rinuncia richiesta dalla costituzione, perché "prendono le distanze" dalla casa d'Asburgo. Ma si deve correggere in "perché non prenderanno mai le distanze..."
Signora Presidente, vorrei chiedere a lei, nostro Presidente, ma anche al Consiglio e alla Commissione, di intervenire presso le autorità e il parlamento turchi in ordine ad alcune questioni di questi ultimi giorni: in primo luogo sull' esistenza di una lista di parlamentari e di persone rappresentanti alcune ONG, considerati indesiderabili da parte del governo turco; dall' altra, sull' arresto tra l' altro nel momento in cui si trovava in Turchia una delegazione di parlamentari europei di Akin Birdal, difensore dei diritti umani, riarrestato, tra l' altro, in condizioni di salute precarie. Oltre a questo vi è una notevole recrudescenza della repressione esercitata nei confronti di giornalisti, questione sulla quale è stato fatto un resoconto anche da parte di altre forze.
Noi riteniamo veramente grave che la Turchia abbia condotto queste azioni anche contro dei parlamentari. Vorrei che si chiedesse se esistono delle liste riguardanti altri paesi europei oltre l' Italia.
La ringrazio, onorevole Morgantini. Certamente, esamineremo la questione a fondo.
Signora Presidente, intervengo a proposito della dichiarazione appena fatta dalla onorevole Morgantini.
Nella mia veste di presidente della delegazione socialista in visita in Turchia, tengo a precisare che abbiamo avuto modo di parlare con il Primo ministro Ecevit e di far presente la situazione del signor Birdal e della signora Zana esponendo il nostro parere in proposito; ricordo che abbiamo ricevuto la prima relazione, che il governo turco sta ora discutendo, in merito all' adeguamento della costituzione e delle leggi turche ai criteri di Copenaghen. Lunedì sera, nella sede della Commissione ad Ankara, abbiamo incontrato i rappresentanti delle ONG, tra i quali vi era anche il signor Birdal, che ha partecipato attivamente alla riunione.
Ieri mattina il signor Birdal è entrato in carcere per scontare la pena inflittagli dai tribunali turchi. In Turchia abbiamo espresso la nostra ferma condanna per la carcerazione di un sostenitore dei diritti dell'uomo come il signor Birdal, che da anni si batte per questa causa e che per questa lotta ha rimesso non la vita - per fortuna -, ma la salute. Abbiamo anche manifestato l' opinione - credo non solo del gruppo PSE, ma dell' intera Assemblea - secondo cui per avviare la Turchia sulla strada dei buoni rapporti, finalizzati alla piena adesione, occorre modificare - come ora sostenuto dallo stesso governo turco - la costituzione e la legislazione, nonché applicare un' amnistia affinché persone come la signora Zana, che si trova già in prigione, o il signor Birdal, appena incarcerato, non debbano più scontare una condanna per reati d' opinione che per fortuna non sono contemplati in nessuno Stato membro.
Signora Presidente, come lei ben ricorderà, nell' ultima sessione plenaria di Bruxelles tutti i gruppi politici, nessuno escluso, avevano condannato l' assassinio del deputato basco del PSOE, Fernando Buesa, per mano dell' ETA. Da allora, signora Presidente, decine di cittadini baschi e spagnoli sono rimaste vittime di attentati, estorsioni e minacce di stampo puramente fascista. Infatti, praticamente ogni giorno siamo testimoni di fatti che ci riportano indietro alle pagine più buie della storia europea.
Signora Presidente, come simbolo di questa tragedia vorrei ricordare il giornalista spagnolo Carlos Herrera e chiedere che gli venga espressa, a nome del Parlamento europeo, la nostra solidarietà in quanto manifestazione della difesa irrinunciabile della libertà d' espressione che noi democratici dobbiamo assicurare.
La ringrazio, onorevole Galeote Quecedo. Certamente, ricordiamo tutti il commovente dibattito svoltosi in questa sede al riguardo. Possiamo garantire al giornalista la piena solidarietà della nostra Istituzione di fronte a un atto davvero indegno.
Signora Presidente, vorrei informare l' Assemblea su un incidente avvenuto durante una riunione congiunta della delegazione del Parlamento europeo per le relazioni con il Canada e della sua omologa canadese giunta in visita la settimana scorsa. Signora Presidente, l' onorevole Sturdy, presidente della nostra delegazione, le ha scritto stamani per confermare quanto dirò, in quanto non poteva essere presente oggi.
In questa riunione è avvenuta una cosa piuttosto sorprendente. Il presidente della delegazione canadese, senza alcun motivo, si è improvvisamente lanciato in una serie di attacchi personali piuttosto aspri contro di me, a tal punto che i membri della sua delegazione hanno preso la parola per dissociarsi da lui. Tutti si sono meravigliati del suo comportamento.
Ciò è deplorevole, perché la visita procedeva nel migliore dei modi e perché a noi interessa mantenere ottimi rapporti con il Canada dopo anni difficili, soprattutto a causa della guerra della pesca. Occorre ristabilire tali buoni rapporti e per questo esprimiamo la nostra ferma riprovazione di fronte a simili incidenti. Mi rivolgo a lei, signora Presidente, affinché chieda spiegazioni al governo canadese sul significato di tali affermazioni.
Certamente, onorevole Berthu. Si tratta, in effetti, di un incidente assolutamente deplorevole. So, d' altronde, come lei stesso ha appena ricordato, che i membri della delegazione canadese si sono scusati e che hanno espresso il loro rammarico per questo incidente.
Signora Presidente, il giorno 13 aprile si inizierà, in Iran, un processo a carico di tredici cittadini iraniani di religione ebraica. C' è il forte sospetto, visto che sono accusati di spionaggio a favore degli Stati Uniti e dello Stato di Israele i quali peraltro hanno smentito qualsiasi rapporto con dette persone che i tredici cittadini possano essere condannati alla pena capitale. So che lei, Presidente, è già intervenuta per sollecitare la presenza, al processo, di una delegazione del Parlamento europeo, su sollecitazione di alcuni parlamentari. Mi risulta che il governo dell' Iran non abbia dato ancora una risposta, né positiva né negativa. Io sono costretto a sollecitare ancora un suo intervento e un intervento della Commissione perché quel processo si svolga nel più assoluto rispetto dei diritti umani, perché non vengano condannate a morte tredici persone senza sapere né come né perché, visto che anche questo Parlamento si è più di una volta espresso contro la pena capitale.
La ringrazio per tutto quello che farà e per tutto quello che questo Parlamento e la Commissione europea faranno a difesa della libertà e del rispetto dei diritti della difesa in questo processo a carico di tredici ebrei iraniani.
Il processo verbale della seduta di ieri è stato distribuito.
Signora Presidente, a pagina 6 del processo verbale, credo che il lettore possa farsi un' impressione errata dell' accostamento del mio intervento a quello dell' onorevole Vander Taelen.
Vorrei sottolineare due punti. Innanzitutto le mie opinioni sull' Unione europea - che l' onorevole Vander Taelen disapprova - non potevano in alcun modo giustificare gli attacchi personali e del tutto infondati che mi sono stati rivolti dal presidente della delegazione canadese. Del resto l' onorevole Vander Taelen stesso ha dichiarato di non essere stato presente al momento in cui tali incidenti si sono svolti.
In secondo luogo, non capisco come l' onorevole Vander Taelen abbia potuto trarre l' impressione che io fossi contrario all' ampliamento. Non l' ho mai detto. Anzi, ho ribadito in numerose occasioni in questo Emiciclo la necessità storica dell' ampliamento. Ho semplicemente fatto notare che le Istituzioni, nella loro forma attuale, costituiscono un ostacolo all' ampliamento. Ma si tratta di una questione del tutto diversa. Sono evidentemente favorevole all' ampliamento dell' Unione europea ad Est.
Grazie onorevole Berthu. Verificheremo con la massima attenzione se è possibile modificare il processo verbale in modo che i fatti siano riportati con la dovuta precisione.
Signora Presidente, sebbene l' oratore fosse l' onorevole Katiforis e non il sottoscritto, segnalo che, secondo il processo verbale, egli avrebbe dichiarato che le autorità turche hanno redatto un elenco di cittadini greci residenti in Turchia. Non ha affermato nulla del genere, ma ha parlato di "cittadini greci" , ovvero residenti in Grecia. Benché l' onorevole Katiforis non sia presente, faccio questa segnalazione affinché il processo verbale venga corretto.
Certamente. Anch' io mi ricordo. Pertanto faremo una rettifica in tal senso.
Signora Presidente, intervengo non sul processo verbale bensì per una questione di procedura. Sia ieri che oggi sono stato contattato da esponenti della stampa ai quali erano giunte voci su una relazione inviatale ieri dalla Corte dei conti in merito ai finanziamenti dei gruppi politici. Mi rendo conto che si tratta di una questione alquanto delicata, e occorre evitare che la stampa la sfrutti a fini scandalistici. La domanda che molti si pongono è: che ne sarà di questa relazione? Sarà resa pubblica? Da quanto ho capito, i presidenti dei gruppi hanno avuto modo di darci un' occhiata. Le chiedo ora cosa intenda fare di questa relazione: vuole consegnarla, in un modo o in un altro, direttamente alla stampa o alle persone che la richiedono, con qualche commento da parte sua, oppure no? Credo che su questo punto dovremmo seguire una linea di condotta aperta e trasparente, al fine di poter rivelare in tutta sincerità come abbiamo gestito in passato i fondi messi a disposizione dei gruppi parlamentari.
Onorevole Staes, si tratta di una procedura classica. La Corte dei conti mi ha inviato la relazione preliminare che sarà l' oggetto di quella che viene definita una procedura di contraddittorio. Ho inviato la relazione a tutti i presidenti dei gruppi politici chiedendo loro di comunicarmi le loro osservazioni, in modo da poterle trasmettere alla Corte dei conti. Solo al termine di tale procedura la Corte dei conti stilerà la sua relazione finale.
Ritengo che non sia compito della Presidente del Parlamento europeo comunicare questa relazione alla stampa. Non si tratta di mancanza di trasparenza. Non spetta a me farlo. Io ho fatto quello che mi competeva, vale a dire darne comunicazione a tutti i presidenti dei gruppi.
Signora Presidente, ho saputo ieri sera che Akim Birdal, l' ex presidente del comitato per i diritti dell' uomo in Turchia, è stato nuovamente incarcerato. Birdal aveva chiesto di essere liberato per ragioni di salute, a seguito di un attentato di cui era stato vittima. La sua richiesta è stata respinta ed egli si trova in prigione per avere, qualche tempo fa, osato proporre di ricercare una soluzione politica al problema curdo.
Sarebbe auspicabile, a mio avviso, che lei, in veste di Presidente del Parlamento europeo, si rivolgesse alle autorità turche, nella forma che riterrà più opportuna, per chiedere la liberazione di quest' uomo di valore.
Certamente, onorevole Wurtz. Ieri abbiamo sollevato questo problema e concordo pienamente sull' opportunità di rivolgere tale richiesta alle autorità turche.
L' ordine del giorno reca le dichiarazioni del Consiglio e della Commissione sull' esistenza di un sistema d' intelligenza artificiale che consente agli Stati Uniti d' America di intercettare e sorvegliare tutte le comunicazioni telefoniche ed elettroniche dell' Unione europea, sistema denominato ECHELON.
Signora Presidente, onorevoli deputati, a seguito della lettera che codesto Parlamento ha inviato al Consiglio e a seguito dell' audizione tenuta dalla commissione per le libertà e i diritti dei cittadini relativa alla protezione dei dati nell' ambito dell' Unione europea, il Parlamento ha inteso ascoltare il Consiglio e la Commissione sull' eventuale esistenza di un sistema ECHELON per l' intercettazione di comunicazioni che esula da un preciso quadro giuridico nel contesto delle attività di giustizia e degli affari interni. Desidero ringraziarvi di avere invitato il Consiglio ad intervenire su questo tema, giacché avremo in tal modo la possibilità di chiarire la nostra posizione nonché di informare il Parlamento sull' insieme delle misure adottate dal Consiglio in ordine all' intercettazione legale delle telecomunicazioni.
Dichiaro ripresa la sessione del Parlamento europeo, interrotta giovedì 30 marzo 2000.
Signora Presidente, da ormai sei mesi o anche da un anno la commissione per lo sviluppo e la cooperazione chiede alla Commissione europea di fare qualcosa per fronteggiare la siccità in Etiopia. Eppure non è stato fatto nulla, nonostante la Commissione avesse reagito a caldo subito dopo la divulgazione della notizia che 12 milioni di persone sono minacciate dalla carestia in Etiopia. Propongo che questa settimana, fra le urgenze, il Commissario Nielson venga convocato presso la nostra Assemblea per rendere conto del ritardo con cui l'Unione europea risponde a una situazione di siccità che si protrae ininterrottamente da ormai tre anni.
A quanto sembra siamo capaci di armare eritrei ed etiopi perché possano continuare a farsi guerra su questioni prive di senso, e al contempo, mentre l'Unione europea e l'Occidente esportano armi in Etiopia ed Eritrea, in quegli stessi paesi la carestia non cessa di minacciare la sopravvivenza di milioni e milioni di persone.
Sono membro di questo Parlamento sin dal 1984, ma raramente ho assistito a un caso di negligenza tanto deliberata da parte dell'Unione nei confronti di una carestia di queste proporzioni, e per giunta in una regione vicina a noi. E' una vergogna che, ogni volta che viene sollevata una questione come questa con il Commissario Nielson, o comunque con la Commissione, egli la lasci cadere come se nulla fosse, come se egli stesso non la credesse un fatto reale. Il Commissario Nielson deve comparire dinanzi a noi per rendere conto dell'uso fatto del suo personale di pubbliche relazioni e dei suoi tuttologi in questa penosa dimostrazione di noncuranza. Nonostante i proclami di segno opposto, sono sicuramente in grado di far riversare nel conflitto fra Etiopia ed Eritrea armamenti per un paio di miliardi di dollari. E l'intera vicenda è lo specchio dell'incapacità d'azione di questo Parlamento.
Onorevole Andrews, naturalmente non è il caso di intavolare una discussione su tale questione. Le segnalo unicamente che fra breve l' Assemblea sarà chiamata a votare sull' aggiunta di un altro argomento al punto "Diritti umani" , e una delle proposte presentate da due gruppi politici riguarda proprio il problema della carestia in Etiopia.
La ringrazio, onorevole Imbeni, per le sue parole veramente molto cortesi. Desidero dire a tutti i colleghi presenti a quella commovente e importantissima cerimonia che, a mio avviso, tutti insieme abbiamo rappresentato bene il Parlamento europeo e che tutti i partecipanti sono stati molto attenti a garantire un' ampia partecipazione. Ritengo che ciò sia stato molto importante per la nostra Assemblea. Grazie, onorevole Imbeni, della sua dichiarazione.
Signora Presidente, se sono stato informato correttamente, il Consiglio ha ritirato la sua dichiarazione sull'Iraq, che quindi non si terrà in questa tornata. Sarebbe possibile chiedere al Consiglio di rilasciare una dichiarazione sull'Etiopia invece di quella sull'Iraq? Così avremmo assolto quel punto, ma naturalmente dobbiamo vedere se il Consiglio è in grado di farlo.
Onorevole Hänsch, ci occuperemo di quel punto quando esamineremo il progetto di ordine del giorno fra poco e decideremo allora come gestire questa situazione.
Signora Presidente, desidero richiamare la sua attenzione su un problema di ordine interno. Alcuni membri del personale del Parlamento, sia qui che a Bruxelles, quando tentano di far rispettare le regole di questa Istituzione - in altre parole, il divieto di fumare negli spazi per non fumatori, o qualunque altra regola del Parlamento europeo - sono oggetto di insulti e di villanie da parte di alcuni colleghi deputati. In altri parlamenti, gli uscieri sono trattati con il rispetto che è loro dovuto e mi augurerei che così fosse anche al Parlamento europeo. Se la situazione non dovesse migliorare, a suo avviso sarebbe possibile prendere provvedimenti disciplinari nei confronti dei deputati che trattano il personale in un modo tanto indegno?
Non penso che siano previste misure disciplinari, ma le prometto di tenere in gran conto le sue due osservazioni sulle zone per non fumatori e sul comportamento di alcuni nei confronti dei nostri uscieri.
Signora Presidente, onorevoli colleghi, leggere la stampa internazionale è un passatempo interessante se ci si vuole informare su che cosa fanno taluni colleghi. Spesso tali notizie le leggiamo con un certo interesse, fascino o sorpresa, ma non si può fare a meno di pensare che il Parlamento europeo consti di diverse camere. Comunque ognuno la pensa a modo suo e tace.
La settimana scorsa tuttavia si è prodotto un incidente su cui non si può rimanere in silenzio. Un eminente membro della nostra Assemblea, l'onorevole Berlusconi, durante una gita di piacere nell'ambito della sua campagna elettorale, ha ritenuto necessario fare, non dico un'osservazione, ma una battuta terribilmente offensiva sui malati terminali di AIDS. Mi dovete perdonare se vi racconto che cosa ha detto l'onorevole Berlusconi, ma penso che non potreste giudicare senza sapere che cosa ha detto. L'onorevole Berlusconi ha raccontato la barzelletta seguente: sapete perché i malati di AIDS devono farsi le sabbiature? Perché così si abituano a stare sottoterra. Queste parole sono state pronunciate da un membro della nostra Assemblea. Credo che nessuno in quest'Aula avrebbe mantenuto la calma se si fosse trattato di neri o di ebrei. Signora Presidente, credo che una reazione da parte sua sia più che appropriata. Vorrei inoltre chiedere al presidente del PPE e al presidente del gruppo di questo movimento politico di dirmi la sua opinione su una tale affermazione. Per quanto mi riguarda posso solo dire che io sono rimasto molto scioccato e in segno di solidarietà con tutte le persone che soffrono di questa terribile malattia, e si tratta di milioni di persone, posso solo esprimere vergogna per il comportamento dell'onorevole parlamentare, Silvio Berlusconi.
La ringrazio, ma il collega che lei ha citato non è presente per risponderle e per difendersi.
Signor Presidente, abbiamo letto sui giornali che sono stati trafugati beni di proprietà del Parlamento per un valore complessivo di cinque milioni di euro e che la sua amministrazione è stata gestita male. Inoltre, sta per essere presentata la relazione della Corte dei conti delle Comunità europee riguardo all' uso dei fondi da parte dei gruppi parlamentari e sembra che anche questa non contenga dati di cui esser fieri. Questi sono tutti problemi che il Parlamento deve affrontare con determinazione.
Nonostante penso che i piccoli problemi, di cui desidero parlare, non debbano essere trattati in seduta plenaria, ritengo sia sorprendente il fatto che la burocrazia di questo edificio non riesca a eseguire delle piccole riparazioni. Ho spesso ricordato in Plenaria che il sistema televisivo del Parlamento non riceve le immagine dei canali finlandesi. La Finlandia è l' unica nazione a non poter ricevere i programmi televisivi in Parlamento. Desidererei che si facesse qualcosa di concreto a riguardo. In passato gli onorevoli olandesi si erano spesso lamentati del fatto che il canale della loro televisione nazionale non si vedeva. Adesso riescono a riceverne ben due, quindi chiederei che anche noi finlandesi potessimo vederne almeno uno. Un altro piccolo desiderio sarebbe quello di poter avere un po' d' acqua calda, che fin dall' inizio dell' apertura dei lavori di questo Parlamento si è fatta desiderare. Anche per questo problema, mi sono lamentato diverse volte durante le sedute plenarie. Signori burocrati, com' è possibile che non riuscite a riparare nemmeno queste cose così marginali in questo edificio? Però, permettete che si rubino bene per un valore di oltre cinque milioni di euro!
La ringrazio, onorevole Seppänen. Non è una questione minore. Lei sa certamente che ci siamo impegnati a fondo perché i colleghi olandesi possano disporre di un canale televisivo nella loro lingua. Per quanto concerne la Finlandia il problema non è stato ancora risolto. La onorevole Banotti che si occupa di questo problema le darà le ultime notizie al riguardo.
Il processo verbale della seduta di ieri è stato distribuito.
Signor Presidente, il punto 6 del processo verbale con il quale modifichiamo l'ordine del giorno della tornata è riportato con precisione, ma forse giustamente non cita l'anticipo alle 11.30 della votazione di giovedì, a causa dell'elevato numero di emendamenti presentati per determinate relazioni. Di conseguenza chiedo se sia stata applicata correttamente l'articolo, paragrafo 1 del nostro Regolamento.
Come noto, il martedì, mercoledì e giovedì all'ora di pranzo passiamo moltissimo tempo a votare. L'anno scorso abbiamo approvato una serie di modifiche al Regolamento volte a razionalizzare i nostri lavori, attraverso le quali abbiamo dato diritto a qualsiasi deputato di presentare emendamenti a titolo individuale nella fase di commissione, limitando il diritto di presentare emendamenti in Plenaria a gruppi di 32 deputati oppure a un gruppo politico.
Ciò nondimeno, l'analisi degli emendamenti presentati giovedì, per esempio sulla relazione Dimitrakopoulos-Leinen, rivela che oltre 100 emendamenti sono stati presentati a titolo individuale, si presume a nome del rispettivo gruppo politico, ma non necessariamente.
Noto per esempio che il gruppo PPE ha a suo carico oltre 100 emendamenti firmati peraltro da 18 deputati diversi, nessuno dei quali è coordinatore o Presidente del gruppo. Più di 20 di questi emendamenti sono contraddittori, al punto che probabilmente non tutti possono rappresentare la posizione del gruppo del PPE. Alcuni sono identici e presentati da membri diversi, e c'è pure il caso di emendamenti identici presentati dallo stesso deputato. Il gruppo del PPE potrebbe anche organizzarsi un po' meglio!
Ilarità) Si passa e spreca tanto tempo votando e questo è un modo per aggirare la razionalizzazione del regolamento adottata l'anno scorso dal Parlamento. Gli emendamenti devono essere presentati a nome di 32 membri oppure a nome di un gruppo politico di cui in effetti rappresentano la posizione, non da parte del singolo deputato che incidentalmente li presenta a nome del gruppo, in maniera da aggirare le restrizioni relative alla presentazione di emendamenti in Plenaria.
Vorrei chiedere ai servizi di sessione di verificare in futuro che questi emendamenti siano veramente presentati a nome del gruppo.
Signor Presidente, vorrei soltanto a ricordare all'onorevole Corbett che al gruppo PPE un emendamento può essere presentato in Plenaria solo se è stato approvato in seno al gruppo e gode del suo sostegno. Egli dovrebbe sapere che questa è la procedura seguita dal nostro gruppo.
In secondo luogo, come ben sa, attualmente è in corso un processo di riforma del Parlamento. Qualora avesse proposte da presentare sulla procedura di voto, si rivolga come previsto all'Ufficio di presidenza.
Onorevole deputato, per quanto riguarda le osservazioni che lei ha fatto, le trasmetterò all'attenzione della Presidente e l'Ufficio di presidenza esaminerà ciò che concerne l'insieme dei nostri lavori nel mese di maggio.
Signor Presidente, ieri ero presente e ho firmato il registro, ma il mio nome non figura del processo verbale: chiedo che si provveda alla rettifica.
Signor Presidente, in qualità di relatore della commissione per lo sviluppo e la cooperazione per il discarico 1998, per quanto attiene alla relazione Rühe tengo a comunicare che ieri sera si è tenuta una riunione parzialmente congiunta fra la commissione per il controllo dei bilanci e la commissione per lo sviluppo e la cooperazione, durante la quale in linea di principio è stato raggiunto un accordo su un approccio di compromesso, elaborato in separata sede. In pratica sostituiremmo il testo attuale con una nuova proposta di compromesso che risulterà nel rinvio e nel riesame in giugno. Il testo verrà senza dubbio presentato da tutti i gruppi nel corso della mattinata in modo che la discussione si possa tenere regolarmente. Tuttavia mi pare opportuno che i parlamentari siano al corrente di quello che è avvenuto ieri sera e che è venuta a crearsi una situazione politica nuova. I membri della commissione per il controllo dei bilanci e quelli della commissione per lo sviluppo e la cooperazione hanno concordato un approccio più positivo.
Signor Presidente, a proposito del testo nominato dall'onorevole van den Berg, vorrei soltanto far rilevare che la relazione sul rinvio della concessione del discarico per i Fondi di sviluppo è disponibile e può essere posta in votazione anche in considerazione del fatto che ciò che ci si propone è semplicemente il rinvio della concessione del discarico, non l'approvazione né la reiezione; tutto ciò che è stato elaborato congiuntamente ieri verrà inserito nella versione definitiva, e pertanto, in ogni caso, discuteremo e voteremo la relazione della onorevole Rühle.
Signor Presidente, avrei una richiesta. Ciascun deputato ha un proprio preciso calendario di impegni. Nell'interesse dei cittadini fissiamo numerosi appuntamenti. Anche oggi l'inizio della seduta è stato anticipato, per la prima volta, alle 8.30. Credo che la modalità di lavoro risulterebbe ben più efficace se qui in Parlamento ci attenessimo ad un programma generale, senza apportare continuamente variazioni all'ultimo momento. Vi ringrazio della disponibilità.
Onorevole deputato, consideri che è stata una decisione particolare, in funzione di determinate richieste della Presidenza portoghese.
Il processo verbale della seduta di ieri è stato distribuito.
Signora Presidente, ho segnalato l' intenzione di fare un richiamo al regolamento, anche se in realtà non riguarda il processo verbale. Non voglio ritardare inutilmente il lavoro dell' Assemblea, ma penso che, poiché ci prepariamo ad esaminare la costruzione dell' Europa, sia importante prendere atto di una sentenza esemplare emessa nel Regno Unito.
Il cosiddetto storico David Irving ha perso la causa per diffamazione intentata contro la studiosa americana Deborah Lipstadt, che lo aveva accusato di manipolare dati e documenti per negare il genocidio nazista degli ebrei. In una sentenza durissima, il giudice ha dichiarato che si trattava di "un individuo antisemita e razzista, che nega categoricamente l' olocausto e mantiene legami con estremisti di destra impegnati a promuovere il neonazismo" .
E' una sentenza importante, non solo per il passato dell' Europa, ma anche per il presente. Con la recrudescenza del razzismo e dell' antisemitismo e il successo elettorale di partiti estremisti, questa sentenza incoraggia la lotta contro il razzismo e a favore di una società europea che accetti la diversità.
Grazie, onorevole Ludford. Prendo atto molto volentieri della sua mozione di procedura, ma vorrei che per il momento gli interventi si concentrassero sul processo verbale, in modo da poterlo approvare. Coloro che intendono sollevare mozioni di procedura potranno poi esprimersi liberamente.
Signora Presidente, il punto 2 del processo verbale a pagina 5, che in realtà è la prima pagina sostanziale, si riferisce alla questione da me sollevata in merito ad alcuni gruppi politici che a quanto pare non rispettano il Regolamento. Tali gruppi sembrano consentire ai propri membri di presentare emendamenti in seduta plenaria, apparentemente a nome del gruppo, anche se così non può essere, dal momento che propongono emendamenti di senso opposto a nome dello stesso gruppo.
Vorrei sottolineare che benché il processo verbale menzioni specificamente il gruppo PPE, in realtà non si tratta dell' unico gruppo ad agire in tal modo. Per esempio, il gruppo tecnico, il gruppo TDI, che non aveva presentato alcun emendamento nella fase di esame in seno alla commissione, ha poi presentato in seduta plenaria circa 20-30 emendamenti, molti dei quali in contrasto tra loro. Sono presentati da membri diversi del gruppo che adottano posizioni diverse e pertanto non possono considerarsi come la posizione del gruppo. Questo non è conforme al Regolamento, che ammette la presentazione di emendamenti in seduta plenaria solo da parte di 32 deputati o di un gruppo politico.
Signora Presidente, la mia osservazione riguarda la parte del processo verbale riferita al Tempo delle interrogazioni di ieri sera, quando ho fatto un richiamo al Regolamento. Innanzitutto, il Tempo delle interrogazioni è stato spostato alle 18.30, poi sullo schermo è apparso l' annuncio che avrebbe avuto inizio alle 18.50. Alla fine, erano le 19.00 passate quando è effettivamente iniziato. Secondo l' ordine del giorno la prima parte avrebbe dovuto durare 30 minuti, ma si è protratta molto più a lungo.
Sostanzialmente, il problema è che avevo presentato - come altri deputati - alcune interrogazioni al Commissario Byrne. In quel momento si stavano svolgendo le riunioni in seno ai gruppi, quando ho visto apparire sullo schermo "Interrogazione n. 41" . Ho subito raggiunto l' Assemblea, ma eravate già passati, nel giro di pochi minuti, all' interrogazione n. 49. Come me, quattro o cinque deputati avevano presentato interrogazioni per il Commissario Byrne, ma nessuno di noi era presente per porle.
Il fatto sembra aver offeso il Commissario Byrne, che lo ha interpretato come una specie di affronto. E' però molto difficile per i deputati presenziare all' intero Tempo delle interrogazioni ascoltando ogni singola interrogazione, se nel giro di pochi secondi si salta dalla n. 1 alla n. 99. Chiederei dunque di rispettare l' ordine del giorno: trenta minuti per la prima parte del Tempo delle interrogazioni, venti per la seconda e così via. Non possiamo modificare continuamente l' ordine del giorno, perché altrimenti diventa estremamente difficile per noi lavorare.
Grazie, onorevole McKenna. Prendo atto della sua osservazione affinché tale situazione non si ripeta più in futuro.
Signora Presidente, in questi ultimi giorni nuove, gravi calamità naturali si sono abbattute sul fiume Tisza, con la perdita di numerose vite umane. Chiedo pertanto alla Presidente di inviare le nostre condoglianze sia al parlamento romeno, sia al parlamento ungherese. Al contempo, occorre prestare attenzione ai rischi ambientali che ciò può comportare per il nostro comune ambiente europeo. Il fiume Tisza sbocca nel delta del Danubio, una delle più significative riserve naturali del mondo.
Signora Presidente, mi si consenta un' osservazione di tenore decisamente più leggero. Ieri sera in seno alla commissione per i bilanci, quando sono stati distribuiti i rinfreschi, l' onorevole Colom ha notato che sulle confezioni monouso di latte figurava la dicitura "da distribuirsi solo all' interno delle scuole" . Se ci fosse stata la dicitura "solo per i bambini delle scuole" , sarebbe stato comprensibile che venissero distribuite anche all' interno del Parlamento europeo, ma diceva "solo per le scuole" . E' possibile verificare come mai sia successo? E' anche imbarazzante. So bene che abbiamo fatto campagne a favore di una maggiore distribuzione di latte nelle scuole ma, in quell' occasione, non era nostra intenzione che fosse distribuito qui.
La ringrazio, onorevole Wynn. Non le posso dare una risposta immediata, ma sarà mia cura verificare l'accaduto.
Signora Presidente, tengo ad informare lei ed i deputati che ogni giorno incrociano il personale del Parlamento da cui dipende il funzionamento dell' intero edificio, talvolta senza neppure vederlo e che talune categorie di tale personale - ossia guardiani, personale addetto all'accoglienza, vigili del fuoco - ieri pomeriggio hanno effettuato una giornata di sciopero per protestare contro il fatto di essere costrette a lavorare 12 ore di fila, di giorno come di notte, per un salario netto medio di 6 000 franchi, senza alcuna maggiorazione per le ore lavorate di notte o durante il fine settimana. Tengo ad esprimere loro la mia solidarietà e le segnalo inoltre, signora Presidente, che a tale proposito le ho trasmesso una lettera, a nome dei deputati francesi dell' LO/LCR, alla quale speriamo lei vorrà dare seguito favorevole.
L'ordine del giorno reca la relazione (A5-0073/2000), presentata dall'onorevole Knörr Borràs a nome della commissione per i problemi economici e monetari sulla proposta di regolamento del Parlamento europeo e del Consiglio (COM(1999) 488 - C5-0220/1999 -1999/0200(COD)) a chiarimento del regolamento (CE) n. 2223/96 del Consiglio concernente i principi di registrazione delle imposte e dei contributi sociali.
Signor Presidente, onorevoli colleghi, esaminiamo oggi una questione di natura estremamente tecnica, che a prima vista sembra senz' altro riferirsi all' adozione o alla trasposizione di procedure o terminologie nel contesto dell' Unione europea, ambito politico nel quale si tenta di adattarli, come avviene per taluni strumenti in materia di statistica.
Siamo tutti consapevoli, o almeno così credo, che è importante che i dati statistici non solo siano attendibili, ossia ottenuti in modo scientifico e rigoroso, ma soprattutto comparabili. Tale affermazione acquista il suo massimo valore quando cerchiamo di rappresentare il mercato unico europeo, contesto nel quale sono necessarie informazioni statistiche comparabili e omologabili fra i vari Stati membri. Direi che tale affermazione è ancor più valida se teniamo conto dell' ampliamento dell' Unione europea, processo per il quale la disponibilità e l' omologabilità delle informazioni, soprattutto in materia statistica ed economica, rivestono fondamentale importanza.
Non vorrei dilungarmi sulle qualità del SEC - Sistema europeo di conti economici integrati- né sui progressi compiuti rispetto al precedente sistema del 1979, argomento su cui si è già espressa quest' Assemblea in occasione della mia relazione sulla proposta di regolamento del Consiglio che modifica il regolamento relativo all' applicazione del protocollo sulla procedura applicabile in caso di disavanzo eccessivo. Occorre sottolineare, a mio parere, la necessità di appoggiare fermamente una proposta della Commissione che, riguardo a un tema serio come quello del bilancio degli Stati membri, antepone a tutto le entrate effettivamente ottenute piuttosto che criteri come quello dei diritti riconosciuti per quanto concerne le imposte e i contributi sociali. Non è un segreto per nessuno che vi sono occasioni in cui un' amministrazione riconosce diritti che non riscuoterà mai, nonostante le analisi di esigibilità, e che così facendo si apre la strada - una strada più o meno nascosta - alla falsificazione del disavanzo pubblico.
Si tratta di un argomento serio che è stato oggetto di ampiamente discusso. Bisogna ricordare che perfino nel Parlamento di uno Stato membro dell' Unione è stato oggetto di un animato dibattito tra uno dei candidati alla presidenza e il suo oppositore e attuale presidente, in cui il candidato Borrel denunciava giustamente l' uso generalizzato del criterio dei diritti accertati che, non opportunamente corretto, si trasforma di fatto in una falsificazione del disavanzo dei conti pubblici.
Per porre fine a questo tipo di pratiche è necessario adottare criteri chiari, come quello che la Commissione ci propone e che, a parer mio, ci permettono di calcolare le entrate con molta precisione, consentendo quindi l' impiego delgi introiti o degli importi ottenuti nell' ambito di un documento fiscale o di riscossione.
Tale iniziativa della Commissione, che alcuni attaccano, in realtà, per opporsi alla definitiva cessazione delle pratiche di falsificazione del disavanzo, non intende in alcun modo distorcere la valutazione delle grandezze che compongono i conti nazionali, bensì proprio il contrario, cioè, giungere alla stessa cifra in due modi diversi. Uno, a mio parere più corretto o, quanto meno, più accademico, quello del criterio di competenza con relativo fattore di esigibilità, che si presenta al paragrafo a) dell' articolo 3 proposto dalla Commissione, e l' altro, cui si fa riferimento al paragrafo b) dell' articolo 3, quello del criterio di cassa corretto mediante l' inclusione, come adeguamento, del saldo attivo reale a fine esercizio. Entrambi i metodi di calcolo debbono pervenire necessariamente alla stessa cifra, che dovrà corrispondere al risultato di tale imposta per l' esercizio in oggetto. Va puntualizzato, inoltre, che non esiste altro metodo per contabilizzare correttamente le entrate di un bilancio. E' ovvio, d' altronde, che la possibilità di utilizzare indistintamente uno dei due sistemi contabili presenta il vantaggio di un più rapido adeguamento da parte di coloro che utilizza l' uno o l' altro sistema.
Ritengo, pertanto, che la proposta della Commissione relativa alla contabilizzazione delle imposte e dei contributi sociali sia non soltanto la più corretta ma anche, da ogni punto di vista, la più efficiente, in quanto di immediata applicazione. Ritengo, tuttavia, che per far sì che gli Stati membri dispongano di dati statistici, seppure aggregati, per le imposte sui prodotti, l' articolo 3 della proposta della Commissione dovrebbe affrontare tale problema prevedendo un meccanismo analogo di registrazione e di adeguamento di tali imposte.
Giudico positivamente la proposta e mi congratulo con la Commissione. Proposta che, lo ribadisco, sottolinea opportunamente la necessità di dare la priorità alle entrate effettivamente realizzate piuttosto che ai diritti riconosciuti per quanto concerne le imposte e i contributi sociali degli Stati membri e offre la possibilità di due metodi di calcolo che permettono l' adeguamento dei sistemi utilizzati dagli Stati membri.
D' altronde, esaminando la proposta della Commissione, non si vede come si potrebbe contabilizzare le imposte e i contributi sociali se non utilizzando i due metodi proposti.
Infine, coerentemente con la nostra affermazione secondo cui la proposta della Commissione è un emendamento piuttosto che un chiarimento, che oltretutto influisce su concetti fondamentali, vorrei anche sottolineare che invece di seguire il disposto dall' articolo 2, paragrafo 2, del regolamento 2236/96 del Consiglio del 25 giugno 1996, previsto per l' adozione di modifiche metodologiche destinate a chiarire e migliorare il contenuto del SEC 95, si deve piuttosto ricorrere, alla procedura di modifica prevista dall' allegato A del predetto regolamento.
Onorevoli colleghi, vorrrei chiedere a voi come pure alla Commissione di coadiuvare la presidenza. Essendo i nostri tempi molto ristretti vi prego di attenervi scrupolosamente ai tempi di intervento. Benchè ovviamente alla Commissione abbia facoltà di parola senza limiti di tempo, la pregherei comunque di dare una mano al presidente affinché si riesca a concludere per tempo.
Signor Presidente, per assicurare un buon funzionamento dell'Europa bisogna disporre di materiale statistico trasparente e comparabile in relazione agli Stati membri, soprattutto per quanto riguarda la registrazione delle imposte e dei contributi sociali. A tale riguardo abbiamo giustamente stipulato degli accordi nell'ambito del sistema europeo per i conti nazionali e regionali, SEC 95. Ad un esame più attento è emerso che i dati registrati relativi alle imposte e ai contributi sociali non sono così precisi come auspicato perché non sempre si riallacciano agli importi effettivamente riscossi o riscuotibili per un determinato esercizio.
L'obiettivo della proposta in esame è quello di migliorare la registrazione applicando un fattore di correzione sia ai dati di cassa sia a quelli basati su ruoli e riscossioni.
Il gruppo PPE-DE accoglie in tal senso la proposta della Commissione. Rimangono però aperte due questioni. Poiché la proposta comporta una modifica del regolamento SEC 95, e ciò viene riconosciuto implicitamente dal fatto che si applica la procedura di codecisione, non appare opportuno concedere agli Stati membri un periodo di transizione. Gli Stati hanno bisogno di tempo per adeguarsi a nuove norme. A nome del gruppo PPE-DE abbiamo presentato un emendamento al riguardo ed invitiamo i colleghi parlamentari, ma anche la Commissione, a sostenere tale emendamento.
La seconda domanda che poniamo alla Commissione concerne gli emendamenti presentati dalla commissione per i problemi economici per quanto attiene all'IVA come base per il calcolo della terza fonte delle risorse proprie. Vorrei che il signor Commissario confermasse se la Commissione stia effettivamente preparando una risposta volta a modificare l'articolo 8 del regolamento SEC 95 in modo che in futuro tutti gli Stati membri dispongano di una sufficiente base giuridica per poter utilizzare il regolamento SEC 95 ai fini del calcolo della terza fonte delle risorse proprie, l'IVA. Vorrei sentire la risposta del Commissario in merito a tale problema e anche all'emendamento da noi presentato.
Signor Presidente, onorevoli colleghi, l'iniziativa della Commissione di presentare questo regolamento volto a unificare i principi di registrazione delle imposte e dei contributi sociali deve essere considerata in termini estremamente positivi. Le contabilità dei vari Stati membri, come ha riconosciuto lo stesso relatore, per essere omogenee, devono rispondere ai medesimi principi. E' vero che, in termini contabili, possono essere ammessi sia il criterio di cassa che quello di competenza, ma è altrettanto vero che il primo permette meno manipolazioni di cifre, volte a contraffare la vera situazione contabile di un paese.
In definitiva, con il criterio di cassa si rendono più difficili quegli artifici contabili che a suo tempo vennero definiti eufemisticamente "contabilità creativa". E' vero che l'utilizzazione di questi sistemi ha permesso, per esempio, ad alcuni paesi di soddisfare i criteri di Maastricht, ma è altrettanto vero che un loro abuso può distorcere la realtà dei conti di un paese. E come voi sapete, onorevoli colleghi, una contabilità che non offra un'immagine fedele è tutt' altro che una contabilità.
Se non viene corretto, ad esempio, mediante il requisito di effettuare previsioni per i crediti inesigibili, il criterio di competenza sembra un criterio inadeguato. Il relatore ha fatto riferimento a un dibattito svoltosi in Spagna e dovuto, in definitiva, al fatto che nel 1997 il governo aveva imputato come entrate della previdenza sociale 750 miliardi di pesetas oggetto di procedura esecutiva; tutti sapevano che non sarebbe stato possibile riscuotere tali somme. Grazie a queste acrobazie contabili, a questa "contabilità creativa" , è stato soddisfatto il criterio del deficit per accedere alla prima fase dell'Unione economica e monetaria. Ovviamente, questi giochi contabili non saranno più possibili se verrà approvata la proposta della Commissione. Forse per questo i deputati spagnoli del gruppo del PPE hanno presentato determinati emendamenti e hanno cercato di ritardare l'approvazione di questa relazione.
Tuttavia, non si tratta adesso di ritornare su ciò che è stato fatto in passato. Onorevoli colleghi, quel che è fatto è fatto. Si tratta di esigere, a partire da oggi, maggior rigore; si tratta di esigere che la contabilità rifletta l'immagine fedele dei conti di un paese.
Per questo motivo, approviamo la proposta della Commissione e non approviamo invece né la proposta del PPE, che tenta di ritardare l'entrata in vigore di questo regolamento, né gli emendamenti della commissione per i problemi economici e monetari, che ritardano di fatto l'entrata in vigore del regolamento, perché conterrebbe una modifica e non un semplice chiarimento.
Onorevoli colleghi, se bisogna esigere rigore contabile, ciò va fattosubito.
Signor Presidente, desidero, in primo luogo, ringraziare l'onorevole Thyssen per il suo gesto e per la difesa dell'emendamento che presentiamo. Desidero inoltre ringraziare e sottolineare il patriottismo dell'onorevole Berenguer e dell'onorevole Knörr. Patriottismo coerente poiché il SEC 95 è stato adottato dal governo socialista, al cui partito appartiene il primo.
Detto ciò, e tralasciando accuse assolutamente calunniose in questo momento, voglio difendere il criterio dell'applicazione temporale dilatata, il periodo di transizione di due anni.
- Il processo verbale della seduta di ieri è stato distribuito.
Signor Presidente, desidero chiarire che, nella seduta di ieri pomeriggio, ho commesso un errore votando a favore della richiesta di inviare nuovamente alla commissione competente la questione delle banane. Il Parlamento, e noi che ne facciamo parte, rischia di imboccare una strada che non ci consentirà di aiutare i coltivatori di banane e lungo la quale, allo stesso tempo, continueremo ad infliggere gravi ingiustizie alle piccole imprese che si occupano, per esempio, di prodotti da bagno e...
... Esprimo perciò il mio rammarico per non avere votato nel senso opposto e chiedo che la mia dichiarazione venga messa agli atti.
Signor Presidente, desidero comunicare la mia presenza qui in Aula ai fini della redazione del verbale. Infatti non firmerò il registro perché debbo partire fra un' ora, ma desidero si sappia che ho partecipato alla seduta.
Abbiamo visto tutti che lei è presente, onorevole Van der Laan.
Signor Presidente, ieri siamo rimasti piuttosto sorpresi da una azione del nostro collega del gruppo confederale della Sinistra unitaria europea, ma ora mi accingo a fare una dichiarazione che non sarà una sorpresa per nessuno, visto che già lunedì ho ampiamente motivato la richiesta che sto per fare; inoltre avete ricevuto numerose e-mail sull' argomento e io stessa ho scritto una lettera alla Conferenza dei presidenti. Si tratta di questo: colleghi di diversi gruppi sono del parere che al venerdì l' ordine del giorno sia troppo scarno e che per tale motivo molti parlamentari siano fermamente convinti di poter utilizzare meglio il proprio tempo altrove. Ne consegue pertanto che ci ritroviamo con un numero ridotto di presenti e che quindi non viene garantita la rappresentanza dell' elettorato. Riteniamo quindi che si debba scegliere fra integrare l' ordine del giorno del venerdì oppure cancellarlo del tutto.
Prima di passare alla votazione, vorrei tuttavia chiedere la verifica del quorum.
Credo che tutti i presenti siano a conoscenza del Regolamento, onorevole Buitenweg, e come lei ben sa non può presentare una richiesta di questo genere a livello individuale. Simili richieste devono essere presentate da almeno trentadue parlamentari. Verificherò che vi sia un numero sufficiente di parlamentari intenzionati a chiedere la verifica del quorum.
La richiesta è stata presentata da più di trenatadue parlamentari, pertanto dobbiamo verificare che il quorum sia stato raggiunto. Probabilmente saprete che ciò avviene quando un terzo dei parlamentari è presente in Sala.
(Si effettua il conteggio delle presenze). Dichiaro che il quorum non è stato raggiunto e che pertanto la votazione sulla relazione Pesälä si terrà nel corso della prossima seduta.
Signor Presidente, vorrei innanzitutto pregarla di procedere al conteggio preciso e di ricorrere ad un controllo elettronico delle votazioni per appello nominale per sapere con precisione chi è presente e chi non lo è.
In secondo luogo vorrei esprimere la mia condivisione per la richiesta dei colleghi di valorizzare il venerdì. Sono sempre stato uno membro del cosiddetto "Club del venerdì" e auspico un maggior apprezzamento per questa giornata; tuttavia, questa rivalutazione dovrebbe avvenire grazie al nostro lavoro, non con azioni di sabotaggio.
Onorevole Posselt, il Regolamento prevede una procedura ben precisa che ho seguito scrupolosamente e che impone di non utilizzare le apparecchiature elettroniche di controllo. E' previsto inoltre che il risultato della votazione non venga reso noto. Spetta infatti al Presidente dichiarare che il quorum non è stato raggiunto.
Relazione (A5-0074/200) dell' onorevole Maat a nome della commissione per l' agricoltura e lo sviluppo rurale, concernente una proposta di regolamento del Consiglio che modifica il regolamento CE n. 1255/1999 che istituisce un' organizzazione comune di mercato nel settore dei prodotti lattiero-caseari [COM(1999) 608 - C5-0047/2000 - 1999/0246(CNS)]
Dichiaro ripresa la sessione del Parlamento europeo, interrotta venerdì 14 aprile 2000.
Signora Presidente, nella giornata internazionale della libertà di stampa vorrei - quando lei lo riterrà opportuno - fare una dichiarazione sulla situazione in Tunisia e chiedere la sua mediazione.
La ringrazio, onorevole Barón Crespo. Prenderò in considerazione la sua proposta.
Signora Presidente, prendo la parola sul medesimo tema. Abbiamo appena appreso che il fratello di Taoufik Ben Brik è stato definitivamente condannato a tre mesi di prigione. Come tutti sanno, tale decisione rende la situazione oltremodo critica poiché il giornalista tunisino aveva annunciato la propria intenzione di spingersi fino alla morte qualora suo fratello fosse stato condannato.
Ho da poco concluso la lettura del patetico appello che il giovane fratello di Taoufik ha rivolto al giornalista tunisino per esortarlo quanto meno a porre fine allo sciopero della fame. Ritengo pertanto che i prossimi giorni possano essere decisivi per ricordare ai dirigenti tunisini le loro responsabilità.
E' questo il motivo per cui, al pari dell' onorevole Barón Crespo, vorrei invitarla - come avevo preannunciato ieri in una lettera e come ribadisco oggi in maniera ancora più pressante, alla luce degli ultimi accadimenti - ad esercitare la sua influenza e la sua autorità affinché si pervenga ad una rapida ed equa soluzione a tale drammatico caso di violazione dei diritti dell' uomo e della libertà di stampa.
Signora Presidente, desidero presentare una mozione di procedura sul disordine relativo a calendari e ordini del giorno del Parlamento, almeno riguardo all' anno in corso. Per esempio, il 19 aprile ho ricevuto una e-mail dall' onorevole Richard Balfe, questore, in cui si comunicava che per tale giorno, essendo giornata riservata, le riunioni previste sarebbero state annullate. Il 13 aprile avevamo ricevuto una nota di servizio in cui si specificavano quali giorni erano festivi e quali no.
Chiedo ai servizi competenti del Parlamento di elaborare la pianificazione con un anno di anticipo, fatti salvi ovviamente eventuali imprevisti che possono imporre un cambiamento successivo. Cambiare le date, invece, come risulta dalla nota di servizio, o introdurre giorni festivi prima inesistenti, è indice di una grave mancanza di pianificazione per un' Istituzione che ha 600 deputati e migliaia di persone al lavoro. Chiedo, per favore, un po' di attenzione e di ordine all' atto della pianificazione annuale.
Onorevole Valdivielso de Cué, le assicuro che esaminerò accuratamente tale questione, tuttavia la onorevole Banotti, nella sua veste di questore, desidera intervenire per risponderle.
Signora Presidente, molti colleghi mi hanno contattata per dei malintesi sorti in merito alla firma delle presenze di ieri. Propongo di sollevare il problema questa sera con l'Ufficio di presidenza. Certamente c'è stato un malinteso e molti colleghi, per essere presenti alla Plenaria di oggi, hanno dovuto partire da casa ieri e sostenere le solite spese. Spero perciò che potremo discuterne più tardi nel corso della riunione con l'Ufficio di presidenza.
La ringrazio, onorevole Banotti. Lo stesso vale per lunedì di Pentecoste. In effetti, dobbiamo prestare molta attenzione alla questione.
Signora Presidente, volevo cogliere l'occasione per comunicare a lei e agli altri colleghi che la scorsa settimana Paul van Buitenen - il funzionario della Commissione che, come ben sapete, ha svolto un ruolo non trascurabile nel mettere a nudo le manchevolezze della Commissione precedente - è stato insignito nei Paesi Bassi di un'onorificenza reale. Ad ogni modo, nei Paesi Bassi - lo dico con tutta modestia - la sua opera era ed è tuttora molto apprezzata.
Signora Presidente, desidero ricordare un'importantissima relazione che è stata pubblicata quindici giorni fa dal Comitato europeo contro la tortura. La relazione, indirizzata al governo spagnolo, concerne la visita effettuata in Spagna dallo stesso Comitato alla fine del 1998.
La relazione e la risposta del governo spagnolo sono consultabili in Internet. Una settimana fa, un tribunale spagnolo ha condannato cinque ex funzionari del governo (fra cui un generale della Guardia civile) a 71 anni di prigione. Le condanne hanno posto fine al secondo processo sulla cosiddetta "guerra sporca", avvalorando la tesi per cui all'inizio degli anni '80 si sarebbe svolta una guerra sporca, sostenuta dal governo socialista di allora presieduto da Felipe González.
Secondo le agenzie di stampa internazionali Associated Press e Reuters due giovani - l'uno di 20 e l'altro di 21 anni - sono stati portati con la forza oltre il confine, condotti nella zona basca della Spagna e quindi torturati per diversi giorni; entrambi sono stati uccisi con un colpo di pistola alla nuca. Tutti e sette gli imputati sono stati assolti dalle accuse di tortura e di appartenenza ad un gruppo armato. La sorella di una delle vittime ha dichiarato ai giornalisti che l'assoluzione dalle accuse di tortura è stata vergognosa. E' importante render nota questa vicenda.
Signora Presidente, vorrei riprendere una questione che è stata sollevata in precedenza: com'è noto, il 9 maggio è l'anniversario della dichiarazione Schuman e il Parlamento resterà chiuso. Nello stesso giorno, però, si riunirà la commissione giuridica e per il mercato interno. Mi chiedo se il pubblico sarà autorizzato ad assistere, o se invece si impedirà l'accesso al Parlamento.
Il processo verbale della seduta di ieri è stato distribuito.
Signor Presidente, vorrei apportare una correzione alla mia dichiarazione sull'accordo CE/Svizzera, e precisamente: dal primo maggio di quest'anno Jörg Haider non è né membro del Governo né presidente del Partito liberale austriaco. Di conseguenza devono esser cancellate le condizioni per le sanzioni dei 14+1 contro uno Stato membro!
Signor Presidente, in merito al processo verbale vorrei notare che ieri nel corso del dibattito sulla relazione Maat sul latte per le scuole si è detto che ci si deve accollare il 75 percento del prezzo finale. Nella versione tedesca del processo verbale si legge 65 percento. La prego gentilmente di verificare che tutte le versioni nelle diverse lingue siano corrette.
Onorevole Goepel, i servizi mi avevano già segnalato questo errore, che verrà pertanto corretto in tutte le versioni.
L' ordine del giorno reca la relazione della onorevole Fourtou (A5-0096/2000), a nome della commissione giuridica e per il mercato interno, sul Libro verde della Commissione sulla lotta alla contraffazione e alla pirateria nel mercato interno.
Signor Presidente, vorrei innanzitutto ringraziare la Commissione che ha saputo cogliere il pericolo costituito dalla contraffazione e dalla pirateria: l' iniziativa del Libro verde indica chiaramente la sua volontà di affrontare il problema. Inoltre, ringrazio i colleghi della commissione giuridica e delle commissioni interpellate per parere, che hanno apportato preziosi contributi al mio lavoro.
La pirateria e la contraffazione rappresentano un pericolo per la salute e la sicurezza dei consumatori. Infatti, esistono sul mercato contraffazioni di pezzi di ricambio per automobili e velivoli, giocattoli e prodotti farmaceutici che possono comportare pericoli letali per il consumatore.
La pirateria nuoce all' innovazione e al futuro di talune imprese; cito, ad esempio, la perdita annuale di migliaia di posti di lavoro nell' Unione europea per questo motivo. I contraffattori traggono vantaggio dagli investimenti sostenuti dall' industria legittima per la ricerca e lo sviluppo di nuovi prodotti e per la pubblicità. Inoltre, la pirateria comporta una diminuzione del gettito fiscale.
Infine, è stato accertato che tale fenomeno è spesso strettamente collegato alla criminalità organizzata. Per combattere la pirateria e la contraffazione, la mia relazione auspica un approccio globale e coordinato, incentrato su due assi portanti: la prevenzione e la repressione.
Per prevenire questa piaga sociale occorre conoscerla. Per questo motivo proponiamo una vasta campagna di sensibilizzazione dell' opinione pubblica (anche grazie a programmi che la Commissione può proporci) e delle autorità di polizia, giudiziarie e doganali. E' prevista una formazione indirizzata a tali autorità e, inoltre, un programma di concertazione mirati allo scambio di conoscenze e all' adozione delle migliori prassi nazionali.
La prevenzione, inoltre, deve promuovere una maggior cooperazione tra settore privato e quello pubblico e una tutela giuridica dei dispositivi tecnici, ovviamente nel rispetto dei diritti dei consumatori. Uno dei temi più delicati della relazione è quello di trovare il giusto equilibrio tra diritti dei consumatori e legittime esigenze dei settori professionali.
Per quanto concerne la repressione, in ciascuno Stato membro vi sono apposite norme. Per renderle più efficaci occorre procedere all' armonizzazione della legislazione in vigore eliminando in tal modo le disparità tra regimi di protezione. Occorre rendere più severe le sanzioni in materia penale e semplificare le misure e le procedure in materia civile. E' auspicabile un ravvicinamento delle norme penali nazionali per reati doganali. Sarà inoltre opportuno prestare particolare attenzione alle questioni relative alla cooperazione giudiziaria internazionale.
Nel concludere questa rapida presentazione della mia relazione, ribadisco che l'effettiva tutela ed applicazione dei diritti di proprietà intellettuale devono costituire una priorità assoluta nei negoziati con i paesi candidati e in tutti i rapporti con i paesi terzi.
Poiché è stato raggiunto un consenso in seno alla commissione al momento del voto su questa relazione, è necessario che esso sia mantenuto nella sessione plenaria affinché il Parlamento europeo dia un forte segnale politico del proprio impegno nella lotta alla contraffazione e alla pirateria.
Infine, rivolgo un appello alla Commissione affinché presenti prima possibile la proposta di un programma d' azione per contrastare tale grave fenomeno. Infatti urge intervenire, soprattutto per quel che riguarda la pirateria e l' intero settore audiovisivo, e la risposta da parte della Commissione deve, ad ogni costo, essere rapida e decisa.
Signor Presidente, siamo tutti consapevoli del fatto che la pirateria e la contraffazione dei marchi costituiscono un grave problema. Forse non vale la pena d'insistere su questo punto, in quanto è evidente che la ricerca, l' innovazione e gli investimenti nella pubblicità rischiano la paralisi se i diritti di proprietà industriale non sono adeguatamente protetti. Per questo motivo occorre tutelare tali diritti.
Attualmente alcuni fattori acuiscono il problema, soprattutto i progressi compiuti a livello tecnico, che consentono una riproduzione più agevole e a costi estremamente ridotti di materiale informatico, audiovisivo o fonografico. I dati registrati in questi settori per quanto riguarda la falsificazione sono scandalosi.
L' impatto della costruzione del mercato unico su tale problema è per noi fonte di preoccupazione. E' evidente che in un' Europa senza frontiere, ma con legislazioni differenti, i contraffattori sceglieranno sempre la legislazione che risulta più favorevole ai loro fini criminali. E' pertanto degna di elogio l' iniziativa promossa dalla Commissione con la stesura del Libro verde e volta ad aprire un dibattito in seno al quale tutti i settori interessati potranno apportare il proprio contributo. E' inoltre necessario ricordare che tale dibattito verterà più sul contenuto dell' armonizzazione che sull' armonizzazione stessa, dato che essa rappresenta il punto di partenza da tutti condiviso.
Può sembrare prematuro che il Parlamento Europeo definisca la propria posizione sulla base di determinati aspetti il cui esatto contenuto dovrà scaturire dal dibattito che si apre adesso. In alcuni casi, tuttavia, può rivelarsi opportuno fissare il contenuto. Ciò avviene, ad esempio, per il diritto d'informazione. Essendo consapevoli delle difficoltà che l' introduzione di tale misura ha comportato in passato per altre norme, bisogna accogliere con favore l' introduzione dell' obbligo per i rivenditori dei prodotti illegali di identificare i loro fornitori, sempre nel rispetto della legislazione in materia di protezione dei dati, nonché del diritto costituzionale di non autoincriminarsi.
Dobbiamo, infine, appoggiare quei meccanismi che consentono l' identificazione delle merci. Va sottolineato - e questo è il contenuto dell' emendamento sostenuto dal gruppo PSE - che tali meccanismi non possono e non devono servire a identificare i distributori in quanto ciò rischierebbe di ostacolare le importazioni parallele tra Stati membri. Abbiamo presentato un emendamento proprio per evitare che tali misure siano utilizzate per fini inadeguati.
Dichiaro ripresa la sessione del Parlamento europeo, interrotta giovedì' 4 maggio 2000.
Onorevoli colleghi, come è noto, sabato il destino degli abitanti di Enschede, nei Paesi Bassi, è precipitato nell' orrore. L' esplosione di un deposito di fuochi artificiali ha causato finora 16 vittime, più di 600 feriti, di cui sei in situazione critica, e molte persone sono ancora date per disperse. L' esplosione ha distrutto circa quattrocento abitazioni e ne ha danneggiate più di mille. Si tratta di una delle catastrofi più terribili della storia dei Baesi Bassi dalla Seconda guerra mondiale.
A mio nome e a nome del Parlamento europeo ho espresso alle autorità olandesi le nostre più vive condoglianze. In questo momento di lutto, il nostro pensiero dal profondo del cuore va alle vittime, alle loro famiglie e alle squadre di soccorso che si prodigano senza risparmiarsi. Onorevoli colleghi, vi invito a osservare un minuto di silenzio.
Signora Presidente, a nome dei 31 deputati olandesi membri del Parlamento europeo desidero ringraziarla calorosamente per le parole che ha appena pronunciato e per il rispetto dimostrato da questo Parlamento nei confronti dei familiari e delle vittime del grave disastro di Enschede.
Signora Presidente, a nome dei 31 deputati olandesi non ho niente da aggiungere a quanto lei ha detto. Tengo solo a sottolineare quanto ci abbiano colpito non solo le sue parole e il minuto di silenzio osservato, bensì anche la disponibilità immediata a prestare aiuto per lenire le sofferenza provocate da tale catastrofe. I colleghi tedeschi sono subito venuti in soccorso ai loro amici olandesi per svolgere la spesso pericolosa opera resasi necessaria per far fronte alla catastrofe. Anche gli ospedali tedeschi partecipano alla cura dei feriti, decine dei quali sono ancora ricoverati in ospedale. Credo che sia un esempio della solidarietà europea di cui questo Parlamento è fautore.
A nome dei 31 deputati olandesi voglio anche esprimere i miei ringraziamenti alla Commissione europea che ha subito inviato le proprie condoglianze a mezzo di una lettera del Presidente Prodi indirizzata al comune di Enschede. Chiedo alla Commissione di riflettere se e come pensa di poter svolgere un ruolo nel lenire le sofferenze e nel prevenire il ripetersi di un simile terribile disastro, in cui sono rimaste coinvolte così tante persone.
Vi ringrazio di cuore a nome dei 31 deputati olandesi per le condoglianze espresse da questo Parlamento, in cui vedo un vero esempio della solidarietà europea di cui questa parte del mondo ha tanto bisogno.
Il 7 maggio scorso, in Spagna il terrorismo più cieco e brutale ha nuovamente colpito con l' assassinio di José Luis López de Lacalle, giornalista e cofondatore del Forum d' Ermua, movimento pacifista degli intellettuali della regione basca. I terroristi hanno voluto colpire uno dei beni più preziosi della democrazia: la libertà d' espressione. Il Forum d' Ermua è stato creato dopo l' assassinio da parte dell' ETA, nel luglio 1997, di Miguel Ángel Blanco Garrido, consigliere comunale di Ermua. L' intendimento di questo Forum è affermare che l' intimidazione e il ricatto non possono fare tacere le coscienze.
José Luis López de Lacalle per tutta la vita ha lottato per la difesa della libertà e della democrazia. Dopo aver trascorso cinque anni nelle carceri franchiste è caduto sotto il fuoco di un' altra dittatura, quella del terrorismo.
Ho voluto condannare quest' atto di barbarie immediatamente e con la massima fermezza nonché esprimere, in mio nome e in nome del Parlamento europeo, la nostra più profonda simpatia e il nostro sincero cordoglio alla sua famiglia e al giornale per il quale lavorava. Ho altresì manifestato al governo spagnolo il nostro appoggio più totale nella lotta che conduce contro il terrorismo.
E' stata distribuita la versione definitiva del progetto di ordine del giorno, elaborata, ai sensi dell' articolo 110 del Regolamento, dalla Conferenza dei presidenti nella seduta dell' 11 maggio scorso.
Giovedì: Il punto Diritti dell' uomo contiene solo quattro voci ma possono essere cinque e pertanto possiamo inserire una nuova voce. A questo proposito ho ricevuto tre richieste. Una richiesta dei gruppi GUE/NGL, Verdi/ALE e TDI volta a inserire una voce "Tunisia" ; una del gruppo PPE-DE, volta ad aggiungere una voce "Sicurezza degli spettatori e prevenzione contro il teppismo nel corso del prossimo campionato europeo di calcio" ; e una richiesta del gruppo UEN volta ad aggiungere una voce "Situazione dei rifugiati del Bhutan in Nepal" .
Pongo in votazione queste richieste nell' ordine in cui mi sono pervenute ma prima l' onorevole Cohn-Bendit desidera intervenire a favore della richiesta presentata dai gruppi GUE, Verdi/ALE e TDI.
Signora Presidente, onorevoli colleghi, l' Accordo di associazione fra l' Unione europea e la Tunisia è in vigore dal 1º marzo 1998. Da allora, non abbiamo tenuto nessun dibattito approfondito sulla Tunisia e non è stata presentata nessuna richiesta di procedura d' urgenza. Ogni volta, uno o l' altro dei gruppi politici ha sostenuto che la questione era importante ma che il signor Ben Ali stava ambientandosi. Tutti noi abbiamo letto sui giornali le notizie sulla situazione dei diritti dell' uomo in Tunisia.
Ritengo scandaloso che ogni volta che tentiamo di discuterne intervengano dei parlamentari e il governo tunisino; ritengo scandaloso che uno dei due grandi gruppi tenti ancora una volta di respingere il dibattito e la mozione d' urgenza sulle libertà fondamentali in Tunisia. Per questa ragione il nostro gruppo chiede a tutti di non ascoltare più i leader dei due grandi gruppi politici, di comportarsi da maggiorenni e vaccinati e decidere di tenere infine una discussione sulla situazione in Tunisia.
Si presenti una richiesta di procedura d' urgenza e vedremo quale maggioranza è favorevole ai diritti dell' uomo e quale invece utilizza i diritti dell' uomo unicamente nell' interesse del proprio partito, ricorrendo alla tattica quando la situazione si fa delicata. Contro la tattica cui si ricorre sulla questione Tunisia e per una discussione franca e aperta, vi chiedo di votare a favore della richiesta d' urgenza e di inserire la situazione della Tunisia nel punto "Diritti dell' uomo" .
Signora Presidente, nel mio intervento non ho intenzione di polemizzare ma di essere costruttivo. Penso che sia giunto il momento di discutere della situazione dei diritti dell' uomo in Tunisia; è necessario tenere la discussione in questa tornata perché il processo del fratello di Taoufik Ben Brik si è svolto oggi a Tunisi e perché domani rientrerà da Tunisi la delegazione di parlamentari europei, del mio gruppo, la Sinistra unitaria europea/sinistra verde nordica, del gruppo Verde/Alleanza libera europea e del gruppo del partito del socialismo europeo. Sempre questa settimana accoglieremo in visita la presidente della Lega tunisina per i diritti dell' uomo e forse lo stesso signor Taoufik Ben Brik. Considerando questi fatti e data l' importanza della decisione del Parlamento europeo di mobilitarsi per la liberazione del signor Ben Brik, ritengo che l' inserimento di questo punto all' ordine del giorno incontrerà un favore particolare.
Signora Presidente, in primo luogo ritengo che per il rispetto che dobbiamo a noi stessi non dovremmo lasciarci andare a una falsa polemica fra di noi. Dobbiamo difendere i diritti dell' uomo non solo quando ci troviamo in questa sede ma sempre; credo che questa lotta ci trovi tutti uniti. Non esistono, infatti, differenze sostanziali che ci dividono.
Signor Presidente, la commissione per l'industria è del parere che questo tema rivesta un'enorme importanza e che abbia un notevole carattere d'urgenza.
Tutti siamo consapevoli delle ragioni per le quali il Montenegro sta attraversando un momento difficile e noi non dovremmo, per comprensibili esigenze di studio dell'argomento, ritardarne ulteriormente la trattazione.
Mi ripropongo pertanto di preparare una relazione semplificata, in modo che possa essere votata l'urgenza.
Ha facoltà l'onorevole Wynn, presidente della commissione per i bilanci, competente per parere.
Signor Presidente, ci troviamo in una situazione anomala poiché i gruppi hanno deciso prima che la commissione per i bilanci adottasse una decisione sul Montenegro. Peraltro non ho neanche avuto modo di parlare con l' amico Westendorp. Credo che il presidente della commissione per gli affari esteri, i diritti dell' uomo, la sicurezza comune e la politica di difesa sia solidale con la posizione della commissione per i bilanci che mi accingo a presentare. Tuttavia, visto che non ho avuto modo di parlargli direttamente, non prendete quello che dico per oro colato, l' ho saputo per interposta persona.
Innanzi tutto mi preme mettere in chiaro che la commissione per i bilanci è favorevole agli aiuti al Montenegro, lo è stata in passato e continuerà ad esserlo in futuro. In questa circostanza non vi è motivo di urgenza. I fondi non verrebbero resi disponibili prima di agosto per la prima tranche e la seconda tranche sarà pagata alla fine dell' anno.
Riteniamo che le commissioni interessate abbiano bisogno di studiare i dettagli della proposta. A prescindere da quale sia la commissione competente - la commissione per gli affari esteri, i diritti dell' uomo, la sicurezza comune e la politica di difesa oppure la commissione per l' industria il commercio estero, la ricerca e l' energia - noi siamo competenti solo per parere, ma tali commissioni e il Parlamento sono chiamati a valutare le proposte. Non dovremmo farci costringere ad adottare una decisione perché il Consiglio la ritiene necessaria.
In merito poi ai fondi, la nostra preoccupazione principale è dove reperirli. E' bello avanzare proposte, ma riteniamo che tale urgenza non possa essere concessa fintanto che non sapremo da dove ricavare i soldi. Dovremmo rinviare il tutto al mese prossimo. Le commissioni potranno discuterne e potremmo votare nella tornata di giugno.
Grazie, onorevole Wynn. Si tratta di un punto di vista molto sensato.
Ha facoltà l'onorevole Newton Dunn, vicepresidente della commissione per gli affari esteri, i diritti dell' uomo, la sicurezza comune e la politica di difesa per illustrare il parere di detta commissione.
Signor Presidente, non ne abbiamo discusso alla commissione per gli affari esteri, i diritti dell' uomo, la sicurezza comune e la politica di difesa, ma a titolo personale credo che non dovremmo accettare l' urgenza in questo momento.
Signor Presidente, credo che per la presentazione della proposta in oggetto siano state commesse delle singolarità procedurali. Intervengo a nome del gruppo PPE e credo che questa urgenza sia tale da meritare di essere presa molto sul serio. Pertanto, indipendentemente dagli errori procedurali, a nome del mio gruppo devo dire che siamo lieti di appoggiare questa urgenza. Ho anche l'impressione che i membri della commissione per gli affari esteri, i diritti dell'uomo, la sicurezza comune e la politica di difesa che appartengono agli altri gruppi siano d'accordo con noi. Forse vale la pena verificare.
Signor Presidente, sono favorevole, pur essendo dell'opinione che non sia così urgente come sostiene il Consiglio. Respingere oggi l'urgenza non sarebbe tuttavia giustificabile nei confronti degli abitanti del Montenegro. Il Montenegro è attualmente esposto a un grave pericolo, rappresentato, tra l' altro, proprio da Belgrado e a mio parere è necessario lanciare questo segnale. Dobbiamo comunque attendere che la Commissione ci comunichi finalmente dove verranno reperiti i fondi necessari. Non può toglierli alla Bosnia né al Kosovo: la Commissione ci deve dire dove intende reperirli e se oggi daremo la nostra approvazione dovrà essere eseguita una valutazione intermedia che verifichi in che modo sono stati impiegati i soldi e dove verranno reperiti i fondi per la seconda tranche.
Signor Presidente, in primo luogo sono contraria all'applicazione dell'urgenza, e ciò per le ragioni cui ha alluso il presidente della commissione per i bilanci. Effettivamente non esiste carattere d'urgenza, dal momento che i fondi saranno svincolati ad agosto.
In secondo luogo, a voler essere rigorosi, nella linea impiegata a tutt'oggi rimangono circa 20 milioni inutilizzati. Pertanto non esiste né precarietà, né urgenza, e possiamo tranquillamente riprendere la questione in un secondo tempo.
L' ordine del giorno reca, a questo punto, la presentazione da parte della Commissione del progetto preliminare di bilancio generale per l' esercizio 2001. Purtroppo la signora Commissaria è per strada ma non ci ha ancora raggiunto. Pertanto propongo di passare al punto seguente dell' ordine del giorno.
Passiamo dunque alla discussione sulla relazione (A5-0121/2000), presentata dall' onorevole Ferber a nome della commissione per i bilanci, sullo stato di previsione delle entrate e delle spese del Parlamento europeo per l' esercizio 2001.
Signor Presidente, onorevoli colleghi, in realtà avrei dovuto avere il grande onore di intervenire direttamente dopo la presentazione da parte della signora Commissario della proposta di bilancio della Commissione per l'esercizio 2001. Ora ho invece l'onore di presentare il bilancio del Parlamento prima dell'esposizione del bilancio generale da parte della signora Commissario.
Il processo verbale della seduta di ieri è stato distribuito.
Signor Presidente, vorrei fare un'osservazione a proposito del processo verbale di ieri. Il mio nome non figura sull'elenco dei presenti. Ieri sono stato presente tutto il giorno e anche durante la votazione che si è svolta a mezzogiorno, ma il mio nome non compare nel processo verbale. Gradirei che l'errore venisse corretto.
Signor Presidente, vorrei informare l' Assemblea, sulla base dell' articolo 111 del Regolamento, che giovedì scorso la cosiddetta polizia fiscale russa ha fatto irruzione, in uniforme ed armata, nei locali del gruppo Moss Media a Mosca, dove hanno sede reti televisive e diversi quotidiani e riviste indipendenti. Sono stati confiscati documenti, sono state tagliate le linee telefoniche e tuttora pendono minacce di azioni legali. Signor Presidente, si tratta di una questione di estrema importanza. Riguarda la libertà di stampa in Russia; si temono ulteriori interventi nel corso dei prossimi due o tre giorni. Il Ministro degli esteri britannico Cook è a Mosca per discutere la questione con il suo omologo russo, signor Ivanov, e i quindici Ministri stanno esaminando la possibilità di un'azione comune. E noi del Parlamento europeo che cosa stiamo facendo? Nulla. La questione, come sapete, è troppo urgente per iscriverla all' ordine del giorno, perché il fatto è avvenuto giovedì scorso e non lo si può trattare con la procedura d' urgenza. La prego di deferire la questione alla Conferenza dei presidenti in modo da trovare un sistema per reagire in casi urgenti ed importanti come questo.
Prendiamo atto di questa sua osservazione e del suo suggerimento, Lord Bethell, che riferiremo al Presidente.
Signor Presidente, desidero dare brevemente all'Assemblea e alla Presidenza una notizia che ritengo saranno interessate a conoscere. Ieri a Vienna, in occasione della Conferenza di riconciliazione, è stato raggiunto un accordo tra l'incaricato del governo austriaco, Schaumayer, e il Viceministro delle finanze americano, Eizenstat, sugli indennizzi concessi a coloro che durante il regime nazista sono stati impiegati nei lavori coatti in Austria. Gli avvocati Michael Hausfeld e Martin Mendelson - vorrei farlo presente in questo contesto -, che rappresentano parte dei governi dell' Europa orientale, hanno sostenuto che su alcuni punti l'Austria dimostra di essere persino più generosa della Germania, in quanto a) tiene conto anche dei lavoratori agricoli e b) assegna un risarcimento anche ai bambini sotto i 12 anni e alle donne che hanno avuto figli mentre svolgevano i lavori coatti. Credo che valga la pena comunicarlo all' Assemblea.
Indirizzi di massima delle politiche economiche degli Stati membri e della Comunità
L'ordine del giorno reca la relazione (A5-0134/2000), presentata dall'onorevole Katiforis a nome della commissione per i problemi economici e monetari, sulla raccomandazione della Commissione relativa agli indirizzi di massima del 2000 per le politiche economiche degli Stati membri e della Comunità elaborata ai sensi dell'articolo 99, paragrafo 2, del trattato che istituisce la Comunità europea.
Signor Presidente, la risoluzione presentata in Assemblea plenaria dalla commissione per i problemi economici e monetari contiene una valutazione generalmente molto positiva della raccomandazione della Commissione concernente gli indirizzi di massima per le politiche economiche degli Stati membri. La Commissione ha lavorato con la consueta efficacia e diligenza e fonda le proprie proposte su un' impressionante analisi econometrica, cui desidero plaudere pubblicamente.
La raccomandazione per il 2000 è stata elaborata in condizioni favorevoli e con prospettive ottimistiche per i progressi dell' economia europea. Le previsioni relative ad un tasso di crescita del reddito nazionale in Europa di più del 3 percento per il 2000 e il 2001 - 3,4 percento secondo le ultime proiezioni per il 2000 - sono decisamente superiori rispetto allo sconfortante tasso medio di crescita di tutti gli anni ' 90. Tali risultati sono paragonabili ad una vetrina delle occasioni, poiché costituiscono un trampolino di lancio per l' economia europea verso ritmi di crescita sempre più elevati ed ecologicamente sostenibili. E' superfluo ricordare che tassi di sviluppo in costante crescita costituiscono un presupposto per il miglioramento della situazione occupazionale e il rafforzamento della posizione competitiva dell' Europa nell' economia mondiale.
La commissione per i problemi economici e monetari ammette che il necessario tasso di progressione - espresso nei migliori termini in un tasso di crescita del PIL pari ad almeno il 3 percento - non potrà essere mantenuto nel tempo senza un sostanziale incremento del prodotto potenziale dell' economia dell' Unione; inoltre, tale incremento presuppone investimenti produttivi. Al contrario, la Commissione evita di definire la percentuale di investimenti rispetto al PIL. La commissione per i problemi economici è dell' avviso che possano essere utili obiettivi di ordine quantitativo, ma insiste sulla necessità che la fissazione di tali obiettivi non pregiudichi i traguardi previsti dal patto di stabilità, che costituiscono attualmente la guida fondamentale delle politiche economiche nell'area euro. Malgrado le riserve di ordine generale, la commissione per i problemi economici esprime la propria soddisfazione per il fatto che la raccomandazione della Commissione abbia ribadito l' obiettivo quantificato, stabilito nelle conclusioni della Presidenza del Consiglio europeo di Lisbona, di aumentare la partecipazione della forza lavoro da una media del 61 percento al 70 percento entro il 2010 e di rafforzare la partecipazione delle donne da una media del 51 percento ad oltre il 60 percento entro il 2000.
La commissione ritiene che la necessaria crescita economica debba essere sostenuta da un regime di stabilità dei prezzi, di disciplina finanziaria e di ragionevoli aumenti delle retribuzioni, sempre tenendo conto della stabilità dei prezzi, degli aumenti di produttività e della contrazione dei costi unitari del lavoro anche in caso di riduzione dell' orario di lavoro. Inoltre crede in una maggiore liberalizzazione della concorrenza, nel rafforzamento dei principi nazionali della concorrenza, in un particolare sostegno alle associazioni di PMI e nella stabilizzazione del mercato unico - specie nel settore delle imprese di pubblica utilità -, nonché nel campo dei servizi finanziari. In merito a quest' ultimo punto, sulla scorta di un ampio accordo in sede di commissione, proponiamo un emendamento comune per accelerare l' attuazione di un programma d' azione per i servizi finanziari nel 2003, invece che nel 2005. La maggioranza della commissione ritiene che l' attivazione del mercato porterà ad un incremento degli investimenti mediante opportuni strumenti del mercato. Nel contempo plaude anche alla riorganizzazione della spesa pubblica a favore di investimenti che devono eventualmente essere giustificati dal rapporto costi-benefici, ma diffida dall' uso degli investimenti pubblici come semplice strumento per gestire il ciclo economico.
Più in generale, la commissione accoglie favorevolmente le sfide individuate nel Vertice straordinario di Lisbona: piena occupazione, economia basata sulla conoscenza, ammodernamento dei sistemi di protezione sociale e invecchiamento della popolazione. E' però preoccupata per il divario persistente tra le grandi sfide e le trite e ritrite raccomandazioni su specifiche azioni. Di conseguenza, invita Commissione e Consiglio ad esaminare seriamente la necessità di un drastico rinnovamento dell' apparato intellettuale che presiede alla definizione degli indirizzi di massima.
La Commissione insiste ancora sull' antica istanza del Parlamento di stipulare un accordo interistituzionale tra Consiglio, Commissione e Parlamento in merito all' adozione della risoluzione, pur essendo grata alla Presidenza del Consiglio portoghese per la sua disponibilità a cooperare in tale ambito. In realtà si tratta di una collaborazione ad hoc, non di una cooperazione rispecchiata in un accordo interistituzionale, il che costituisce un difetto di procedura.
Onorevoli colleghi, nel corso dei lavori la commissione per i problemi economici e monetari ha evidenziato un'intesa globale. Vorrei sottolineare il generale consenso raggiunto sull' obiettivo fattibile della piena occupazione nel prossimo decennio. Vanno comunque segnalate talune divergenze d' opinione sul modo migliore per raggiungere simili obiettivi. Alcuni di noi ritengono che la definizione di obiettivi quantitativi, anche senza meccanismi d' attuazione, aiuterebbe la Commissione a concretizzare i propri sforzi nella giusta direzione. Ciò vale soprattutto per l' obiettivo concernente la percentuale di investimenti, necessario se vogliamo portare il tasso di crescita potenziale dell' economia al 3 percento fisso. Questa cifra è nota; nei suoi studi, la Commissione l' ha citata più volte e non sarebbe stato un errore includerla nella risoluzione. Avremmo anche potuto esprimere in modo più categorico la diffusa sensazione dell' esigenza di dare un nuovo avvio alle reti transeuropee e di far fronte sia alla necessità di nuove forme di finanziamento sia alla questione della collaborazione tra capitale privato e investimenti pubblici in detto settore. Senza voler incoraggiare gli sprechi nella spesa pubblica, avremmo potuto riservare all' economia pubblica un ruolo migliore rispetto a quello di "cane pastore" , che fa la guardia alla stabilità dei prezzi. In tal senso esistono dei margini, specie grazie alla suddetta vetrina delle occasioni, nel caso in cui il principale pericolo per la nostra economia sia rappresentato dall' eventualità di una crisi dei mercati finanziari americani, che potrebbe provocare una paralisi del meccanismo degli investimenti privati. Onorevoli colleghi, provate a immaginare che cosa succederebbe se questo pericolo si concretizzasse e se nel frattempo ci fossimo dimenticati degli investimenti pubblici. Vi è un margine enorme per lo sviluppo dell' economia europea, la quale può indubbiamente diventare più produttiva, ma ciò esige maggiore coraggio da parte nostra.
Signor Presidente, nell'elaborare questa proposta di parere, indirizzata alla commissione per i problemi economici e monetari, la commissione per gli affari sociali ha valutato appieno l'importanza di questa risoluzione, la prima che sugli indirizzi di politica economica il Parlamento formulava dopo il Vertice di Lisbona. Essa ha in particolare esaltato proprio il collegamento fra queste due scadenze, ritenendo che si debba valorizzare al meglio l'articolazione degli indirizzi di massima di politica economica con il coordinamento fra i vari processi che nel corso del tempo i Consigli hanno adottato, e con ciò mi riferisco ai processi di Lussemburgo, di Cardiff e di Colonia. La nostra convinzione è che il metodo di coordinamento aperto, che si è voluto indicare in modo sperimentale con il Vertice di Lisbona, debba consentire di valorizzare il collegamento, imprenscindibile a nostro giudizio, fra crescita ed occupazione.
Si tratta di esaltare il principio di sussidiarietà, per quanto riguarda il ruolo dei governi ma anche delle istituzioni decentrate, in questa direzione, non facendo venir meno il ruolo decisivo di una migliore sinergia, di un miglior coordinamento tra gli indirizzi di massima, della valorizzazione anche della dimensione comunitaria europea in una prospettiva di politica economica che possa esaltare le potenzialità di sviluppo in Europa e conseguire efficacemente gli obiettivi che ci siamo posti sul piano occupazionale, nella prospettiva della piena occupazione.
Signora Presidente, ho chiesto la parola per esprimere la profonda insoddisfazione di un gruppo di deputati italiani - penso di tutti i deputati italiani, ma credo anche della maggioranza o di tutto questo Parlamento - per le dichiarazioni del Presidente Kuçan che abbiamo ascoltato ieri. Noi condividiamo interamente la condanna dell'oppressione nazista e fascista della Slovenia, espressa ieri a Strasburgo dal Presidente Kuçan nel suo discorso davanti al Parlamento europeo, ma non possiamo accettare che non si esprima uguale condanna dell'orrore della pulizia etnica antitaliana condotta dal regime comunista subito dopo la sua conquista del potere. In particolare non possiamo accettare che il massacro e l'esproprio degli italiani venga caratterizzato semplicemente come una misura contro i collaborazionisti nazisti e fascisti, in quello spirito di Potsdam e di Yalta che ha diviso l'Europa e contro il quale l'Europa ha riconquistato e sta riconquistando la sua libertà e la sua unità.
Si è trattato di una serie di crimini contro l'umanità in cui sono stati messi a punto per la prima volta i metodi della pulizia etnica che di recente abbiamo drammaticamente dovuto vedere in altre parti dei Balcani. L'Italia è amica del popolo sloveno e sostiene l'ingresso della Slovenia nella NATO e nell'Unione europea. Ritenevamo che il contenzioso tra Italia e Slovenia avesse trovato una soluzione equilibrata con gli accordi Solana del 1995. Non comprendiamo perché il Presidente Kuçan riproponga, oggi, valutazioni sul passato assolutamente non condivisibili e timori per il futuro privi di fondamento. Ieri, il Presidente Kuçan ha rilasciato una nota tramite l'Ambasciata slovena dicendo che si è trattato di errori di traduzione e dicendo che la polemica è rivolta non contro l'Italia ma contro l'Austria. Ebbene, un'azione contro i diritti umani, un crimine, per noi è ugualmente condannabile se è fatto contro gli austriaci, esattamente come se fosse fatto contro gli italiani.
Chiedo, signora Presidente, che lei prenda iniziative per far presente al governo sloveno e al Presidente Kuçan la profonda insoddisfazione di questo Parlamento per inaccettabili dichiarazioni che certamente non creano il clima adatto per le trattative che noi vogliamo che giungano a positiva conclusione per l'accesso della Slovenia all'Unione europea.
Signora Presidente, non posso non associarmi alle parole dell'onorevole Buttiglione e, a nome della delegazione di Forza Italia che guido all'interno del Partito popolare europeo, non posso non ricordare ciò che hanno subíto le popolazioni italiane nell'ex Jugoslavia a conclusione della Seconda guerra mondiale e subito dopo. C'è stata una vera e propria operazione di pulizia etnica, ci sono ancora dei contenziosi aperti, ci sono dei cittadini italiani che aspettano ancora che vengano rispettati i loro diritti.
Noi siamo legati alla Slovenia da sentimenti di profonda amicizia ma non possiamo dimenticare ciò che è successo in passato, e non vogliamo che sia dimenticato. L'Europa che sta nascendo, la Casa che tutti assieme stiamo costruendo non può nascere dimenticando il passato. Non può nascere se non condannando gli orrori commessi dal comunismo e dal nazismo. E' anche per questo motivo, signora Presidente, che, oltre a chiedere un suo autorevole intervento presso il governo della Slovenia, invito tutti i parlamentari a sottoscrivere la dichiarazione che chiede l'istituzione di un giorno dedicato alla Shoah, all'Olocausto, da parte di tutta l'Unione europea.
Signora Presidente, conosciamo il Presidente Kuçan, il suo attaccamento all'Europa e le buone relazioni che si sono instaurate anche con l'Italia. Non siamo preoccupati, ma sicuramente questo fatto va chiarito, e vorrei dire che il compromesso spagnolo ad opera del signor Solana per noi è un punto fermo. Tutto questo naturalmente non può essere rimesso in discussione e quindi anch'io penso che lei potrà fare opera di chiarimento. Ci affidiamo sicuramente alla sua saggezza e al suo ruolo.
Vorrei proporre ai tre colleghi che sono intervenuti di incaricarmi personalmente di scrivere al Presidente Kuçan per fargli presenti, con il massimo garbo e rispetto possibili, le osservazioni e riflessioni espresse dai colleghi e, se del caso, di prendere contatto con lui per riferirgli fedelmente ciò che è stato detto.
Ritengo che le opinioni testé espresse riflettano il parere di gran parte della nostra Assemblea e ringrazio per la fiducia da voi accordatami quanto al mio compito di trasmettergli le cose in maniera quanto più fedele, ma nel contempo più chiara possibile.
Devo farvi due comunicazioni. La prima, che mi auguro vi sia già pervenuta sotto forma di messaggio di posta elettronica, riguarda alcune difficoltà materiali da noi riscontrate in alcuni locali dell'edificio. I Questori hanno provveduto sollecitamente a far fronte al problema nel migliore dei modi. Hanno infatti disposto che venissero eseguiti test per analizzare l'aria da parte della società tedesca Dekra, la quale ha in effetti constatato la presenza di alcuni difetti, ai quali, lo ripeto, abbiamo rimediato tempestivamente.
Ringrazio i Questori per la loro sollecitudine, e in modo particolare il Presidente del Collegio, signor Poos. Da parte mia, ho immediatamente messo al corrente per iscritto le autorità di Strasburgo, come anche la direzione dell'azione sanitaria e sociale, di modo che tutte le autorità coinvolte siano informate. Troverete pertanto tale comunicazione nelle vostre e-mail.
Signora Presidente, è assolutamente inaccettabile che un edificio costato milioni di sterline, e inaugurato ufficialmente meno di sei mesi fa, abbia migliaia di difetti e addirittura dimostri di essere una minaccia potenziale per coloro che vi lavorano. Confido che questo problema sia discusso nel corso dei negoziati sul prezzo finale dell'edificio e che il Parlamento si trovi in una posizione di forza tale da ridurre i costi per i contribuenti europei.
La seconda comunicazione mi è pervenuta dal governo francese e riguarda il ricevimento di un decreto concernente la cessazione di mandato di uno dei nostri colleghi, l'onorevole Le Pen. Ai tempi, sicuramente ve ne ricorderete, avevo avvisato la nostra Assemblea che, ai sensi del nostro Regolamento, avrei chiesto alla commissione giuridica di esprimere un parere in merito al caso. La commissione giuridica ha esaminato a più riprese tutti gli aspetti, soprattutto giuridici, della questione. Ringrazio la onorevole Palacio, la presidente e tutti i membri della commissione per l'impegno profuso. Il dibattito, in effetti, è stato estremamente denso e ieri sera alle 20.00 ho ricevuto la lettera della onorevole Palacio che mi informava in merito al parere che la commissione giuridica mi invia sulla questione. A scanso di equivoci e di difficoltà di interpretazione, ritengo più opportuno darvi lettura di tale lettera.
"Signora Presidente, nel corso della riunione del 16 maggio 2000, la commissione giuridica e per il mercato interno ha ripreso l'esame della situazione dell'onorevole Jean-Marie Le Pen. La commissione è consapevole che il decreto del Primo ministro della Repubblica francese, che è stato notificato all'onorevole Le Pen in data 5 aprile 2000 e pubblicato sulla gazzetta ufficiale della Repubblica francese in data 22 aprile 2000, è divenuto esecutivo. Tuttavia, la commissione ha evidenziato che, come del resto menzionato nella lettera di notifica inviata all'interessato, costui medesimo ha la facoltà di presentare presso il Consiglio di stato un ricorso che può essere accompagnato da una domanda di sospensione dell'effetto esecutivo del decreto.
Tenuto conto della decisione presa il giorno precedente di non raccomandare fin d'ora che il Parlamento prenda formalmente atto del decreto che interessa l'onorevole Le Pen, la commissione ha esaminato le varie possibilità per dar seguito alla questione. A sostegno di tale decisione, come precedente da seguire è stato evocato il caso dell'onorevole Tapie, il che comporta che il Parlamento europeo prenderà formalmente atto del decreto di cessazione di mandato soltanto al momento della decorrenza prevista per il ricorso presso il Consiglio di stato, oppure, eventualmente, in seguito a una decisione di quest'ultimo."
Ecco quindi la lettera che la onorevole Palacio mi ha inviato ieri sera a nome della commissione giuridica, a cui rinnovo i miei ringraziamenti. E' mia intenzione seguire il parere della commissione giuridica.
Signora Presidente, intervengo per chiedere che il Parlamento si pronunci secondo i termini previsti dall' articolo 7, paragrafo 4, del Regolamento. Inoltre, se me lo permette, desidero giustificare la mia proposta.
Il processo verbale della seduta di ieri è stato distribuito.
Signora Presidente, nel processo verbale della seduta di ieri è stato commesso un grossolano errore, al punto 34, riguardo l'approvazione della risoluzione su Euro 2000. Questa risoluzione, si afferma nel processo verbale, è stata approvata dal Parlamento europeo, mentre il Parlamento l'ha respinta in blocco, e aggiungo che nella sezione dei testi approvati compare anche la risoluzione respinta, mentre dovrebbe comparire la notifica del fatto che questa risoluzione è stata respinta.
Signora Presidente, considerando quanto lei ha affermato ieri in merito allo stato dell' impianto di condizionamento dell' aria di questo edificio, mi trovo, in qualità di presidente della delegazione per le relazioni con il Canada, in una situazione di lieve difficoltà. In occasione della prossima tornata, riceverò in visita alcuni membri del parlamento canadese e devo sapere entro lunedì se far arrivare il gruppo a Strasburgo o a Bruxelles. Conoscendo l' atteggiamento francese in merito al principio di precauzione, le chiedo se sia possibile decidere con più di due settimane di anticipo il luogo in cui ci riuniremo il mese prossimo.
Onorevole Sturdy, come lei ben sa e come i Questori scrivono nella loro nota, che ha ricevuto, saranno effettuati dei controlli presso le nostre tre sedi di lavoro, vale a dire a Strasburgo, a Bruxelles e a Lussemburgo. Purtroppo, in effetti, dovremo attendere prima di ottenere i risultati di questi controlli.
Le consiglio, dunque, di prendere contatto con l' onorevole Poos, affinchè possa tenerla al corrente della situazione.
Signora Presidente, intervengo sulla medesima questione sollevata dal mio collega, onorevole Sturdy. Considero essenziale che questo Parlamento dimostri con le parole e con i fatti di seguire le stesse regole che esso stabilisce per gli altri. Così come impone livelli di qualità in materia di carne bovina inglese e formaggio francese, esso deve seguire lo stesso comportamento in merito alla propria condotta. Per quanto sia assolutamente pronto, in una situazione estrema, a dare la vita per il mio paese e la mia famiglia, non sono affatto disposto a morire del morbo dei legionari solo perché in giugno ci riuniremo a Strasburgo. Ritengo, perciò, che non possiamo limitarci a discutere del problema e che si debba, anzi, agire immediatamente.
È proprio per questo motivo, onorevoli colleghi, che prendiamo tutte le precauzioni necessarie nei luoghi in cui teniamo le nostre riunioni.
Signora Presidente, riterrà a ragione inopportuno avviare ora una polemica tra produttori di carne bovina francesi e inglesi a livello di questo Parlamento, ma vorrei formulare due domande. Prima domanda: le stesse analisi potrebbero essere condotte presso il Parlamento a Bruxellles? Seconda domanda: in virtù del principio di precauzione, possiamo proseguire i nostri lavori presso la sede di Bruxelles, considerando che questa città non dispone di un impianto di depurazione?
Ho già risposto alla prima domanda, onorevole Daul, dato che le ho detto che i controlli saranno effettuati anche a Bruxelles, come, d' altro canto, a Lussemburgo, dove lavorano numerose persone, elemento che non andrebbe dimenticato. I controlli saranno quindi effettuati presso tutte le nostre sedi di lavoro, ma l' onorevole Poos sarà in grado di risponderle meglio di me.
Signora Presidente, la ringrazio di avermi concesso la parola. Vorrei informare e al tempo stesso rassicurare gli onorevoli colleghi che sono appena intervenuti su questo argomento, importante quanto grave.
Vorrei dire loro che il Collegio dei Questori ha agito secondo il principio di precauzione. Infatti, se il Collegio dei Questori non avesse ordinato un controllo dell'aria in questi locali, oggi non si sarebbe neanche accennato a questo problema, nel corso della seduta. Dunque il controllo è stato effettuato e, come già sapete, è risultato negativo su due punti. Abbiamo immediatamente adottato le misure necessarie, nello specifico: la chiusura dei locali in cui sono state rilevate tali deficienze. Dopo aver eseguito determinate modifiche tecniche, abbiamo proceduto ad una seconda analisi dell'aria, e disponiamo dei risultati inerenti all'amianto. Le fibre d'amianto non comparivano più durante il secondo controllo, e questo è spiegato dal fatto che esse erano state o sarebbero state introdotte dall'esterno. Non si è utilizzato amianto nella costruzione dell'edificio. Ne siamo certi.
In secondo luogo, per quanto riguarda la presenza di legionella, è stata condotta una seconda analisi, ma per motivi puramente tecnici e biologici non disponiamo ancora dei risultati. La maturazione biologica di queste colture richiede infatti circa quindici giorni. In ogni caso, disporremo dei risultati di questa seconda analisi prima dell'apertura della prossima seduta plenaria a Strasburgo, e vi garantisco, onorevoli colleghi, che se dovessero dare esito positivo, vale a dire, se si dovesse ancora riscontrare la presenza di fattori patogeni, il Collegio dei questori raccomanderà all'Ufficio e alla conferenza dei presidenti di agire di conseguenza.
Non è quindi il caso di allarmarsi oggi. Attendiamo i risultati delle analisi e prenderemo in seguito le misure d'uopo nel rispetto del principio di precauzione.
Signora Presidente, il processo verbale della seduta di ieri, al punto 5, a proposito della revoca del mandato al signor Le Pen, in riferimento al mio intervento e a quello della onorevole Palacio Vallelersundi, riporta due mezze verità, e due mezze verità possono finire per diventare una bugia.
Si riporta, innanzitutto, che l' onorevole Medina Ortega ritiene "che la lettera letta dalla signora Presidente non riflette il parere di tale commissione" . Io ho detto, invece, che la lettera letta dalla signora Presidente e inviata dalla onorevole Palacio Vallelersundi non era il parere della commissione, in quanto non vi era stata approvazione da parte della commissione e, pertanto, non si trattava del parere della commissione. Non bisognava stabilire se riflettesse o meno tale parere. Semplicemente, riflettere non significa essere.
In secondo luogo, si riporta che la onorevole Palacio Vallelersundi "precisa che il documento in questione corrisponde alla posizione della sua commissione" . La onorevole Palacio Vallelersundi non è presente ma, se non ricordo male, disse chequanto aveva espresso, seppur non approvato dalla commissione, costituiva il suo parere su quanto era avvenuto in seno alla commissione stessa. Nonostante si tratti unicamente di precisazioni, vorrei ripetere ancora una volta che ho detto che non si trattava del parere della commissione e che, in qualche modo, la onorevole Palacio Vallelersundi ha riconosciuto che si trattava del proprio parere personale su quanto avveniva in commissione.
In tal modo, le due mezze verità potrebbero diventare due verità complete.
Dichiaro ripresa la sessione del Parlamento europeo, interrotta venerdì 19 maggio 2000.
Con profonda tristezza abbiamo appreso la notizia del decesso di Adelaide Aglietta, avvenuto lo scorso 20 maggio a Roma. Tutti ricordano che nel corso della sua intensa attività politica la onorevole Aglietta è stata segretario politico del partito radicale italiano e copresidente del gruppo dei Verdi dal 1990 al 1994. Ha combattuto intensamente numerose battaglie, segnatamente per un' Europa federale e per i diritti umani.
Adelaide Aglietta è stata una donna di grande coraggio: innanzi tutto il coraggio delle sue convinzioni che difendeva con fervore, ma sempre nell'altrui rispetto. Nonostante la sua lunga malattia ha continuato a svolgere le sue attività politiche e parlamentari lavorando indefessamente alla sua relazione sulla comitatologia e proseguendo con tenacia fino al maggio 1999 i negoziati con la Commissione e il Consiglio. Posso dire che resterà per noi tutti un modello esemplare di coraggio e dedizione parlamentare e europea e vi chiedo di osservare un minuto di silenzio in sua memoria.
Onorevoli colleghi, dopo la nostra ultima sessione, l' Unione europea è stata nuovamente colpita da un terrorismo cieco e brutale. In Grecia con l' assassinio del generale di brigata Stephen Sonders, addetto militare presso l' Ambasciata britannica in Grecia, ucciso dal gruppo terroristico "17 novembre" . In Spagna con l' assassinio di Jesus Maria Pedrosa, consigliere municipale nei Paesi baschi. Così, per la terza volta nel giro di qualche mese, il terrorismo ha nuovamente cercato di costringere al silenzio chi, in questa regione, continua a lottare con strumenti democratici per difendere la libertà di espressione e per adoperarsi a favore del diritto di vivere in pace.
Il giorno stesso di tali attentati ho voluto esprimere, a nome mio personale nonché a nome del Parlamento europeo, la nostra più profonda solidarietà e le nostre sincere condoglianze alle famiglie delle vittime. Inoltre ho partecipato ai governi interessati il nostro incondizionato appoggio alla loro lotta contro il terrorismo.
Tra qualche istante vi proporrò di osservare un minuto di silenzio in memoria delle due vittime. Ma per contrassegnare con un gesto ancora più forte la nostra solidarietà voglio dire che sono disponibile, se le autorità e i miei colleghi spagnoli lo giudicheranno utile e opportuno, a recarmi nei Paesi Baschi per portare il messaggio costante del nostro Parlamento unanime, la nostra assoluta condanna del terrorismo e il nostro raccapriccio per questi atti vili e barbari, il nostro sostegno a tutti coloro che, mettendo a repentaglio la loro stessa vita, lottano con coraggio perché nei Paesi Baschi spagnoli trionfino alfine la pace e la democrazia.
Signora Presidente, credo sia opportuno prendere atto che un rappresentante dell' Euskal Herritarrok abbia manifestato il suo rincrescimento per l' assassinio di un onorato consigliere comunale nella regione basca. Manca una cosa soltanto però: la condanna di una pratica politica che consiste nello sparare alle spalle con un colpo alla nuca, perché, signora Presidente, la regione basca spagnola, che è la comunità autonoma con maggiore autogoverno dell' Unione europea, purtroppo è l' unico luogo dell' Unione europea in cui esiste questo metodo politico, barbaro e condannabile.
Signora Presidente, intervengo per una mozione di procedura; a nome del gruppo Euskal Herritarrok vorrei esprimere il mio cordoglio per la morte di Jesús María Pedrosa. Vogliamo esprimere la nostra solidarietà alla famiglia e agli amici della vittima. Ancora una volta lo scontro politico mostra il suo aspetto più spietato. Assistiamo ad avvenimenti tragici, tanto dal punto di vista umano che politico, che impongono a noi tutti di non limitarci ad esprimere reiterate quanto inutili condanne che non offrono alcuno spiraglio nella ricerca di una soluzione.
Va ricordato che Nelson Mandela, insignito del premio Nobel e del premio Sacharov, è rimasto in prigione per 27 anni per essersi rifiutato di condannare le azioni violente dell'ANC. I leader di Sinn Fein non hanno mai condannato il ricorso alla violenza da parte dell'IRA. Questo atteggiamento chiaro ha consentito che tale conquista politica consentisse la definitiva soluzione dei sanguinosi conflitti in Sudafrica e Irlanda del Nord.
Noi di Euskal Herritarrok intendiamo mantenere fede al nostro impegno a collaborare con tutti coloro che si adoperano a favore di una soluzione democratica del conflitto in corso nei Paesi Baschi. All'interno di questo Parlamento possiamo finalmente cercare qualche nuovo mezzo per contribuire a favorire un dialogo politico nei Paesi Baschi, qualcosa di simile alla dichiarazione di Downing Street?
Signora Presidente, desidero ringraziarla per la sua volontà politica e la sua disponibilità a recarsi nella regione basca affinché sia ben chiaro l' impegno antiterrorista del Parlamento europeo agli occhi dell' opinione pubblica spagnola e, in particolare, basca.
Per contro, le parole del deputato dell' Euskal Herritarrok, a mio avviso, sono indecenti.
Il suddetto deputato non ha il diritto di mettersi sulle stesso piano di Mandela. Nelson Mandela merita tutt' altro rispetto. Il Parlamento europeo ha avuto occasione di ascoltare Nelson Mandela che ha lottato contro la violenza e ha rappresentato i legittimi interessi del suo popolo. Gli interessi legittimi del popolo basco sono rappresentati da coloro che sono stati democraticamente eletti. Mi preme dire a tutto il Parlamento, come ha già detto l' onorevole Barón Crespo, che il partito cui appartiene l' onorevole Gorostiaga, talvolta, deplora le morti causate dal terrorismo, forse perché non può farne a meno, ma non esprime alcuna condanna. Questo atteggiamento ha costretto anche i partiti nazionalisti democratici a rompere le coalizioni comunali con l' Euskal Herritarrok perché è impossibile accettare e comprendere che il colpo alla nuca e la violenza siano un metodo politico.
Non ci sono parole per condannare non soltanto gli assassini ma anche coloro che li appoggiano politicamente.
Signora Presidente, vorrei unire la mia voce a quella dei colleghi intervenuti questa mattina affinché non si interpreti in modo errato il conflitto in corso nella regione basca, perché, signora Presidente, a volte le parole sono come una miccia che innesca armi mortali, strumenti di morte nella regione basca. Quando si analizzano eventi mortali in un foro come il Parlamento europeo, tempio della democrazia, è indispensabile eliminare ogni ambiguità.
Signora Presidente, lei sarà la benvenuta nella regione basca. Lei sarà la portavoce dell' immensa maggioranza della nostra Assemblea perché la stragrande maggioranza del popolo basco è contraria a coloro che, sostenendo di parlare in nome del popolo basco, calpestano le libertà e i diritti fondamentali. Il deputato Gorostiaga rappresenta qui soltanto quella minoranza che, con assoluto disprezzo delle migliori tradizioni democratiche europee, calpesta i diritti fondamentali.
Signora Presidente, si rechi nella regione basca, porti colà la nostra voce, una voce che chiede, speriamo non invano, che questa sia l' ultima vittima.
Signora Presidente, desidero ringraziarla per le sue parole di condanna e di cordoglio. Naturalmente accogliamo anche noi con grande favore l' importantissimo annuncio della sua disponibilità a recarsi in visita nella regione basca.
Prima di passare all'ordine del giorno, vi sono alcuni interventi sulla procedura.
Signor Presidente, sono spiacente di dover riferire all' Assemblea che ieri sera a Mosca è stato arrestato Vladimir Alexandrovic Gusinsky, amministratore delegato del gruppo Most-Media, gruppo editoriale televisivo, radiofonico e della carta stampata.
Il signor Gusinsky è una figura di spicco della società russa, essendo Presidente del Congresso ebraico russo e Vicepresidente del Congresso ebraico mondiale. Al momento, egli si trova in una cella comune nella prigione di Butyrsky, le cui condizioni vi lascio immaginare. L' informazione offerta dai media del signor Butyrsky era la sola che si permettesse di criticare il Presidente Putin e il suo governo. La sua televisione indipendente è l' unica che sollevi dubbi sul comportamento delle truppe russe in Cecenia. Il programma Dolls, basato sul programma britannico Spitting Images, fa una satira del Presidente, cosa che evidentemente causa grande irritazione nei suoi confronti. La stazione radio Moscow Echo è stata scelta dal Presidente Clinton, solo pochi giorni fa, per l' unica vera intervista rilasciata ad un' emittente russa.
L' 11 maggio gli uffici del signor Gusinsky sono stati perquisiti dalla cosiddetta "polizia fiscale" , ovvero da uomini che indossavano passamontagna e abiti mimetici e imbracciavano dei kalashnikov. Ben pochi sono i russi che non intravedono un collegamento fra l' atteggiamento critico di Gusinsky e il trattamento dalla mano pesante che gli viene al momento riservato. Ci troviamo, quindi, di fronte ad un arresto, di cui il Presidente Putin dice di non sapere nulla.
Dopo quest' ultimo avvenimento, la Russia si trova a camminare sull' orlo del precipizio. A meno che il Presidente Putin non faccia marcia indietro e rilasci il signor Gusinsky, dovremo concludere che il coraggioso tentativo d'introdurre la libertà di stampa è fallito e la democrazia in Russia è solo un' illusione. Le conseguenze di ciò sarebbero devastanti: significherebbe l' addio al Consiglio d' Europa, l' addio al partenariato per la pace, la rinuncia al programma TACIS e la ripresa della corsa agli armamenti. Il Parlamento europeo deve fare tutto quanto è in suo potere per evitare tale catastrofe. Le chiedo, signor Presidente, d'incontrarsi con i suoi colleghi al fine di esaminare e discutere l' intero quadro delle relazioni UE-Russia, in modo che la nostra influenza possa farsi sentire non ultimo sul turbolento Presidente Putin, che ci sta mettendo tutti in pericolo.
La ringrazio, onorevole collega. Come può sentire dagli applausi, l' Aula ha preso atto delle sue osservazioni.
Signor Presidente, desidero intervenire su un altro punto. Non solo ieri ma già parecchi mesi fa, anzi, a dire il vero, ogni mese la Presidenza o altri richiedenti vengono autorizzati ad organizzare festini, che poi degenerano di solito in orge e gozzoviglie puntualmente immortalate dalle telecamere. Credo, signor Presidente, che si tratti di uno spettacolo indegno del Parlamento.
Ciò che, per suo tramite, desidero chiedere è che si fissino regole chiare per festini del genere. Penso, signor Presidente, che dovremmo evitare il ripetersi di simili episodi. Mi sorprende che il Collegio dei questori conceda l' autorizzazione, visto che la settimana scorsa lo stesso Collegio mi ha inviato una lettera in cui criticava negativamente una mostra per disabili da me organizzata. Da un lato la mia iniziativa viene criticata, dall' altro si dà tranquillamente il permesso di tenere festini nei quali veniamo rappresentati come avvoltoi. Le chiedo di iscrivere tale questione all' ordine del giorno del Collegio dei questori perché si ponga fine ad una cosa che è indegna di tutti noi.
Onorevole collega, vorrei pregarla di inoltrare la sua richiesta per iscritto al Collegio dei questori, i quali adotteranno le misure necessarie.
Signor Presidente, leggendo il protocollo della seduta di ieri, ho notato che l' onorevole Elmar Brok, nonostante abbia indicato nel registro delle attività collaterali dei membri la funzione di senior Vice-President della società Media Development Bertelsmann, durante la votazione della relazione sulla televisione digitale non ha comunicato la sua impossibilità al voto. Secondo me il Parlamento dovrebbe trattare questa questione.
Onorevole collega, non ho capito bene. Sta dicendo che l' onorevole Brok ha votato o che non ha votato? Nella traduzione si afferma che non ha votato e in tal caso, trattandosi di materia che lo vedeva personalmente coinvolto, ritengo si sia comportato in modo corretto.
Signor Presidente, dal processo verbale non risulta che non abbia votato.
Signor Presidente, intervengo solo per dirle che ho parlato con il relatore, l'onorevole Murphy, e abbiamo convenuto che sarebbe meglio procedere alla votazione senza discussione di questa relazione.
Signora Presidente, il politologo e professore austriaco Anton Pelinka è stato perseguito penalmente per una sua affermazione relativa al signor Haider. Il professor Pelinka era un membro del direttivo dell' Osservatorio europeo dei fenomeni del razzismo e della xenofobia di Vienna. In virtù degli obblighi che discendono dal Trattato, egli avrebbe dovuto essere appoggiato dal governo austriaco. Tuttavia, nonostante ripetute richieste, gli aiuti infrastrutturali che gli sono stati concessi sono insufficienti. In una dichiarazione alla stampa Schüssel ha affermato che, alla luce delle esperienze acquisite, gli obblighi derivanti dal Trattato sono troppo onerosi. Il professor Pelinka si è dimesso giacché riteneva di non essere sostenuto dal governo ed è stato sostituito da un esponente di uno dei partiti della coalizione al potere in Austria.
So che la Presidente da sempre è impegnata nella lotta contro il razzismo e la xenofobia. Ero presente quando ha pronunciato il suo discorso a Vienna in occasione dell' inaugurazione dell' Osservatorio. Anche noi siamo responsabili del buon funzionamento delle Istituzioni europee. Vorrei chiederle se è disposta a scrivere una lettera o a prendere contatto con il governo austriaco per manifestare la sua preoccupazione riguardo alle limitazioni imposte alla libertà di espressione e per ricordare alle autorità di quel paese gli obblighi che si sono assunte e ai quali non possono unilateralmente sottrarsi.
Grazie, onorevole Buitenweg. Esamineremo con attenzione i fatti su cui ha riferito.
Signora Presidente, ieri la maggioranza dei membri del Parlamento europeo ha deciso democraticamente di sopprimere la seduta del venerdì a Strasburgo. Successivamente, lei ha distribuito un comunicato stampa nel quale afferma di deplorare tale decisione. Era ovviamente suo diritto rendere una simile dichiarazione. Ognuno ha le proprie responsabilità personali e politiche. E' tuttavia sconcertante che una Presidente del Parlamento europeo deplori una decisione adottata da questa stessa Istituzione in un comunicato stampato su carta intestata del Parlamento e con un riferimento ai servizi dello stesso Parlamento. Vorrei invitarla a non ingenerare confusione nel momento in cui si fa carico delle sue responsabilità personali nei confronti dei suoi elettori - una posizione per noi perfettamente comprensibile - e a non utilizzare a questo scopo la carta intestata del Parlamento.
Onorevole Van der Laan, sarà d' accordo sul fatto che anche quando si riveste la carica di Presidente del Parlamento europeo, si resta pur sempre uomini e donne politici liberi. Io mi sono espressa a titolo personale. Ho detto che mi dispiaceva, a titolo personale, del voto che era stato espresso. Ho affermato che comprendevo le ragioni pratiche dalle quali era stato dettato e che avrei successivamente verificato, con la Conferenza dei Presidenti, il miglior seguito da dare a detto voto nell' interesse della nostra Assemblea. Non credo di aver oltrepassato le mie funzioni.
Signora Presidente, desidero segnalare un episodio disdicevole che mi è capitato e che, a mio modo di vedere, sminuisce la dignità dei membri di questo Parlamento.
Martedì sera mi sono recato in Polonia per partecipare a un convegno internazionale. Al posto di frontiera di Görlitz la polizia tedesca ha espresso, come può capitare, dei dubbi sulla mia identità. Per risolverli e migliorare la situazione, ho quindi esibito il lasciapassare del Parlamento europeo. E' stato a questo punto che la polizia tedesca, qualificandolo come un documento di fantasia, mi ha trattenuto per otto ore, fino a quando non ha ricevuto i necessari chiarimenti, dopo molteplici trattative. Sono state otto ore passate in una stanza, senza poter fare telefonate e sorvegliato a vista.
E' stato solo grazie all'intervento, poi, delle autorità polacche, che peraltro hanno riconosciuto la validità di questo documento - e questo fa ben sperare per l'ampliamento - che ho potuto riprendere la mia strada. Fornirò in un secondo momento una nota scritta con maggiori dettagli, ma la prego fin d'ora di farsi interprete presso il governo tedesco di questo problema. E' necessario che nei posti di frontiera si sappia che questo documento esiste e che serve a qualcosa.
Onorevole Mauro, ciò che le è accaduto è assolutamente inammissibile. La prego cortesemente di farmi pervenire al più presto un appunto affinché possa informare le autorità competenti. E' ancora più inammissibile dal momento che è scritto a chiare lettere su questo documento, su questo passaporto, che deve essere riconosciuto dalle autorità dei paesi dell' Unione europea. Tutto questo è davvero inammissibile e cercheremo porre fine a episodi di questo genere.
Signora Presidente, il problema è che nessuno conosce questo lasciapassare. Anche noi non ne facciamo praticamente uso. Pertanto, a mio giudizio, bisognerebbe ricordare alle autorità competenti che tale documento è valido nell'Unione europea. Ieri la onorevole Karamanou ha affermato che voleva recarsi negli Stati Uniti servendosi di questo lasciapassare. E' ovvio che non lo può fare! Sul documento è scritto a chiare lettere: "Valido soltanto nell'Unione europea". Forse però, per evitare il ripetersi di situazioni analoghe, sarebbe opportuno far presente alle autorità tedesche e degli altri Stati membri che esso è valido!
La onorevole Pack ha pienamente ragione. Infatti, se vogliamo evitare che si verifichino incidenti di questo genere, dobbiamo prendere un' iniziativa di tipo pedagogico, affinché tutti sappiano bene di che cosa si tratta.
Il processo verbale della seduta di ieri è stato distribuito.
Signora Presidente, non vorrei che i deputati di questo Parlamento pensassero che manco di senso dell'umorismo. Ieri ho fatto riferimento all'uomo o alla donna che sostava fuori da quest'Aula mascherato da pacchetto di sigarette. In realtà, il mio intervento di ieri voleva essere serio, ma mi sembra che sia stato accolto con eccessiva leggerezza.
Signora Presidente, in una sua lettera del 6 aprile lei mi informava che il Collegio dei Questori aveva stabilito che l'area circostante le Aule di Bruxelles e di Strasburgo deve essere considerata zona neutrale, in cui sono proibite tutte le manifestazioni, le dimostrazioni e qualsiasi altra attività volta a influenzare i deputati. Nella stessa lettera mi comunicava la sua intenzione di evitare il ripetersi di simili eventi. Spero che lei e il Collegio dei Questori considererete la questione con serietà, poiché ci troviamo di fronte ad una violazione del diritto dei deputati di venire in questo Parlamento e votare liberamente su temi che gli elettori hanno chiesto loro di discutere. In questo momento, in seguito a decisioni adottate ieri in questa sede, nel mio collegio sono a rischio i posti di lavoro di un migliaio di persone.
Onorevole Perry, le assicuro che io e i Questori considereremo la situazione con estrema serietà e faremo in modo che episodi simili non si ripetano.
Signor Presidente, intervengo per un richiamo al regolamento. Per quanto è di mia conoscenza, nel Parlamento eletto con suffragio diretto nel 1979, il primo in assoluto a intervenire per richiamo al regolamento fu l' onorevole Ian Paisley, il quale fece notare che la bandiera britannica era esposta in posizione capovolta. Dopo ventuno anni, sono costretto a comunicarle che ieri sera, nel piazzale antistante l' edificio Tour dove si stavano radunando i motociclisti, quindici delle sedici bandiere esposte sventolavano nella posizione corretta, mentre la bandiera britannica era capovolta. Esporre la bandiera britannica capovolta è un segnale di pericolo internazionalmente riconosciuto e, se viene usato non in presenza di un pericolo, rappresenta un grave affronto alla bandiera, al popolo e alla nazione britannici.
Ho interpellato la Presidente del Parlamento, la quale mi ha risposto, per iscritto, assicurando che si sarebbe provveduto ad esporre nella posizione corretta la bandiera britannica. Vorrei perciò chiedere di intervenire per accertare innanzitutto che la bandiera sia appesa fin da subito nella maniera corretta e, in secondo luogo, per assicurare che ciò avvenga anche in futuro.
Onorevole collega, le assicuro che saranno presi tutti i provvedimenti necessari per ridare pieno lustro alla sua bandiera.
Signor Presidente, vorrei dire all' onorevole Helmer una cosa che troverà consolante. Egli, infatti, dovrebbe essere contento che la bandiera britannica sventoli al suo posto, dato che, mi si dice, essa è la bandiera che più spesso è oggetto di furto.
Signor Presidente, l' anno scorso la maggioranza dei deputati aveva votato a favore delle sedute del venerdì mattina. Negli ultimi tempi, tuttavia, numerosi colleghi, qui a Strasburgo, hanno tentato di impedire agli altri parlamentari di lavorare durante le sedute del venerdì; desidero denunciare questo atteggiamento assai poco democratico, tanto più che i deputati che non volevano che i loro colleghi lavorassero, sono comunque passati alla cassa per incassare la loro diaria.
Inoltre, vorrei dire che abbiamo appena preso un' altra decisione e, a partire dall' anno prossimo, non ci sarà più la seduta del venerdì mattina. Ciononostante ho trovato nella mia e-mail la seguente nota in inglese stilata da un deputato olandese:
"Se questi emendamenti" - ovvero quelli grazie ai quali sarà abolita la seduta del venerdì - "vengono approvati, secondo le norme vigenti i deputati che non possono fare ritorno al paese d' origine nella serata di giovedì potranno comunque firmare il registro delle presenze il venerdì" .
Signor Presidente, ritengo scandaloso che i deputati siano comunque invitati a rimanere qui il venerdì mattina per firmare il registro e incassare l' indennità senza lavorare; spero che il Parlamento avrà il coraggio di cambiare le regole esistenti.
Onorevole collega, le chiedo di non riaprire il dibattito e di avere riguardo per me, in quanto io stesso sono una specie in via di estinzione nella mia veste di presidente della seduta del venerdì mattina a Strasburgo.
Signor Presidente, vorrei ritornare sul fax che l' onorevole Van Hulten ha messo a nostra disposizione prima della votazione e che riguarda le riunione del venerdì. Non si tratta soltanto della partecipazione alle sedute plenarie, ma anche degli altri compiti che debbono essere svolti in questa sede. Ora li dovremo sbrigare a casa. Per l' attività svolta a casa propria, tuttavia, non è previsto alcun gettone di presenza. Ma, visto che nel messaggio dell' onorevole Van Hulten se ne garantisce l' erogazione, il prossimo anno mi rivarrò sul collega per i gettoni di presenza mancanti.
Invito i colleghi a fare lo stesso. L' onorevole Van Hulten può incominciare fin d' ora a mettere i soldi da parte!
Signor Presidente, l' Aula con la saggezza che le è propria ha preso una decisione sul venerdì. Vorrei invitare gli organi competenti ad accertarsi che gli autisti siano a disposizione anche di venerdì pur non essendoci sedute. Molti parlamentari vorranno comunque sfruttare appieno la giornata di giovedì e dovranno raggiungere in qualche modo i rispettivi mezzi di trasporto il venerdì.
Il processo verbale della seduta di ieri è stato distribuito.
Dichiaro ripresa la sessione del Parlamento europeo, interrotta il 16 giugno 2000.
Onorevoli colleghi, martedì scorso abbiamo appreso con profonda costernazione la notizia della morte di Pierre Pflimlin, ex Presidente del Parlamento europeo.
Pierre Pflimlin è stato un vero statista: la sua carriera pubblica, iniziata nell' immediato dopoguerra, lo portò fino alla carica di Presidente del Consiglio, di Capo del governo, nell' ambito della quale, nel 1958, in uno dei periodi più delicati della storia francese, egli agevolò la transizione con il Generale de Gaulle. Fu parte attiva nella redazione della Costituzione della V Repubblica e divenne Ministro di Stato, carica che detenne fino al 1962.
Pierre Pflimlin è stato uno di quegli europei storici che, dalla fine della guerra e nella sua veste di parlamentare, ministro e attivista politico, ha partecipato a tutte le lotte per la costruzione di un' Europa forte e riunificata. Alsaziano di Strasburgo, amico e compagno di Robert Schumann, è stato uno dei più attivi promotori della riconciliazione fra la Francia e la Germania e un simbolo forte dell' amicizia franco-tedesca. Questa riconciliazione, per la quale tanto aveva operato, la percepiva, come aveva confidato al Vescovo di Strasburgo, come un vero miracolo, pur sapendo che questo non era il frutto del caso, bensì di un impegno costruito sulla volontà e cementato su obiettivi comuni e istituzioni efficaci.
Fin dal 1959, Pierre Pflimlin è stato membro dell' Assemblea parlamentare del Consiglio d' Europa, che poi ha presieduto per tre anni a partire dal 1963. Contemporaneamente diventò membro del Parlamento europeo, rimanendolo dal 1962 al 1967, per ritornarvi in occasione della prima elezione a suffragio universale nel 1979. Nel 1982 ne fu eletto primo Vicepresidente; dal 1984 al 1987 presiedette la nostra Assemblea.
Durante la sua Presidenza, il Parlamento europeo si è profilato come un interlocutore ineluttabile, in particolare in materia di bilancio. Egli acquisì notorietà nella stessa Europa e sul piano internazionale, avendo avuto il privilegio di accogliere al Parlamento europeo, fra gli altri, il Presidente degli Stati Uniti, Ronald Reagan.
Basandosi sul progetto di Trattato sull' Unione europea di Spinelli, incoraggiò con vigore la riforma dei Trattati attraverso l' Atto unico europeo, di cui denunciò peraltro le carenze relativamente agli insufficienti poteri attribuiti al Parlamento europeo. Intratteneva un'amichevole complicità con il Presidente Jacques Delors e impegnò il Parlamento a trarne il massimo vantaggio, prevedendo incontri trilaterali con il Consiglio e la Commissione, una forma di conciliazione antesignana.
Pierre Pflimlin era infatti anche un uomo del dialogo. Fermo sulle sue posizioni, rispettava l' opinione dei suoi avversari politici, anteponendo sempre l' interesse superiore dell' Europa alle considerazioni di ordine ideologico.
Strasburgo, città della quale è stato sindaco per ventiquattro anni, per lui era il simbolo di questa apertura, segno visibile della riconciliazione franco-tedesca e di fiducia e speranza nel futuro dell' Europa. Si dedicò anche con grande e sincero slancio allo sviluppo della sua città e del suo rango di capitale europea, creando infrastrutture immobiliari e sviluppando una vera e propria politica di accoglienza.
Pierre Pflimlin ha lasciato il Parlamento europeo nel 1989, ma per molti europei, e soprattutto per i giovani, è rimasto un riferimento autorevole, una voce che suscitava entusiasmo nell'evocare il fine politico della costruzione europea.
Fino all' ultimo il Presidente Pflimlin ci ha impressionato per il vigore e la chiarezza del suo messaggio, che rimane per noi di grande attualità. A nome vostro e mio personale, rinnovo le nostre più vive e sincere condoglianze alla famiglia di Pierre Pflimlin e in particolare alla figlia, in questo momento presente in Aula.
E' sotto la Presidenza di Pierre Pflimlin che nel 1986 sono stati adottati la bandiera e l' inno emblemi dell' Unione europea. In ossequio alla memoria del Presidente Pflimlin, vi pregherei dunque di voler ascoltare l' inno europeo.
Onorevoli colleghi, alcuni giorni orsono, 58 immigrati clandestini hanno tragicamente perso la vita in un camion alla frontiera britannica. Era il 18 giugno scorso: questa scomparsa drammatica di uomini e donne che, come i due giovani guineani deceduti l' anno scorso nel carrello di atterraggio di un aereo europeo, riponevano tutte le loro speranze nell' Europa, non può non suscitare in noi la più profonda commozione.
Ognuno di noi, ne sono convinta, si è sentito sconvolto da questo dramma e sono persuasa che tutti concordiamo sulla necessità che l' Unione europea intensifichi la propria lotta contro questo schiavismo della nostra epoca. Occorre fare il possibile per abbattere questa filiera di morte. La risposta dell'Unione europea dev' essere immediata e comprendere una vera e propria politica comune dell' immigrazione, oltre alla ridefinizione dei rapporti fra Nord e Sud, che prioritariamente passa attraverso un sostegno allo sviluppo economico e all' accesso alla conoscenza.
Il Trattato di Amsterdam è entrato in vigore da un anno e il Consiglio europeo di Tampere ha avuto luogo sei mesi fa. Le basi giuridiche per intervenire esistono dunque, ma occorre una concreta volontà politica. E' ora di agire: per questo motivo, la Presidenza del Consiglio e la Commissione europea, su vostra richiesta, affronteranno il problema davanti al Parlamento europeo domani pomeriggio.
Signora Presidente, intervengo per una mozione d'ordine. Sono in possesso di un articolo comparso nel quotidiano britannico The Indipendent su un incontro che si sarebbe tenuto fra lei e Sua Maestà la regina Elisabetta II. Secondo l' articolo, dopo tale incontro lei avrebbe informato la stampa sulle opinioni politiche di Sua Maestà. Negli ambienti politici britannici tutto ciò ha provocato un certo sconcerto e preoccupazione, poiché come lei certo saprà, secondo il protocollo gli incontri di quel genere sono privati e non dovrebbero essere oggetto di commenti.
Vorrei darle l'opportunità di dirci secondo lei che cosa prescriveva il protocollo di quell' incontro, e forse anche di chiarire che cosa ha detto ai giornalisti alla fine del colloquio.
Onorevoli colleghi, posso senz' altro rassicurarvi che non ho tenuto nessuna conferenza stampa all' uscita dalla mia visita a Sua Maestà la regina. Viceversa posso dirvi che l' euro è stato al centro di tutti i colloqui con le autorità che ho incontrato, le quali hanno manifestato un corale interesse per la problematica.
Il processo verbale della seduta di ieri è stato distribuito.
Signor Presidente, intervengo a proposito del processo verbale della seduta di ieri, dove manca qualcosa. Ieri sera ho menzionato due punti. Uno era il successo dei campionati europei di calcio. Il secondo era per sapere se l' onorevole Helmer si associava o meno a me nel congratularsi con Sua Maestà la regina Elisabetta II per aver espresso parere favorevole all' avvento dell' euro nel Regno Unito. Non lo ritrovo nel processo verbale. Può fare in modo che venga modificato?
Signor Presidente, un numero cospicuo di deputati ieri non ha potuto essere presente a causa delle difficoltà nei collegamenti aerei. Posso riferire che in 25, tra deputati nordici e interpreti, siamo stati in viaggio per 10-20 ore per poter raggiungere Strasburgo. Spero che lei riferirà tali circostanze alla nostra Presidente francese e le dirà che è una situazione al limite del sostenibile e che il fatto di riunirsi a Strasburgo è costantemente un peso. Vorrei pregare la Presidente di contattare l' Air France, che sta per rilevare la compagnia aerea che ieri ha annullato il volo per Strasburgo. Vorrei pregarla di sollecitare l' Air France a mantenere il collegamento e a fare in modo che i voli siano in orario per evitare gli eterni problemi di viaggio per giungere alle nostre riunioni. La cosa migliore, evidentemente, sarebbe non dover venire affatto a Strasburgo, ma questa è tutta un' altra faccenda, signor Presidente.
Onorevole Haarder, evidentemente prendo atto delle sue osservazioni. Credo che abbiate avuto modo di vedere nei vostri dossier che il governo francese ha avviato un' inchiesta nella quale vi si chiede appunto di indicare quali sono le difficoltà nei collegamenti aerei con Strasburgo.
Sono al corrente dei problemi occorsi ieri a numerosi colleghi, ma voglio puntualizzare che quando presiedo non sono francese, ma europeo.
Signor Presidente, continuando con questo tema, desidererei ricordarle che a causa del traffico aereo molti di noi non sono riusciti ad arrivare per tempo. Personalmente, nonostante sia arrivata in orario, non ho trovato la lista di presenza da firmare e quindi chiedo che ciò venga inserito nel verbale della seduta odierna.
Signor Presidente, anch' io mi trovavo ieri sul volo di cui si è parlato. Ho viaggiato per 12 ore per raggiungere Strasburgo. Per di più era comunque stato un problema anche solo trovare posto su un volo per Strasburgo. E' assolutamente inaccettabile che un parlamentare debba dedicare il tempo che dovrebbe impiegare per svolgere le sue attività politiche o per incontrare i suoi elettori nella sua circoscrizione a scervellarsi su come fare per recarsi sul posto di lavoro ma anche su come fare per trovare da dormire. Se non si ha la fortuna di vincere la lotteria a Strasburgo e trovare una camera d' albergo fissa, di volta in volta bisogna anche pensare a dove andare a dormire, a come regolarsi per raggiungere l' hotel in centro e così via. E' necessario che le cose funzionino se vogliamo che il Parlamento continui a lavorare. Mi rivolgo a lei in quanto francese - anche se so bene che la sua nazionalità è irrilevante ai fini delle sue funzioni in qualità di presidente - perché la Francia in questo momento ha la Presidenza dell' Unione, e per quanto mi consta, è nell' interesse francese che il Parlamento rimanga a Strasburgo. Vorrei chiedere di informare il Presidente francese in merito alle condizioni di lavoro impossibili in cui ci troviamo perché il Parlamento si riunisca a Strasburgo.
Signor Presidente, voglio solo dire che dopo 11 anni di mandato parlamentare conosco la compagnia aerea francese e quindi ne ho scelta un' altra e così sono arrivato in orario.
Signor Presidente, comprendo perfettamente i colleghi danesi e il loro problema legato ai collegamenti aerei. Ieri è stata una giornata veramente catastrofica; basti pensare che quando sono iniziati i problemi degli onorevoli danesi, io mi trovavo in viaggio già da più di cinque ore in direzione di Strasburgo. Per arrivare a Strasburgo da una capitale europea, uso la rotta più breve passando per un' altra capitale europea. Ciononostante il viaggio è durato ben quattordici ore. In tutte le votazioni del Parlamento ho sempre espresso il mio parere positivo per Strasburgo, anche in merito alla giornata di venerdì. Però così non può più continuare. Pian piano anch' io inizio a pensare che dovremmo riunirci solo a Bruxelles che può essere raggiunta in meno di quattordici ore.
Onorevoli colleghi, le vostre osservazioni sono assolutamente giustificate. Le trasmetteremo ai servizi competenti.
Vedo accumularsi una lista di richieste di parola. Spero che non riguardino unicamente il problema dei collegamenti aerei con Strasburgo perché questa mattina abbiamo un ordine del giorno molto impegnativo.
Signor Presidente, il mio intervento non ha nulla a che vedere con gli aeroplani, sebbene possa parlare dei voli, se lo desidera.
E' in parte un richiamo al Regolamento e in parte un riferimento al processo verbale di ieri. Come si ricorderà, per esaminare i primi tredici punti dell' ordine del giorno della seduta di ieri c' è voluta quasi un' ora. Dopo di che abbiamo avuto il privilegio di ascoltare l' intervento del Primo ministro portoghese. Nel momento in cui ha cominciato a parlare, circa metà dei presenti in Aula si sono alzati per uscire. Forse era perché avevano altre riunioni o non so cos' altro, ma è una grave maleducazione andarsene quando sta parlando il Primo ministro. La prego di chiedere ai gruppi politici e al Parlamento di evitare che, qualora capi di Stato o primi ministri intervengano in Aula, si tengano contemporaneamente altre riunioni, che costituiscono un' occasione per allontanarsi dall' emiciclo.
Le sue osservazioni saranno trasmesse ai responsabili dei gruppi politici e tra qualche minuto avremo modo di verificare se il suo messaggio è stato raccolto.
Il processo verbale della seduta di ieri è stato distribuito.
Signor Presidente, il processo verbale riporta in modo errato lo scambio di domande e risposte con il Ministro Moscovici durante l' ora delle interrogazioni.
Mi riferisco alla versione greca del processo verbale, pagina 14: "Interrogazione n. 16 dell' onorevole Marinos: 'Violazioni dello spazio aereo di Cipro' . Il Ministro Moscovici risponde all' interrogazione e alla domanda complementare dell' onorevole Marinos e, in seguito, prende la parola l' onorevole Zacharakis" .
Signor Presidente, vorrei segnalare quanto segue: la mattina il Presidente francese Chirac, con la sua presenza in Aula e con i contenuti del suo intervento, ha dato l' impressione che, durante la Presidenza francese, la cooperazione tra il Parlamento e il paese che ricopre la Presidenza sarà più stretta e sistematica, mentre il pomeriggio il primo dei Ministri della nuova Presidenza a presentarsi in Aula - l' ex eurodeputato Moscovici - ha fatto esattamente il contrario. Oltre a dimostrarsi brusco con quasi tutti gli onorevoli, ha risposto praticamente a monosillabi oppure ha affermato di aver già risposto. In effetti, alla mia interrogazione scritta ha risposto, ma in seguito gli ho posto una domanda complementare dettata dalla discussione di ieri mattina in merito all' invasione dell' esercito turco d' occupazione in un nuovo settore di Cipro. Invece di replicare sulla questione da me sollevata, il Ministro Moscovici ha detto: "Le ho già risposto" . E' poi intervenuto l' onorevole Zacharakis, il quale ha posto due interrogazioni, ma il Ministro Moscovici non si è nemmeno alzato per rispondere.
Vorrei sapere se è mai possibile che un Ministro o un Commissario si rifiuti di rispondere in Aula quando interrogato, tenendo un atteggiamento tanto sprezzante, oppure che si accetti un' affermazione quale "Le ho già risposto" , mentre in realtà non c' è stata alcuna replica. Lo stesso è capitato anche ad altri onorevoli colleghi, che, se presenti quest' oggi, possono confermare. Desidero ricevere una risposta in merito e vorrei che fosse corretto il processo verbale.
Onorevole Marinos, prendiamo atto della sua opinione, riportata anche dal processo verbale. Lo sviluppo dell' ora delle interrogazioni talvolta si presta infatti ad un esame. Verificherò la questione.
Anch' io chiedo che venga corretto il processo verbale, poiché la sua versione non rispecchia quanto accaduto nel corso della seduta.
Vorrei che fosse messo a verbale che ho posto due interrogazioni specifiche al Ministro Moscovici, il quale non ha risposto. Dopo aver ascoltato le affermazioni dell' onorevole Marinos e tenuto conto dell' atteggiamento sprezzante del Ministro Moscovici, il quale non ha certo fatto onore alla tradizionale cortesia dei francesi proprio nel corso di una sessione parlamentare in terra di Francia, quel che serbo nella memoria e arguisco dal suo silenzio - cioè quel che meriterebbe l' attenzione del governo greco - è che il governo francese nutre il segreto proposito di opporsi all' adesione di Cipro all' Unione e di promuovere l' ingresso della Turchia, malgrado questo paese violi i diritti dell' uomo e i principi fondamentali del diritto internazionale.
Onorevole Zacharakis, il dibattito politico non si svolgerà in questa sede. Il Ministro Moscovici è intervenuto ieri e verificheremo se il suo intervento è riportato correttamente nel processo verbale.
Signor Presidente, gradirei soffermarmi ancora una volta su una questione da me già sollevata lunedì e nuovamente ieri e relativa alle osservazioni effettuate in Aula dall' onorevole Helmer. Devo dire che mi sorprende non aver ancora ricevuto alcuna risposta, sebbene in due occasioni abbia domandato all' onorevole Helmer di commentare l'affermazione secondo cui la sovrana del Regno Unito sarebbe favorevole all' euro. Faccio notare all' Assemblea che deve trattarsi della prima volta in cui l' onorevole Helmer è rimasto senza parole.
Signor Presidente, stando alle nostre informazioni, ieri la onorevole Stauner ha ritirato, nella commissione competente, la motivazione alla relazione. Ciononostante nella seduta odierna essa è stata ugualmente distribuita. Signor Presidente, la prego di verificare se detta motivazione è stato ritirata o meno dalla relatrice, perché in caso affermativo non dovrebbe più venir distribuita come documento ufficiale.
Per essere precisi, le cose stanno così: ieri sera ho ritirato, come da Regolamento, la motivazione. Ho chiesto ai servizi del segretariato della commissione per i bilanci di redigere la relativa lettera, ma a causa dell' orario di lavoro non è stato possibile farlo ieri sera stessa. Suppongo che adesso troverò la lettera da firmare nel mio ufficio e che dopo si seguirà la normale procedura.
Signor Presidente, vorrei soffermarmi su una questione che dovrebbe destare grande preoccupazione in Parlamento, in particolare presso i membri della commissione per i problemi economici e monetari e della commissione per il controllo dei bilanci.
Nel mio paese si sta perpetrando una grave violazione del diritto comunitario e dello statuto della Banca europea per gli investimenti. Gli Stati membri non sono autorizzati dal diritto comunitario a proporre o a nominare direttamente un proprio candidato al Consiglio dei governatori per la carica di vicepresidente della BEI. Così facendo si commette una chiara violazione dello statuto della Banca europea per gli investimenti. Il compito di proporre le candidature ed assegnare le cariche spetta esclusivamente al Consiglio direttivo della Banca, che è un organo del tutto indipendente.
Ciò che attualmente si verifica in Irlanda rappresenta l' opposto di tale principio. Il governo irlandese, contravvenendo alle norme, ha proposto un candidato che non solo non ha alcuna esperienza in materia di affari economici e finanziari, ma è un giudice della Corte suprema coinvolto in uno scandalo e che è stato costretto a dimettersi prima di essere posto in stato d'accusa dal parlamento irlandese. Al momento la vicenda è all'esame dei tribunali del mio paese.
Si tratta di una vicenda di assoluta importanza per il Parlamento, che risulta coinvolto in quanto è l' Unione europea che fornisce i fondi di garanzia alla Banca europea per gli investimenti. Il Parlamento deve prendere atto di quanto accade, perché, se permettiamo agli Stati membri di contravvenire alle norme in questo modo, si avranno serie ripercussioni per l' Unione europea nel suo complesso. Vorrei quindi chiedere al Presidente di incaricare la commissione per i problemi economici e monetari e la commissione per il controllo dei bilanci di esaminare la questione, che va affrontata con la massima urgenza. Infatti, quanto accade in Irlanda potrebbe costituire un pessimo precedente per altri Stati membri e per future nomine alla Banca europea per gli investimenti.
Il processo verbale della seduta di ieri è stato distribuito.
Signor Presidente, lunedì ho fatto un richiamo al Regolamento in merito alle dichiarazioni che, secondo la stampa britannica, la Presidente Fontaine avrebbe rilasciato dopo essersi incontrata con Sua Maestà la regina Elisabetta II. L'onorevole Miller, un eurodeputato laburista britannico, ha ripetuto in questa sede le affermazioni attribuite alla regina e non una volta soltanto, ma in ben tre occasioni: lunedì, martedì e mercoledì. Egli ha cercato di trascinare la regina in una controversia politica, servendosi del nome di Sua Maestà per ottenere un meschino successo politico.
Signor Presidente, forse la Presidente Fontaine non ha familiarità con le norme di protocollo che si applicano in queste circostanze in Gran Bretagna, ma l'onorevole Miller non ha scusante alcuna. Egli sa perfettamente che la regina è un Capo di stato senza poteri politici; egli sa perfettamente che per quasi cinquant'anni lei ha evitato di farsi coinvolgere in questioni politiche controverse; egli sa perfettamente che la regina non può venire in questo Parlamento per rettificare le affermazioni che le sono state attribuite. Il comportamento dell'onorevole Miller costituisce è scandaloso.
Signor Presidente, sono orgoglioso della mia nazionalità britannica, ma oggi mi vergogno di condividerla con quest'uomo, che sembra ignorare ogni sentimento di pudore e di rispetto. L'onorevole Miller è dunque totalmente privo di onore e dignità?
Signor Presidente, come posso replicare a un attacco di tal fatta? Quando ho sollevato la questione lunedì, martedì e mercoledì ho chiesto all'onorevole Helmer di esprimere un parere sull'euro, ma finora egli si è ben guardato dal raccogliere il mio invito. Vorrei inoltre rilevare che, nel colloquio con Sua Maestà la regina, la Presidente Fontaine ha posto alcune domande cui la regina ha risposto a nome del proprio governo, che è un governo laburista. Questo forse non piacerà all'onorevole Helmer, ma mi duole dovergli ricordare che le cose stanno proprio così.
Per concludere, onorevole Helmer: sono scozzese, sono britannico, ma sono anche europeo e ne sono fiero.
Signor Presidente, approfitto di questo richiamo al Regolamento per intervenire in qualità di presidente della delegazione per l'America centrale e il Messico. Come tutti sanno, signor Presidente, la scorsa domenica si sono tenute le elezioni in Messico. La delegazione da me presieduta, nell' ambito della riunione tenuta oggi, ha avuto l'opportunità di discutere la relazione dei nostri colleghi che hanno assistito a tali elezioni come osservatori in rappresentanza del Parlamento.
Signor Presidente, comunico che alla fine è stata approvata una dichiarazione in tre punti: nel primo viene espresso il riconoscimento e il plauso per il comportamento dignitoso e civile tenuto dai nostri amici messicani in occasione di questo evento elettorale; nel secondo punto ci si rallegra per l'elezione di Vicente Fox e si auspica che le relazioni tra Unione europea e Messico possano proseguire nell'ambito dell'accordo globale approvato e ratificato lo scorso marzo; nel terzo punto, infine, ci si congratula con il Presidente Zedillo per aver fatto in modo che le istituzioni messicane abbiano potuto compiere questa evoluzione in senso democratico.
Signor Presidente, chiedo che la nostra risoluzione, di cui riceverà oggi il testo completo, sia inviata alle autorità messicane dalla Presidente del Parlamento.
Molto bene, onorevole Seguro. Ne informerò senz'altro la Presidente Fontaine.
Signor Presidente, onorevoli colleghi, intervengo per segnalare un errore nel processo verbale che è stato all'origine di notevole malumore. Del processo verbale fanno parte anche i testi approvati. Ieri avevo fatto presente che la traduzione inglese dell'articolo 6, paragrafo 3 della direttiva sulla lotta contro il riciclaggio di danaro, su cui abbiamo votato, doveva essere corretta in conformità dell' emendamento n. 26, poiché la versione inglese è sbagliata. Il testo inglese contiene infatti a metà del secondo paragrafo solo il riferimento alla rappresentanza nel procedimento giudiziario, non quello alla consulenza giuridica, che compare invece nel testo tedesco. Si tratta, peraltro, di un punto di importanza decisiva per la direttiva e, poiché il gruppo di lavoro del Consiglio utilizza come testo base la versione inglese, è assolutamente necessario apportarvi le dovute correzioni. Avevo già segnalato il problema ai servizi linguistici durante la seduta della commissione, ma in quell' occasione si è deciso di non presentare un emendamento in sede di commissione perché il testo originale è quello tedesco, essendo il tedesco la lingua del relatore. Ieri ho nuovamente segnalato il problema, dato che non era stato ancora risolto, e ora lo risegnalo per la terza volta! Ritengo che i servizi del Parlamento dovrebbero prestare maggiore attenzione e cura a simili aspetti, che rivestono importanza fondamentale. E' inaccettabile che, nonostante le mie rimostranze di ieri, il processo verbale contenga tuttora l' errore da me evidenziato! La invito ad andare a fondo della questione e a far correggere la versione inglese in questo punto decisivo, di grande rilevanza per la direttiva!
Certamente, onorevole Lehne. Lei lo ha già chiarito molto bene ieri; provvederemo senz'altro a far apportare la necessaria correzione.
Signor Presidente, ieri abbiamo ricevuto da parte del Vicepresidente aderente al gruppo Verts/ALE una lettera di colore giallo alla quale erano attaccate delle noci. Nella missiva si afferma che occorre sostenere l' esportazione dei prodotti di Vanuatu, un paese del Pacifico in via di sviluppo. Trovo che tale richiesta sia senz' altro valida e seria e penso che la potrò sostenere con piacere. C' è, però, un punto che non mi convince del tutto, dove il Vicepresidente dichiara espressamente che l' importazione di queste noci da parte dell' Unione europea è illegale. Mi permetto d' invitare il Vicepresidente in questione a chiarire come sia avvenuta l' importazione illegale delle noci da Vanuatu, visto che ce le ha date! Mi pare di vedere una contraddizione in questa vicenda e vorrei che egli ce la spiegasse.
Onorevoli colleghi, ho il grande piacere di porgere oggi il benvenuto alla delegazione dell'Assemblea federale svizzera, guidata dal suo presidente, l'onorevole Marcel Sandoz, presente in tribuna d'onore.
I membri della delegazione sono in visita qui a Strasburgo per incontrare i propri interlocutori del Parlamento europeo in occasione del diciannovesimo incontro interparlamentare Svizzera-Parlamento europeo. Gli incontri sono iniziati ieri e proseguiranno nella giornata di oggi. Fra i temi all'ordine del giorno vi sono gli accordi bilaterali Unione europea-Svizzera, gli sviluppi futuri della politica d'integrazione svizzera, le prospettive della Conferenza intergovernativa dell'Unione europea e il processo di ampliamento dell'Unione europea stessa.
Onorevoli colleghi, devo in primo luogo informarvi che è stato impossibile disporre ora di tutte le versioni linguistiche del processo verbale. L'approvazione del processo verbale della seduta di ieri è dunque rinviata al momento in cui tali versioni saranno disponibili.
Il motivo del ritardo è dovuto al fatto che abbiamo più di duecento pagine di votazioni per appello nominale, che sono costate la modica cifra di 4 milioni di franchi belgi al bilancio del Parlamento. Stiamo realizzando in questo momento le edizioni mancanti. Spero che tutti i gruppi tengano presente quanto costano al bilancio dell'Istituzione le richieste di votazione nominale. Procederemo dunque all'approvazione del processo verbale quando disporremo delle versioni mancanti.
Signor Presidente, relativamente a una questione di ordine procedurale desidero attirare l' attenzione dell' Assemblea su un episodio estremamente grave verificatosi ieri nella mia circoscrizione di Sunderland, in Inghilterra. Un commerciante all' ingrosso di frutta e verdura ha subito un' incursione della polizia e dei funzionari preposti al controllo del commercio, i quali hanno confiscato le bilance utilizzate per la vendita della merce in base al tradizionale sistema britannico di misurazione del peso in libbre e once. A quanto pare, l' uso delle unità di misura britanniche costituisce una violazione di una direttiva UE, sebbene sussistano dei dubbi di natura legale in merito.
Mi auguro che il Presidente vorrà unirsi a me nell' esprimere una ferma condanna nei confronti di una reazione così eccessiva, e che vorrà manifestare per iscritto al mio elettore il pieno sostegno dell' Assemblea. Posso solo aggiungere che sono proprio gli episodi di questo genere a rendere tanto impopolare l' Unione europea nel Regno Unito.
Onorevole Callanan, sono estremamente preoccupato per questo gravissimo attentato alle tradizioni britanniche, che verrà doverosamente considerato. A mio parere, tuttavia, non si trattava di una questione di merito.
Signor Presidente, vorrei formulare delle osservazioni sul processo verbale anche se non è in fase di approvazione, ma forse è possibile effettuare fin d' ora delle correzioni. Mi riferisco all' eccellente relazione dell' onorevole Karas: ieri, infatti, volevo votare a favore del paragrafo 5 mentre, per distrazione, ho votato contro tale punto. La prego di voler procedere a questa correzione.
Signor Presidente, le chiedo di dare istruzioni al servizio di sicurezza affinché vengano fatti dei controlli su ciò che è accaduto. Questa mattina, quando sono giunto nel mio ufficio, la porta era aperta anche se sono sicuro di averla chiusa ieri sera e il mio computer era acceso anche se sono altrettanto certo di averlo spento. Ritengo si debba comunque controllare che cosa sia successo ieri notte.
Onorevole Gebhardt, si tratta di una preoccupazione che condivido perché sono due giorni che mi sta succedendo esattamente la stessa cosa. Ne daremo pertanto comunicazione ai nostri servizi di sicurezza.
Signor Presidente, comprendo che non le sia ancora possibile sottoporre a votazione il processo verbale, ma vorrei esprimermi in merito a un punto all' ordine del giorno di ieri. All' inizio del dibattito sulle questioni di attualità abbiano discusso l' applicazione dell' articolo 146 del Regolamento, relativo al rinvio del dibattito. Il Presidente ha dichiarato che l' argomento non poteva essere trattato nell' ambito delle questioni di attualità. Mi chiedo come sia possibile che un articolo del Regolamento possa non essere applicabile a una situazione senza venire ulteriormente citato nel Regolamento stesso. L' articolo 146 è evidentemente decaduto. Vorrei quindi chiedere alla commissione per i regolamenti o al Presidente se possono spiegarci in che ambiti tale articolo trova dunque applicazione. Come è accaduto ieri, infatti, possono venirsi a creare situazioni poco chiare.
Onorevole Maaten, il paragrafo 6 dell'articolo 50 prevede che gli articoli 143, 144 e 146 non vengano applicati a queste risoluzioni. Ne consegue che il presidente della sessione ha applicato alla lettera il Regolamento.
Signor Presidente, in merito alla questione sollevata pochi istanti fa dall' onorevole Callanan, propongo che, invece di segnalare il fatto alla presidenza, l' onorevole si rivolga alla Regina d' Inghilterra, la quale in questo periodo sembra avere spesso un parere da esprimere sugli affari europei.
Desidero comunicarvi che, come sapete, ieri si è verificato un tragico incidente nel quale hanno perso la vita 2 autisti e 25 adolescenti sulle strade spagnole, vicino a Soria. La Presidente ha deciso di inviare le nostre condoglianze alle famiglie e alle autorità competenti. Credo pertanto che tale atto risponda in qualche modo alle richieste formulate nel corso del dibattito di ieri.
Signor Presidente, i deputati catalani presenti nell'Emiciclo - come lei stesso, l'onorevole Gasòliba ed io - sono particolarmente colpiti da questa tragedia. Indipendentemente dalla lodevole iniziativa della signora Presidente, che ha inviato le sue condoglianze alle famiglie delle vittime, credo, signor Presidente, che non sarebbe inutile se nella comunicazione della presidenza si sollecitassero tutte le autorità responsabili dei trasporti dell'Unione europea a porre il massimo impegno nell'applicazione della legislazione e nella vigilanza delle condizioni di sicurezza nel traporto degli studenti e dei pensionati, che sono stati spesso vittime di tali tragedie.
Dichiaro ripresa la sessione del Parlamento europeo, interrotta venerdì 7 luglio 2000.
Cari colleghi, ancora una volta ho il triste incarico di aprire la plenaria parlando della drammatica spirale di violenza che ha colpito i Paesi baschi nel corso dell' estate. Altre sette vittime sono state assassinate da un' organizzazione la cui strategia appare ormai evidente: tentare di sconfiggere la democrazia con il terrore.
Permettetemi di citare queste vittime: José María Martin Carpena, consigliere comunale del partito popolare a Malaga, le cui vedova e figlia ci faranno visita domani alle 9.00; Juan Mariá Jauregui, ex governatore civile di Guipuzcoa; José Maria Korta, presidente degli industriali di Guipuzcoa; Francisco Casanova, sottotenente dell' esercito spagnolo; Irene Fernández Pereda e José Angel de Jesus Encinas, guardie civili di Sallent de Gallego; Manuel Indiano, consigliere comunale del Partito popolare a Zumarraga.
In ognuna di queste funeste occasioni, ho testimoniato la nostra solidarietà nei confronti delle vittime. Ho espresso la nostra condanna di tali pratiche barbare e inqualificabili. Ho inoltre assicurato il mio sostegno alle autorità spagnole.
Oggi è il tutto il nostro Parlamento, unanime al di là delle diverse sensibilità politiche, a onorarne la memoria dichiarando a piena voce che il terrorismo rappresenta la negazione stessa della democrazia. Rifiutando il diritto alla vita, esso uccide la libertà. La violenza non è solo da condannare ma è anche inefficace, in quanto isola, esclude chi vi si lascia andare.
Propongo di osservare un minuto di silenzio come ultimo omaggio alle vittime, a testimonianza del sostegno rivolto alle famiglie e ai parenti delle vittime nonché a tutte le persone democratiche della Spagna e, in particolare, dei Paesi baschi che, malgrado il clima di terrore, continuano a credere nel dialogo politico, nei valori fondamentali delle società civili e nella vittoria finale della democrazia. Vi invito a osservare questo minuto di silenzio.
Signora Presidente, purtroppo non concordo con lei. L'unica verità è la verità assoluta. Una parte della realtà da sola non è sufficiente. Tutta la verità è l'unica verità vera. Non è solo una citazione metafisica di Hengel. Anche noi membri di Euskal Herritarrok deploriamo profondamente la perdita di vite umane e condividiamo con tutti i cittadini baschi gli attuali sentimenti di choc del nostro popolo.
Bertrand Russel ha denunciato l'oscenità della deliberata umiliazione di una nazione, del far impazzire la gente al punto da dover ricorrere alla camicia di forza. Questa è la strategia perseguita dal governo spagnolo nei confronti dei Paesi baschi. L'azione dell'ETA è una giusta espressione della lotta per il riconoscimento di qualcosa di molto elementare.
Onorevole Gorostiaga Atxalandabaso, tenendo conto delle circostanze, a titolo personale ed esulando forse dal mio ruolo di Presidente, voglio dirle che trovo il suo intervento estremamente indecente.
Rivolgendomi in maniera un po' più particolare a coloro tra di noi che hanno fatto parte della precedente Assemblea, vorrei informarvi con profonda tristezza della dipartita, nel corso dell' estate, di Vassilis Ephremidis e Staffan Burenstam Linder. Molti di voi conservano un vivissimo ricordo della loro presenza tra noi, una presenza particolarmente dinamica. Mi sono permessa, naturalmente a vostro nome, di indirizzare le nostre più sentite condoglianze alle loro famiglie.
Signora Presidente, un richiamo al Regolamento. In una lettera che le ho inviato il 1º settembre le ho riferito una serie di congetture comparse nella stampa britannica relative a un membro della nostra Assemblea, l'onorevole Hannan, e il fatto che avrebbe raccolto più di 100.000 sterline per la campagna del "no" nel referendum danese sull'euro. Vorrei sapere se può lanciare un'indagine per dimostrare che l'onorevole Hannan non ha utilizzato i locali del Parlamento o il personale a cui ha diritto in quanto Europarlamentare per raccogliere quel denaro. Vorrei altresì che si assicurasse che l'onorevole Hannan dichiari questa voce nella sua dichiarazione degli interessi finanziari prima del referendum in Danimarca, in modo che i cittadini danesi possano vedere da dove arrivano i soldi.
Onorevole Murphy, prendo atto della sua dichiarazione. Ho ricevuto la sua lettera e l' ho trasmessa ai questori che verificheranno se sia opportuno dare un seguito alla questione.
Signora Presidente, posso chiederle di invitare i colleghi, quando rilasciando dichiarazioni di questo tipo, a sincerarsi che il deputato interessato sia al corrente di tale dichiarazione? E' assai scortese fare tali commenti apertamente in Aula in assenza del deputato interessato.
Onorevole McMillan-Scott, il mio problema è che non so mai su che argomento interviene il collega. In linea di principio, dovrebbe peraltro trattarsi di richiamo al Regolamento.
Onorevoli colleghi, mi sia consentito dare il benvenuto questa mattina ad un gruppo di consiglieri municipali di Malaga seduti nella tribuna protocollare. Tra essi siedono la moglie e la figlia di José Maria Martin Carpena, consigliere municipale del Partido popular a Malaga, assassinato dall' ETA il 15 luglio scorso.
Signore, vorrei dirvi che la vostra presenza qui oggi in questo Emiciclo testimonia il vostro coraggio nell' affrontare la terribile prova che avete vissuto, tanto più drammatica perché avete assistito personalmente a questo orribile assassinio. In tutta sincerità voglio formulare le nostre sentite condoglianze.
Ieri, come è noto, il Parlamento ha reso omaggio a tutte le vittime del terrorismo in Spagna e abbiamo osservato in loro memoria un minuto di silenzio. Voglio dirvi che potete contare sull' appoggio incondizionato del Parlamento europeo nella lotta per fermare il terrorismo in Spagna.
Signora Presidente, ancora una volta dobbiamo deplorare l'esistenza, in Europa, di alcuni che ammazzano chi la pensa in modo diverso da loro, che appiccano il fuoco alle case degli avversari politici. Alcuni costringono molti a emigrare per preservare la propria vita e quella dei propri cari.
Davanti a una situazione del genere, in uno Stato di diritto, noi democratici possiamo solo fare quadrato per difendere il nostro regime di libertà contro la tirannia del terrore e confidare nell'azione della giustizia. La cosa più difficile, onorevoli colleghi, signora Presidente, è spiegare alle vedove, ai bambini rimasti orfani, perché il loro caro non c'è più. A voi, Elvira, María José, non resta che offrire la nostra solidarietà.
Signora Presidente, ancora una volta, con le sue parole di ieri e di oggi, lei si è mostrata all'altezza della sua funzione di rappresentanza e del suo spessore umano, cosa di cui la ringrazio a nome del gruppo socialista. Abbiamo appena dedicato un commosso applauso a una delle vittime, José María Martín Carpena, a cui è stata tolta la vita per la sola colpa di vivere e lavorare in un paese pacifico e democratico.
Alla commozione provata da ogni essere umano, o quasi, e all'indignazione che pervade ogni democratico aggiungo, in questo caso, un'emozione affatto particolare. Per sedici anni ho avuto l'onore di essere sindaco della stessa città alla quale Martín Carpena ha dedicato la vita e di presiedere lo stesso Consiglio comunale in cui ha lavorato Martín Carpena. Sono ben conscio della grandezza del lavoro svolto da ogni consigliere comunale. Alla piccola entità del compenso umano, politico ed economico corrisponde una notevole generosità in termini di tempo e di dedizione all'interesse della collettività. E' in questo modo che Martín Carpena si era conquistato l'affetto della cittadinanza di Malaga.
Signora Presidente, come lei sa e come ieri abbiamo potuto verificare, nei Paesi baschi vi sono gruppi che appoggiano il terrorismo. Con retorica nazista propugnano per territori oggi francesi e spagnoli alcuni obiettivi etnici e politici tali da far impallidire l'Albania degli anni Sessanta e conducono campagne nei paesi dell'Unione europea.
Ricordo agli onorevoli deputati che i totalitarismi del terrore degli anni Venti e Trenta in Europa, se avessero visto la luce in un'Unione europea fondata sulla democrazia e il rispetto dei diritti umani, non sarebbero neppure stati possibili. Ricordo pertanto che quando tutte le istituzioni sociali, tutti i media d'Europa reagiranno con lo stesso coraggio di questo Parlamento, quando l'opinione pubblica di ciascuno dei Quindici proverà gli stessi sentimenti verso gli attentati dell'ETA, il terrorismo sarà vicino alla fine. Quindi, signora Presidente, a nome del gruppo socialista rendo il mio più commosso omaggio alla memoria di Martín Carpena e manifesto tutto il mio affetto ai familiari e ai colleghi del consigliere comunale assassinato.
Signora Presidente, la presenza della delegazione del Consiglio comunale di Malaga e, in particolare, la presenza della vedova di Martín Carpena sono uno degli elementi che possono far rinascere in noi quella speranza che l'ETA vuole soffocare e uccidere. Credo che la loro presenza sia, senza dubbio uno degli elementi che ci consente di credere che il popolo basco possa recuperare la propria capacità di dialogo e ritrovare la pace.
Effettivamente è difficile - nonostante continuiamo a pronunciare discorsi, e nonostante la posizione assunta ieri e oggi da questo Parlamento - che le parole continuino ad avere un valore. Ma è importante che ce l'abbiano. E' importante che alla presenza dei nostri ospiti corrisponda nelle nostre parole una fermezza adeguata, che le renda degne del loro coraggio, e che la nostra posizione e i nostri discorsi servano a condividere il loro dolore.
Il gruppo ELDR manifesta la speranza che il popolo basco possa vivere nuovamente in pace.
Signora Presidente, a nome del Gruppo della Sinistra unitaria europea desidero esprimere a mia volta la mia ammirazione e la mia gratitudine alla memoria del consigliere comunale Martín Carpena, ai suoi familiari, a sua figlia, a sua moglie, ai suoi amici e, tramite costoro, a tutte le famiglie di quanti hanno perso la vita per mano del terrorismo nel compimento del proprio dovere.
A tutti questi familiari e amici di Martín Carpena desidero dire che la sua vita non è stata immolata inutilmente, e che tutti loro sono in prima linea, con valore e con coraggio, nella difesa della democrazia non soltanto nei Paesi baschi e in Spagna, ma anche in Europa. E' necessario difendere le prime trincee della democrazia con mezzi democratici. Non si dimentichi il coraggio straordinario che occorre oggi per difendere ogni giorno, come rappresentante eletto del popolo e in nome del popolo, i valori democratici fra rischi, pressioni e minacce. Non sono stati assassinati soltanto consiglieri comunali, ma anche membri delle forze dell'ordine, portavoce della democrazia, rappresentanti sociali, sindacalisti, imprenditori; eppure, ammazzare, intimidire o perseguitare chi gode della fiducia del popolo è un atto di particolare perversione. Non potrebbe esistere contraddizione più madornale. Per questa ragione noi riaffermiamo oggi - tutti i gruppi politici senza distinzione - la nostra difesa della democrazia e ringraziamo gli amici e i familiari di persone come Martín Carpena per la testimonianza che ci rendono. Testimonianza che ci impegna a lottare per la democrazia e per la libertà anche in futuro. Il sacrificio di Martín Carpena, statene certi, non è stato inutile.
Signora Presidente, a nome del Gruppo dei Verdi/Alleanza libera europea mi associo alle sue condoglianze e alle sue parole di ammirazione, ma soprattutto di compassione nei confronti dei familiari di Martin Carpena. Ogni attentato in Europa contro degli innocenti è un attentato contro la stessa Europa, contro i valori democratici, contro la convinzione che con la via democratica, pacifista e tollerante si possano realizzare i necessari cambiamenti perché la gente possa vivere una vita più felice all'interno delle strutture.
Spero altresì che in tutti i paesi si intensificherà ancor più la collaborazione per trovare questa strada della pace e del dialogo e che nessuno tenterà di trarne vantaggio politico. Mi rivolgo alla moglie, ai familiari, agli amici e a tutti gli abitanti di Malaga e di così tante altre località dove più di mille persone sono state uccise, per dire loro che siamo con loro e che vogliamo che si ponga fine innanzi tutto al terrore. Pertanto rifiutiamo la polarizzazione, ma vogliamo invece che tutti coloro che vogliono un cambiamento pacifico si riuniscano attorno a un tavolo.
L' ordine del giorno reca le dichiarazioni del Consiglio e della Commissione sulla situazione in Medio Oriente. Come è noto tale discussione assume oggi un carattere del tutto eccezionale poiché sarà seguita direttamente dalle allocuzioni del Presidente della Knesset e dal Presidente del Consiglio legislativo palestinese che si trovano quest' oggi a Strasburgo e che tra poco prenderanno posto nelle tribune. Darò loro il benvenuto non appena arriveranno e, come sapete, si rivolgeranno all' Aula nella seduta solenne alle 11.30.
Signora Presidente, Signor Presidente della Commissione, onorevoli parlamentari, vorrei innanzi tutto, dopo le sue parole e dopo gli interventi degli oratori a nome dei gruppi, esprimere a nome del Consiglio, che condanna il terrorismo, la sua solidarietà e la sua partecipazione. Si tratta di un tema che abbiamo affrontato nella riunione informale dei Ministri degli esteri sabato e domenica a Evian. A mia volta mi rivolgo ai cittadini di Malaga, alla vedova del consigliere Carpena per rassicurarli circa l' intenzione dell' Unione europea di combattere, per loro conto, contro il flagello del terrorismo che minaccia realmente le nostre democrazie.
Signora Presidente, onorevoli parlamentari, a giusto titolo avete deciso di evocare la situazione in Medio Oriente; una scelta tanto più opportuna poiché tale regione, teatro negli ultimi mesi di avvenimenti particolarmente significativi, si avvicina oggi ad una svolta probabilmente storica. Siamo infatti alla vigilia di appuntamenti decisivi per i popoli della regione e, per la prima volta, alla possibilità concreta di vedere la fine di mezzo secolo di conflitti israelo-palestinesi, ma anche al rischio, se tale speranza dovesse infrangersi, di un ritorno alla violenza.
Il fatto che il Presidente della Knesset, Avraham Burg e il Presidente del Consiglio legislativo palestinese, Ahmed Quire, abbiano acconsentito a comparire entrambi quest' oggi di fronte al Parlamento europeo, su suo invito, signora Presidente, testimonia la volontà di pace e di dialogo che anima ormai le due parti. In tale iniziativa, che io sappia senza precedenti, leggo anche un segnale di riconoscimento per gli sforzi profusi incessantemente dall' Unione europea a favore della pace, riconoscimento accompagnato altresì da una forte attesa nei confronti dell' Europa. Tale attesa non può essere delusa. Questo gesto eccezionale, che io interpreto come un segno di fiducia e di speranza, merita il nostro plauso.
Vorrei ora provare a presentare la nostra analisi dei recenti sviluppi della situazione nella regione e delle prospettive del processo di pace.
Signor Presidente, desidero sollevare una questione per me importante. Ieri, venendo a Strasburgo, ho preso il volo Olympic n. 165 Atene-Francoforte. Una volta atterrato a Francoforte, l' aeromobile dell' Olympic è stato circondato dalla polizia tedesca, che parlava solo in tedesco; non potevamo scendere senza prima mostrare ai poliziotti tedeschi il nostro passaporto. Tengo a precisare che Grecia, Germania e Francia sono fra gli Stati che appartengono allo spazio Schengen.
Il guaio è che non si tratta di un' eccezione, ma di una circostanza che, a quanto mi è stato detto, si verifica in modo sistematico all' aeroporto di Francoforte con i velivoli provenienti dalla Grecia. In quanto membro del Parlamento europeo, che si è più volte espresso in merito a Schengen, considero ciò offensivo e oltraggioso nei riguardi della nostra opera, visto che la vigente normativa sulla libera circolazione delle persone viene in realtà sistematicamente violata dalle autorità tedesche. Poiché ciò riguarda anche il traffico tra gli Stati membri, vorrei che la Presidenza del Parlamento adottasse un' iniziativa per permetterci di raggiungere Strasburgo come cittadini dell' Unione europea e dello spazio Schengen.
Onorevole Alavanos, penso - come minimo - che il testo del suo intervento la nostra Presidente lo dovrà comunicare alle autorità della Repubblica federale tedesca e alle autorità aeroportuali di Francoforte, affinché - non so quali possano essere le ragioni della prassi attuale - ci venga fornita almeno un'informazione che abbia le caratteristiche di una qualche spiegazione o, in alternativa, si metta fine a questa procedura che, convengo con lei, non ha molto a che fare con le regole di Schengen.
Signor Presidente, lunedì, in mia assenza e senza alcun preavviso, l' onorevole Murphy, leader del Partito socialista britannico, ha sollevato la questione del mio coinvolgimento nel sostegno alla campagna danese anti-euro. E' stato molto attento a non accusarmi di nulla, riuscendo tuttavia a dare l' impressione che ci siano dei sospetti su di me. Vorrei far mettere a verbale che il mio coinvolgimento in tale campagna danese non ha nulla a che vedere con il mio operato in quest' Assemblea e che non ho mai infranto alcuna regola parlamentare. A differenza della campagna danese per il "sì" , quella per il "no" non può basarsi sul denaro dei contribuenti o su sussidi dell' Unione europea.
E' un' infamia che l' onorevole Murphy abbia tentato di dare l' impressione che siano in corso accertamenti sul mio conto, quando non è stato in grado di produrre prove né di formulare accuse. Non è ammissibile che i membri del Parlamento europeo debbano subire questo genere di insinuazioni infondate. Le chiederei quindi di insistere affinché l' onorevole Murphy mi accusi apertamente oppure porga le sue scuse.
Onorevole Hannan, naturalmente l'onorevole Murphy è autonomo nel decidere come e se risponderà.
Signor Presidente, noi ci lamentiamo molto spesso dell'atteggiamento del Consiglio nei nostri confronti. Vorrei sottolineare un episodio di segno radicalmente diverso, successo ieri, durante il dibattito sulle priorità politiche in materia di politica estera. Abbiamo avuto una relazione del Presidente del Consiglio, del Commissario, seguita da un dibattito; al termine di questo, per una rigidità quantomeno totale della Presidenza, il Presidente del Consiglio e il Commissario Patten non hanno potuto rispondere alle numerose domande emerse in un dibattito abbastanza intenso. Ora, non capisco questo Parlamento, che si lamenta dell'atteggiamento del Consiglio. Ieri il Presidente del Consiglio è stato presente dalle 9.00 alle 19.00 - mentre i parlamentari presenti non erano particolarmente numerosi - e noi abbiamo impedito, di fatto, una risposta sia del Consiglio sia della Commissione a domande molto importanti poste dai colleghi. Trovo la cosa non molto corretta, anzi, quasi al limite della buona educazione.
Onorevole Dupuis, non credo si sia trattato di un atteggiamento rigido della Presidenza di turno, piuttosto ci sarà stato un qui pro quo, un malinteso nei rapporti tra la Presidenza di quel momento e i rappresentanti del Consiglio e della Commissione.
Signor Presidente, sono davvero sorpreso da quanto ho sentito dire dal nostro collega inglese, onorevole Hannan, poiché ai media danesi egli si è presentato come deputato del Parlamento europeo. Se fosse intervenuto come privato, avrebbe dovuto fare in modo che questo emergesse nella campagna danese. Ritengo in sostanza che l' onorevole Hannan dovrebbe rimanere a casa sua, in Inghilterra, ad occuparsi degli affari suoi, mentre noi penseremo ai nostri in Danimarca. Non abbiamo certo bisogno di questo genere di perditempo in Danimarca.
Signor Presidente, non voglio trattenere l' Assemblea troppo a lungo, ma credo che le proteste dell' onorevole Hannan siano eccessive! Lunedì ho fatto una semplice richiesta alla Presidenza di turno, che ha acconsentito deferendo la questione ai Questori. Ma, poiché l' onorevole Hannan questa mattina è presente in Aula, potrebbe forse assicurarci che preciserà la dichiarazione dei suoi interessi finanziari specificando le fonti di quel denaro. Il popolo danese ha il diritto di sapere prima del referendum del 20 settembre da dove provengono i fondi per la campagna per il "no" .
Orbene, non possiamo continuare il dibattito e non possiamo neppure trasformare quest'Aula in un'appendice della discussione che precede il referendum danese. Abbiamo già capito qual è la sostanza della problema. Ognuno si comporterà come meglio ritiene.
L'ordine del giorno reca la relazione (A5-0201/2000), presentata dall'onorevole Watson a nome della commissione per le libertà e i diritti dei cittadini, la giustizia e gli affari interni, sulla proposta di direttiva del Consiglio relativa al diritto al ricongiungimento familiare [COM(1999) 638 - C50077/2000 - 1999/0258 (CNS)]
Signor Presidente, desidero innanzitutto ringraziare la onorevole Klamt, nominata relatrice dalla commissione che ho l' onore di presiedere e incaricata in origine di occuparsi dell' argomento. La onorevole Klamt ha lavorato molto sulla proposta di direttiva del Consiglio concernente il diritto al ricongiungimento familiare e a lei va il merito di quanto è stato fatto. Le faccio le mie congratulazioni.
In qualità di presidente della commissione ho rilevato il copioso materiale che era stato preparato poiché al termine delle votazioni in seno alla commissione la onorevole Klamt ha ritenuto di non poter più appoggiare il testo così com' era. Per questo motivo sono io a presentarlo oggi all' Assemblea.
Desidero elogiare la Commissione europea per quella che è una relazione ricca di valide argomentazioni ed esposta con chiarezza, redatta a tempo di record considerando la relativa scarsità di risorse dei servizi interessati e le esigenze emerse al Consiglio europeo di Tampere lo scorso anno. La Commissione ha prodotto un ottimo progetto di direttiva che consentirà ai cittadini di paesi terzi legalmente residenti in uno Stato membro dell' Unione europea di risiedere in un altro Stato membro, com'è necessario che sia se si vuole istituire un vero spazio di libertà, sicurezza e giustizia.
La Commissione sostiene, a mio parere con ragione, che l' obiettivo di un' immigrazione pari a zero cui si faceva riferimento in discussioni comunitarie del passato non è mai stato realistico, e ha tentato invece di avanzare proposte realizzabili per la tutela dei diritti dei cittadini di paesi terzi in ottemperanza alle numerosi convenzioni internazionali sottoscritte dagli Stati membri, come la Dichiarazione universale dei diritti dell' uomo e gli accordi internazionali del 1966 in materia di diritti civili, politici, economici e sociali.
Viene sottolineata l' importanza dell' immigrazione legale e si riconosce l' importanza della famiglia in quanto nucleo; alla base di queste proposte c' è la consapevolezza dell' importanza di una positiva integrazione dei cittadini di paesi terzi legalmente residenti negli Stati membri.
In seno alla commissione abbiamo considerato diversi aspetti controversi, non ultimo il diritto di richiedere l' ingresso per i familiari in linea ascendente. La proposta della Commissione riconosce chiaramente la differenza di trattamento giuridico tra ascendenti e discendenti. E' evidente che, nel contesto del quadro giuridico internazionale, occorre ricordare la Convenzione delle Nazioni Unite per i diritti del bambino, la quale esige che gli Stati garantiscano che i minori non siano separati dai genitori. Non c' è una convenzione analoga per gli ascendenti, ma, se vogliamo tener fede ai nostri ideali umanitari, occorre dare ai cittadini di paesi terzi la possibilità di accogliere nel proprio nucleo familiare gli ascendenti a carico. Questo punto ha suscitato un certo dibattito in commissione. Sono lieto di notare che sono stati presentati alcuni emendamenti alla relazione finale, in particolare gli emendamenti nn. 18-23, che propongono un compromesso al riguardo.
Signor Presidente, un richiamo al Regolamento: le interrogazioni rivolte al Consiglio non ricevono più risposta nei tempi previsti. Nonostante due richiami, il Consiglio non ha risposto alle interrogazioni del Parlamento europeo. La prego di fare il necessario affinché il Consiglio rispetti i propri obblighi anche in questo campo.
Grazie, onorevole Rübig. La sua richiesta e la sua osservazione saranno tenute in debito conto.
Signor Presidente, vorrei intervenire in merito ad una mozione di procedura. In relazione ai quesiti posti poc' anzi a Commissione e Consiglio, è noto che, a seguito della crisi petrolifera che colpisce la Francia, e tutta l' Europa, il governo francese ha adottato ieri una serie di misure che modificano radicalmente le condizioni della concorrenza così come le condizioni della lotta contro l' effetto serra, e che hanno pertanto immediate e gravi ripercussioni a livello europeo.
E' risultato di estremo interesse l' intervento, nella mattinata di oggi - riportato dalla stampa francese - del Commissario, signora Loyola de Palacio, su tale crisi europea. Potrebbero lei stessa e/o il Commissario alla concorrenza prendere la parola durante la presente seduta per illustrare al Parlamento come la Commissione si propone di agire rispetto alla crisi petrolifera, e come Commissione e Consiglio intendono impedire lo scatenarsi di un dumping fiscale in Europa e preparare l' Europa ad affrontare questa crisi petrolifera?
Il punto che lei solleva, onorevole deputato, è evidentemente di grande attualità ed urgenza. Tuttavia, l' ordine del giorno è stato già fissato; sarà pertanto difficile soddisfare la sua richiesta, anche se la Presidenza farà tutto il possibile per venirle incontro.
Signor Presidente, la domanda dell' onorevole deputato riveste un' indubbia importanza. Il Presidente ha chiaramente affermato che non ci potrà essere un dibattito nella mattinata di oggi. Riferirò ai Commissari de Palacio e Monti che il Parlamento desidererebbe ascoltarli e, insieme alla Presidenza, si fisserà una data.
la dichiarazione del Consiglio sulla lotta contro il doping e funzione sociale dello sport;
la dichiarazione della Commissione sui trasferimenti di giocatori di calcio;
la relazione (A5-0203/2000), presentata dalla onorevole Zabell a nome della commissione per la cultura, la gioventù, l'istruzione, i mezzi d'informazione e lo sport, sulla comunicazione della Commissione al Consiglio, al Parlamento europeo, al Comitato economico e sociale e al Comitato delle Regioni: Piano di sostegno comunitario alla lotta contro il doping nello sport [COM(1999) 643 - C5-0087/2000 - 2000/2056(COS)];
la relazione (A5-0208/2000), presentata dall' onorevole Mennea a nome della commissione per la cultura, la gioventù, l'istruzione, i mezzi d'informazione e lo sport, sulla relazione della Commissione al Consiglio europeo nell'ottica della salvaguardia delle strutture sportive attuali e del mantenimento della funzione sociale dello sport nel quadro comunitario - Relazione di Helsinki sullo sport, [COM(1999) 644 - C5-0088/2000 - 2000/2055(COS)].
Signor Presidente, signora Commissario, onorevoli deputati, vorrei innanzi tutto ringraziarvi per aver dedicato la mattinata allo sport. Tra otto giorni avranno inizio a Sydney le Olimpiadi a cui parteciperanno atleti provenienti da tutto il mondo. Il risultato non è scritto, previsto, tutto è circondato da un alone di incertezza: così è lo sport.
I campioni e le campionesse che si apprestano a farvi sognare seguono i propri percorsi. Benché siano molti coloro che si avvicinano allo sport professionistico, è risaputo che tutte e tutti hanno almeno due punti in comune: la loro selezione è il risultato di molti anni di sforzi e di allenamenti tenaci - intorno ad essi peraltro si sono mobilitati volontari, istruttori, mezzi pubblici e privati - ma, soprattutto, essi hanno iniziato a praticare uno sport in un club, in un'associazione o in una scuola.
Per tutelare lo sport, va pertanto difeso, contemporaneamente e nello stesso modo, sia il club amatoriale locale che lo sport di alto livello, nella sua dimensione dilettantistica o professionistica. Lo sport di alto livello fa sognare, contribuisce allo sviluppo di uno sport di massa con un ruolo sociale educativo. Lo sport di alto livello, amatoriale o professionistico, è oggi soggetto ad una divulgazione mediatica su scala planetaria. Un numero sempre crescente di uomini e donne praticano uno sport, a prescindere dalla propria età e condizione sociale. Lo sport ha acquisito una dimensione che tocca l' intera società.
Non c' è pertanto da stupirsi se tale attività umana sia a volte fuorviata da atti di violenza o di razzismo o se essa susciti appetiti finanziari. Lungi da me voler demonizzare l' economia nello sport. Lo sport ha bisogno di mezzi e tali mezzi non possono essere unicamente pubblici. Il punto non sta nel distinguere uno sport senza denaro - che sarebbe puro - da uno sport che beneficia di denaro - che sarebbe corrotto. No, la vera questione è un' altra, che può essere definita nella maniera seguente: il movimento sportivo avrà i mezzi per preservare l' etica dello sport controllando il denaro di cui lo sport beneficia, impedendo a tale denaro di dettar legge allo sport?
Bisogna essere obiettivi: tale problema non si presenterà fra vent' anni, si presenta oggi. Lo spettacolo sportivo è diventato così allettante che alcuni interessi finanziari se ne vogliono servire in un' ottica di redditività, anche a rischio di sacrificare la sua etica e di considerare gli sportivi alla stregua di merci. Chi non ha assistito all' acquisto o alla vendita di sportivi, talvolta molto giovani? Chi non è rimasto sbalordito dalle cifre di alcuni contratti con i mezzi audiovisivi o di alcuni trasferimenti? Chi non è stato messo in allarme da calendari sportivi sovraccarichi? Chi non si è impensierito per il progetto di alcuni gruppi privati di mettere in piedi, al di fuori delle federazioni sportive nazionali ed internazionali, competizioni sportive private sulla base di un unico criterio, vale a dire il budget dei club, come si è visto di recente nel calcio e, successivamente, nella pallacanestro?
Che sport si vuole per il XXI secolo? La risposta a tale fondamentale domanda di ordine generale dipende dalle risposte che vengono fornite su base quotidiana. Esistono due scelte possibili: da un lato, a partire dalla constatazione delle sue deviazioni, si stabilisce che lo sport dipende soltanto dal mercato e gli sportivi dal loro valore aggiunto. In tal caso bisogna applicare le regole della concorrenza, aggiungere la deregolamentazione alle attuali follie e accettare, nel nome della libera circolazione, che giovani di 18-20 anni vengano acquistati e venduti. Oppure, a partire da ciò che rappresentò la costruzione dello sport moderno in Europa, con i suoi valori umanistici e le sue strutture associative, si decide, nel contesto attuale, con tutto ciò che è in gioco sia in termini economici che sociali, di ridare al movimento sportivo gli strumenti giuridici ed istituzionali per tutelare le pratiche sportive nella loro diversità in seno alle federazioni.
Quest' ultima opzione - quella sposata dalla Presidenza francese - non implica lo status quo, presuppone anzi proposte innovative da parte del movimento sportivo - e plaudo al fatto che ciò si stia avverando nel caso dei trasferimenti - e degli Stati per lottare contro le derive a cui è soggetto lo sport e per sviluppare le pratiche e tutelare le strutture associative nella coesione di ciascuno sport.
Onorevoli deputati, il Parlamento europeo ha già profuso un notevole impegno per sviluppare tale possibilità e si iniziano a registrare progressi sul versante del Consiglio. Nel giugno del 1997, i Ministri per lo sport si sono incontrati allo Stade de France, e poi in Germania, Finlandia e Portogallo. A ciò hanno fatto seguito l' allegato al Trattato di Amsterdam, le conclusioni del Consiglio di Vienna, la relazione di Helsinki sullo sport nel dicembre scorso. Successivamente, a Feira in Portogallo, in occasione del Consiglio del giugno del 2000, fu lanciato un chiaro appello affinché le caratteristiche specifiche dello sport venissero prese in considerazione nell' attuazione delle politiche comunitarie.
Ho il triste compito di rendervi partecipi del decesso del nostro collega, l' onorevole Günter Lüttge, avvenuto ieri a seguito di una grave malattia. L' onorevole Lüttge è stato eletto tra le fila di questo Parlamento nel 1989 e si impegnato soprattutto nel settore della politica dei trasporti. Propongo, onorevoli colleghi, di osservare un minuto di silenzio in suo ricordo.
Il processo verbale della seduta di ieri è stato distribuito.
Signor Presidente, in riferimento al testo adottato ieri e alla questione della clonazione umana, l' articolo 8 della versione inglese, paragrafo 11, recita nel modo seguente: "considera che qualunque commissione temporanea istituita da questo Parlamento ..." . L' articolo, in effetti, non dice che si dovrebbe istituire una commissione temporanea di questo tipo. Sarebbe possibile avere qualche precisazione in merito alla procedura da adottare per questa parte specifica della risoluzione?
Lo farò presente alla Conferenza dei presidenti, onorevole Adam. Provvederò a tenerla al corrente.
Signor Presidente, il mio nome non figura nell' elenco delle presenze di ieri, sebbene vi abbia apposto la mia firma.
Signor Presidente, facendo seguito a quanto ha sottolineato l' onorevole Adam, suppongo che lei ritornerà sulla questione all' inizio della sessione di Bruxelles e ovviamente, qualora si dovesse avanzare la proposta di istituire una commissione temporanea, quest' Aula dovrà procedere alla votazione.
Risultati dell'Anno europeo dell'istruzione e della formazione su tutto l'arco della vita attiva (1996)
L'ordine del giorno reca la relazione (A5-0200/2000) dell' onorevole Gutiérrez-Cortines, a nome della commissione per la cultura, la gioventù, l'istruzione, i mezzi d'informazione e lo sport sulla relazione della Commissione al Consiglio, al Parlamento europeo, al Comitato economico e sociale e al Comitato delle regioni sull'attuazione, i risultati e la valutazione complessiva dell'Anno europeo dell'istruzione e della formazione su tutto l'arco della vita attiva (1996), presentata conformemente all'articolo 8 della decisione 2493/95/CE del Parlamento europeo e del Consiglio [COM(1999) 447 - C5-0205/1999 - 1999/2163(COS)]
Signor Presidente, la relazione sull' Anno europeo dell' istruzione e della formazione su tutto l' arco della vita attiva apparentemente costituisce un documento di scarsa importanza. Tuttavia, ha messo in evidenza profonde lacune e punti oscuri del sistema europeo.
Si trattava di un anno di diffusione, di promozione, come disposto dal Vertice di Lussemburgo e da altri vertici nei quali è stata attribuita un' enorme importanza alla formazione quale strumento di inserimento degli europei nel mondo del lavoro, a prescindere dall' età. Tale relazione ha dimostrato, in primo luogo, che quando si stanziano fondi per l' istruzione, le risorse si moltiplicano. I paesi avidi di attingervi hanno quadruplicato il loro bilancio. In effetti, il denaro investito nel settore dell' istruzione è quello che dà migliori risultati in quanto viene a moltiplicarsi senza dare luogo a frodi o altri casi del genere.
In secondo luogo, l' Anno europeo dell' istruzione e della formazione su tutto l' arco della vita attiva ha messo in evidenza le difficoltà della Commissione a informare, dare risposte ed essere trasparente. E' stato praticamente impossibile raccogliere tutta la documentazione richiesta, in parte perché, a quanto pare, i paesi non la trasmettevano e in parte perché non esistono procedure per riunire tale documentazione con la facilità e l' agilità necessarie.
Abbiamo, pertanto, utilizzato tale relazione come risposta e per impartire una serie di raccomandazioni sui criteri a cui, a nostro parere, deve rispondere la formazione su tutto l' arco della vita attiva. In quanto ai criteri, ci siamo scontrati con grande confusione, in parte provocata dal Consiglio, perché il documento pubblicato dalla Commissione, la proposta dell' Anno della formazione su tutto l' arco della vita attiva, era eccellente. E' ovvio che occorre essere molto più chiari nel caso della formazione. Tuttavia, si confondono la formazione tesa all' integrazione, all' insegnamento delle lingue e alla formazione per la terza età con la formazione per l' occupazione. In tal modo, si crea il caos, all' interno del quale è impossibile formulare una valutazione o identificare il livello di qualità o i criteri adeguati.
Auspichiamo, pertanto, che sia elaborata una normativa che distingua con chiarezza gli obiettivi nel settore dell' istruzione. E' ovvio che l' istruzione tesa a integrare gli immigrati è ben diversa rispetto alla formazione volta a creare nuove qualifiche, alla formazione per il primo impiego o alla formazione per la riqualificazione professionale, solo per citare alcuni casi. Abbiamo, pertanto, chiesto chiarezza e una migliore organizzazione di tutto il sistema. Abbiamo, inoltre, richiesto una formazione e una riqualificazione su tutto l' arco della vita attiva migliori per i formatori. Ovviamente, se consideriamo che la formazione su tutto l' arco attiva è destinata unicamente al personale non qualificato, non verrà presa in considerazione la riqualificazione del personale delle università e dei centri di formazione che devono costituire un punto di riferimento per la conoscenza e trasmettere l' informazione alla società.
Infine, abbiamo auspicato che si faccia luce sulla destinazione delle risorse dei Fondi strutturali stanziato per la formazione, in quanto al momento non esiste alcun meccanismo di controllo al riguardo. Dal nostro punto di vista, si tratta di una questione importantissima. Se l' Europa non può permettersi di dedicare così poca attenzione all' istruzione, i fondi stanziati per questo settore non devono essere impiegati per altri fini. Uno dei grandi problemi della storia europea è che quando i ceti medi sono ascesi al potere, dopo aver molto lottato e dopo essere riusciti a integrarsi nelle classi dirigenti, hanno assunto gli stessi difetti dell' aristocrazia, rinchiudendosi in se stessi e perdendo il valore della propria formazione nonché il valore della lotta per continuare il proprio cammino nella conoscenza.
Dichiaro ripresa la sessione del Parlamento europeo, interrotta venerdì 8 settembre 2000.
Signora Presidente, purtroppo ieri in Italia si è avuto un altro episodio di violenza: un professore di religione cristiana, ma di origine ebraica, è stato aggredito e malmenato da un gruppo di naziskin a Verona. Credo che episodi di questo genere debbano essere condannati immediatamente, anche da questo Parlamento, perché è impensabile che possano esserci ancora rigurgiti di antisemitismo e di razzismo xenofobo all' interno della nostra Unione. Al di là quindi degli schieramenti politici, io credo che questa Assemblea debba dare un segnale, un attestato di solidarietà a questo professore che è stato aggredito soltanto perché di origine ebraica. Ringrazio lei, signora Presidente, e tutto il Parlamento, per l' attestato di solidarietà che vorrà manifestare.
Grazie, onorevole Tajani. Penseremo al modo migliore per dar voce a questa protesta del tutto giustificata.
Signora Presidente, avevo chiesto la parola per sollevare la stessa questione. Le sarei grata se volesse farsi interprete delle preoccupazioni di questo Parlamento, della ferma condanna di questo atto e della solidarietà al giovane professore cattolico che, a causa della sua origine ebraica, è stato così duramente colpito.
Signora Presidente, vorrei anch' io associarmi al collega Tajani e a tutti gli altri per deplorare l' aggressione razzista nei confronti di un professore di religione cristiana ma di origine ebraica, avvenuta nel mio paese, più precisamente a Verona. Sono episodi inconcepibili, che vanno non soltanto deplorati ma severamente puniti.
Signora Presidente, anch' io vorrei associarmi alla dichiarazione dell' onorevole Tajani, cui hanno fatto eco dichiarazioni provenienti da più parti e da vari partiti. A nome del gruppo che rappresento, Alleanza Nazionale, mi associo pertanto con la massima solidarietà nel condannare in modo ferreo episodi che ci fanno vergognare di essere europei. Credo che la sensibilità di questo Parlamento, unanime da destra a sinistra, possa aiutare a combattere e ad eliminare per sempre episodi così disdicevoli.
Vorrei fare un richiamo al Regolamento sulla raccomandazione presentata dai questori nella quale si propone di concedere un'indennità giornaliera a quei deputati del Parlamento europeo che saranno presenti a Bruxelles durante le "settimane bianche" dell'anno prossimo. Signora Presidente, vorrei esortare lei e tutto l' Ufficio di presidenza, dato che mi sembra di capire che vi troverete a dover affrontare la questione molto presto, a valutare la situazione molto attentamente prima di prendere questa decisione, perché le "settimane bianche" sono un' ottima idea. E' fondamentale che i deputati al Parlamento europeo comunichino con l' elettorato in maniera molto più efficace; il fatto che l' afflusso alle urne sia stato tanto basso alle ultime elezioni europee lo dimostra. Permettere una presenza retribuita a Bruxelles durante le "settimane bianche" significa privare l' iniziativa del suo valore.
In questo modo facciamo il gioco degli euroscettici, secondo i quali stiamo gonfiando le nostre spese, e passiamo per ipocriti proprio quando stiamo chiedendo riforme alla Commissione.
Signora Presidente, esorto lei e i membri dell' Ufficio di presidenza a valutare la questione con molta attenzione e a respingere la richiesta dei questori.
Onorevole Morgan, la proposta dei questori non mi è ancora pervenuta. Per questo motivo non è ancora iscritta all'ordine del giorno del nostro Ufficio. Non appena la riceverò, posso assicurarle che l'Ufficio si premurerà di esaminarla con la massima attenzione.
Signora Presidente, vorrei richiamare l'attenzione dei nostri colleghi su una manifestazione che parte oggi da Bruxelles con destinazione Parigi, esortandoli alla massima vigilanza. Tale manifestazione, promossa da Scientology, vuole tradursi in una maratona contro l'intolleranza religiosa praticata in Francia. A mio giudizio, si tratta di una manifestazione estremamente pericolosa che si svolge in un paese in cui la lotta contro le sette ha ottenuto risultati molto importanti e ritengo che l'Europa debba continuare ad ispirarsi all'esempio francese, ossia al rispetto dei valori della laicità e della tolleranza, ma della tolleranza vera, non di quella praticata dalle sette.
Grazie, onorevole Berès, per questa informazione e per la sua precisazione.
Dato che la questione è stata portata all'attenzione dell'opinione pubblica, vorrei che fosse iscritto a verbale il motivo che ha spinto i questori a presentare questa raccomandazione. Riteniamo che il termine "settimane bianche" non sia stato una scelta felice. Si tratta infatti di settimane senza incontri ufficiali, in cui tuttavia la Commissione, il Consiglio e tutti gli altri soggetti di questo Parlamento, compresi i gruppi politici, lavorano intensamente.
Se abbiamo intenzione di andare a Nizza a chiedere maggiori poteri per questo Parlamento, non è certo un bel precedente consentire a tutti i parlamentari di lasciare per quattro settimane il luogo in cui devono svolgere i compiti per cui sono stati eletti.
Di conseguenza, riteniamo che quei parlamentari - e ce ne sono molti - che elaborano relazioni, presiedono commissioni, organizzano gruppi di lavoro, e dunque hanno motivi legittimi per essere qui, dovrebbero, una volta dichiarati tali obiettivi, essere messi in condizione di venire a fare il loro lavoro nel posto in cui sono stati eletti.
Signor Presidente, non accetto e denuncio pubblicamente l' errore procedurale - deciso non so se dalla Conferenza dei presidenti o dalle Presidenze del Consiglio e della Commissione o dalla Presidenza del Parlamento - su una questione importante come il terrorismo in Spagna. Si tratterà certo di una decisione adottata nel pieno rispetto del Regolamento, tuttavia non è né eticamente né democraticamente accettabile che per una questione di tale rilevanza non si preveda l' impiego di una procedura che consenta lo svolgimento di un dibattito politico su una proposta di risoluzione concreta a cui tutti i gruppi parlamentari interessati possano presentare emendamenti. La procedura adottata mira, a mio parere, a trasformare una dichiarazione scritta presentata da cinque eurodeputati spagnoli - che, beninteso, hanno tutto il diritto di farlo - nella posizione ufficiale del Parlamento. Si tratterà tuttavia di una posizione adottata interessatamente, surrettiziamente, in modo poco leale, fatta passare dalla porta di servizio, quasi di nascosto, onde evitare che altri gruppi e parlamentari possano presentare emendamenti o precisazioni allo scopo di ottenere un ampio consenso sul testo.
Signor Presidente, signori rappresentanti del Consiglio e della Commissione, vogliate credermi se mi permetto di dire che da quello di oggi è un grave errore politico. Una questione di primaria importanza quale la posizione del Parlamento sul terrorismo non conterà su un sostegno ampio e generale, dato che alcuni, pur rifiutando e condannando fermamente il terrorismo...
Mi spiace, onorevole Ortuondo. Apprendiamo adesso che lei non è d' accordo. Tuttavia, questa è la decisione adottata dagli organi competenti del Parlamento. Prendiamo atto della sua posizione.
Il punto all' ordine del giorno riguarda l' approvazione del processo verbale; l' oratore precedente è invece intervenuto su una questione diversa. Vi sono osservazioni sul processo verbale di ieri?
Signor Presidente, desidero richiamare l' attenzione sulla precaria situazione della Scuola europea I di Bruxelles. Migliaia di bambini e ragazzi, prevalentemente figli di nostri agenti, non fanno lezione dalla fine di giugno. A tutt' oggi l' anno scolastico non è ancora cominciato. Originariamente, l' inizio era previsto per il 7 settembre. Pochi giorni prima di questa data, è stato spostato ad oggi ed ora i genitori sono stati informati che l' anno scolastico non può cominciare perché non sono stati ancora terminate importanti opere di ristrutturazione. I lavori a questa scuola si protraggono ormai da anni. Sono ben noti anche i problemi legati all' amianto. Ciononostante non sono state predisposte soluzioni alternative per i bambini. Chiedo alla Presidente del Parlamento di intervenire, assieme alla Commissione, affinché tale situazione non venga risolta a spese dei bambini. E' incredibile! Esiste l' obbligo scolastico ed i bambini non hanno la possibilità di adempiere tale obbligo.
Onorevole Schleicher, sarebbe assai grave se i bambini non potessero frequentare le lezioni. Prendo atto della situazione e, come ha chiesto, ne informerò l' Ufficio di presidenza e gli altri organi competenti del Parlamento. Vedremo cosa sarà possibile fare.
L' ordine del giorno reca le dichiarazioni del Consiglio e della Commissione sul terrorismo in Spagna.
La discussione si apre con gli interventi del Consiglio e della Commissione. Mi è stato comunicato che il Ministro Paul, che interverrà a nome del Consiglio, è ancora in viaggio e spera di poter arrivare fra pochi istanti. Il Ministro ha preso il treno a Parigi e, giacché la seduta è iniziata in anticipo, non è potuto essere con noi fin dall' inizio. Presumo comunque che il Commissario Vitorino sia disposto a rendere ora la dichiarazione della Commissione. Vedremo poi se il Ministro riuscirà a raggiungerci. Do quindi la parola al Commissario Vitorino a nome della Commissione.
Signor Presidente, onorevoli deputati, la Commissione ha preso atto con costernazione della ripresa degli attentati nei Paesi Baschi. La Commissione si associa alle accorate dichiarazioni pronunciate in seguito a tali fatti per condannare gli odiosi atti di violenza compiuti dai terroristi nel territorio di un qualsiasi Stato membro dell' Unione europea e, in particolare, in Spagna. Il terrorismo rappresenta infatti una delle sfide più impegnative per le nostre società; è inammissibile data la violenza cieca che lo caratterizza e che colpisce la popolazione. Gli attentati di stampo terroristico sconvolgono e arrecano dolore ai cittadini europei e devono essere condannati perché i cittadini europei continuano tenacemente ad esprimere la loro volontà di condividere un futuro di pace. La Commissione ritiene che la solidarietà degli altri Stati membri possa e debba sostenere le autorità spagnole nella lotta contro il terrorismo. In tal senso la Commissione si compiace del passo in avanti compiuto con la consacrazione del principio della solidarietà nell' ambito della lotta al terrorismo adottato dal Trattato di Amsterdam. L' articolo 29 del Trattato dell' Unione europea cita esplicitamente il terrorismo quale una delle forme di criminalità da prevenire e da combattere a livello dell' Unione, un settore in cui l' Unione può fornire un contributo decisivo.
La dimensione europea della lotta al terrorismo non è, tuttavia, un concetto nuovo. Taluni interventi di collaborazione dei servizi giudiziari e di polizia di due o più Stati membri, in particolare Francia e Spagna, hanno consentito in tempi anche recenti di conseguire risultati positivi nella lotta contro il terrorismo. Dal canto suo, la Commissione collabora con gli Stati membri e con Europol con il medesimo obiettivo. Infine, in materia di lotta contro il terrorismo, nell' ambito delle azioni del Consiglio d' Europa e delle Nazioni Unite esistono numerose e importanti convenzioni internazionali già firmate o in fase di negoziazione.
Ciononostante, la ripresa degli attentati dimostra che tali sforzi sono ancora, purtroppo, insufficienti per eliminare il terrorismo. E' necessario fare di più in termini di cooperazione europea. Ritengo doveroso ricordare in questa sede, a nome della Commissione, le vittime degli attentati terroristici. Sovente sono i legittimi rappresentanti popolari democraticamente eletti a cadere vittime del terrorismo nell' adempimento del proprio dovere di servitori dello Stato e del popolo; ma dobbiamo ricordare anche e soprattutto le vittime indiscriminate del terrorismo, quei cittadini anonimi che rifiutano di cedere al ricatto del terrore. Il migliore omaggio che possiamo rendere a tali vittime consiste, appunto, nel dimostrare la capacità delle Istituzioni europee di contribuire all' impegno collettivo dei cittadini d' Europa.
Come già affermato, il Trattato di Amsterdam consente all' Unione europea di dare il proprio apporto e per tale motivo, all' indomani della sua entrata in vigore, i Capi di stato e di governo, riuniti nel Consiglio europeo di Tampere, hanno incluso il terrorismo nell' approccio globale della lotta contro ogni forma di criminalità. Sono stati assunti impegni politici chiari, quali l' istituzione di squadre investigative comuni che, a mio avviso, costituiscono lo strumento più efficace per attaccare le fondamenta stesse del fenomeno terroristico. Anche Europol, il cui mandato comprende esplicitamente la lotta al terrorismo, deve contribuire a tale azione comune partecipando direttamente alle squadre investigative comuni. Il sostegno fornito da Europol sarà tanto più significativo quanto più saranno aumentate le sue capacità operative. Se infatti è vero che in molti casi la cooperazione bilaterale tra forze di polizia si rivela uno strumento essenziale nella lotta al terrorismo, è altrettanto vero che la necessità di collegare certe espressioni del terrorismo ad altre forme di criminalità organizzata per quanto riguarda le metodologie, le reti operative e le stesse fonti di finanziamento richiede invece una visione multilaterale, e non solo bilaterale, di questo fenomeno.
D' altronde, signor Presidente, i mezzi di cooperazione giudiziaria, in particolare quelli volti a evitare che la criminalità possa approfittare e avvantaggiarsi delle disparità esistenti tra le legislazioni nazionali, consentiranno anche di ridurre, e forse un giorno di rimuovere, tutti gli ostacoli che impediscono che i terroristi di un Stato vengano processati in un altro Stato dell' Unione. Il percorso da seguire è stato già tracciato con chiarezza, poiché a Tampere è stato deciso che i procedimenti formali di estradizione relativi a imputati condannati in via definitiva dovrebbero essere soppressi in futuro tra gli Stati membri e che il principio del riconoscimento reciproco delle decisioni penali dovrebbe essere applicato non solo alle decisioni passate in giudicato, ma anche a quelle che precedono la fase processuale vera e propria. Un primo obiettivo in tal senso sarebbe quello di garantire l' esecuzione dei mandati d' arresto a fini processuali tenendo conto della gravità dei reati nel caso in cui contro uno stesso soggetto siano stati spiccati più mandati.
Spetta alle parti istituzionali la responsabilità di vigilare affinché gli orientamenti già assunti sul piano politico si concretizzino quanto più rapidamente possibile in norme di diritto e in fatti concreti. Diverse azioni essenziali ai fini dell' inasprimento della lotta al terrorismo sono già previste nello scoreboard della creazione di uno spazio di libertà, di sicurezza e di giustizia e sono convinto che troveranno rapida attuazione, in particolare l' impegno assunto dai Capi di stato e di governo affinché il terrorismo sia una delle forme di criminalità per le quali le Istituzioni europee adotteranno definizioni e sanzioni comuni. In questo modo si invierà un messaggio chiaro del fatto nessuna legislazione di nessuno Stato membro protegge i fenomeni terroristici.
A tale scopo desidero ribadire l' impegno della Commissione di favorire, con tutti i mezzi ad essa conferiti dai Trattati, il consolidamento di un' azione europea contro il terrorismo sia che esso interessi la Spagna sia un qualsiasi altro Stato membro (come, a quanto mi è stato riferito, il Regno Unito la notte scorsa). Nelle società democratiche come la nostra il terrorismo non può farsi scudo di presunte giustificazioni politiche. Il terrorismo, dobbiamo ricordarlo, è un vicolo cieco e la sua eliminazione in alcuni paesi dell' Europa ci consente di sperare che un giorno scomparirà anche in Spagna.
Spetta ai governi dimostrare all' opinione pubblica l' assurdità del fenomeno terroristico e attaccare con una strategia d' intervento diversificata le sue stesse radici e basi portanti. Sono persuaso del fatto che le società democratiche a cui siamo fieri di appartenere usciranno vincitrici da questa lotta, senza dover mai rinunciare ai nostri valori democratici e dimostrando così che la democrazia è un sistema politico forte nella lotta al terrorismo, grazie al quale è possibile attuare politiche di prevenzione e di repressione efficaci. Questo è quanto sta facendo la Spagna ed è anche quanto la Commissione ha intrapreso nei propri ambiti di competenza.
Signor Presidente, onorevoli deputati, l' Europa è uno spazio di libertà che tutti noi desideriamo consolidare. Ogni attentato terroristico rappresenta, pertanto, un attentato alla democrazia e allo Stato di diritto, che impedisce che i cittadini possano godere della libertà da tutti ambita. Il nostro impegno, i nostri sforzi collettivi devono, quindi, procedere nel senso di garantire il pieno godimento di questa libertà. La libertà non cede di fronte al ricatto, la libertà non soccombe alla paura, perché non può esistere dignità umana senza libertà.
Signor Presidente, non ritiene più opportuno - lo dico come mozione di procedura e non a titolo di intervento - attendere alcuni minuti l' arrivo del Ministro? Lei capirà che per me è abbastanza difficile rispondere al rappresentante del Consiglio se non ha avuto la possibilità di intervenire. Le chiedo di sospendere la seduta per dieci minuti, fino alle nove, ora in cui era previsto che il Ministro si presentasse dinanzi all' Assemblea.
Onorevole Galeote, capisco i suoi sentimenti. A giustificazione del Ministro Paul ricordo che il treno da Parigi arriva alle 8.20. Il Ministro dovrebbe quindi arrivare da un momento all' altro. In considerazione del nutrito ordine del giorno della seduta odierna che ha spinto il Parlamento a decidere di votare alle ore 11.00, preferisco iniziare la discussione senza sospendere i lavori. La invito, pertanto, a prendere la parola per il suo intervento. Abbiamo ascoltato la dichiarazione del Commissario. Abbiamo deciso ieri che avremmo iniziato la seduta alle 8.30 e sarebbe quindi assurdo sospendere i nostri lavori.
Dichiaro ripresa la seduta del Parlamento europeo, interrotta il giovedì 21 settembre 2000.
Il processo verbale della seduta di giovedì 21 settembre è stato distribuito.
Signora Presidente, mi atterrò appunto al verbale. Per qualche strana ragione, il mio nominativo non figura nella lista dei presenti. Chiedo una correzione e ne approfitto per sottolineare che oggi è stato possibile raggiungere Strasburgo dalla Finlandia in nove ore soltanto. E' quasi il mio record personale dell'autunno.
Certamente, onorevole Thors, il processo verbale verrà rettificato in tal senso.
Onorevoli colleghi, nel corso degli ultimi giorni, come è noto, Gerusalemme, altre città e i territori palestinesi purtroppo sono stati teatro di accesi scontri le cui vittime sono ormai numerose. Quest' oggi gli elicotteri hanno bombardato alcuni obiettivi a Gaza, aggravando la situazione. A nome del Parlamento europeo mi preme esprimere la mia più profonda commozione di fronte a questa nuova ondata di violenze e le mie sentite condoglianze alle famiglie delle vittime in questo momento di dolore e di prova.
In un frangente in cui il processo di pace attraversa una fase cruciale, con progressi reali, ma fragili, la visita di Ariel Sharon sulla Spianata delle moschee non può che essere interpretata come una provocazione. Lo statuto di Gerusalemme, questa triste attualità lo dimostra, è una delle chiavi per la pace in Medio Oriente. Questa città è carica di simboli molto forti per le tre religioni monoteiste. Attaccare tali simboli equivale a negare la volontà di pace e intralciare la ricerca di una soluzione accettabile per tutti.
Eppure sappiamo che ci sono uomini di pace, desiderosi, da ambo le parti, di avanzare. La presenza congiunta di Ahmed Quirie e Avraham Burg, rispettivamente Presidente del Consiglio legislativo palestinese e Presidente della Knesset, in questo Emiciclo nella tornata di settembre, ne è stata l' ennesima dimostrazione. Sulla questione di Gerusalemme essi hanno dato prova di uno spirito di apertura e di una capacità di ascolto forieri di speranza.
All' apertura di questa tornata del Parlamento europeo lancio un appello alla comunità internazionale affinché si faccia tutto il possibile per riallacciare nuovamente le fila del dialogo. L' Unione europea ha già reagito. Esprimo l' auspicio che essa moltiplichi i propri sforzi, ai quali il nostro Parlamento europeo si assocerà pienamente.
Signora Presidente, in nome del gruppo del Partito del socialismo europeo, desidero, anzi tutto, associarmi alle sue parole e manifestare il nostro totale accordo con il tenore delle sue osservazioni. Pertanto, in nome del mio gruppo politico, desidero proporre che questo tema tanto importante e, come da lei giustamente segnalato, connesso anche alle responsabilità dell' Unione europea, sia incluso nella discussione che avrà luogo domani in vista del Vertice di Biarritz.
E' evidente che la situazione in Medio Oriente sarà uno dei temi che, seppur ufficiosamente, dovranno essere trattati in quel Vertice. Inoltre, vorrei rilevare che lei, signora Presidente, con un certo tatto, ha fatto notare l' inaccettabile provocazione di un leader dell' estrema destra israeliana, noto per le azioni estremiste perpetrate in passato. Tuttavia, ritengo opportuno rivolgersi anche ai nostri amici israeliani per dire loro che un governo democratico e legittimamente costituito, come il governo israeliano, non può lottare a cannonate e con i carri armati contro bambini e giovani che lanciano pietre. E' assolutamente sproporzionato e non aiuta certo il processo di pace.
Signora Presidente, dopo aver ricevuto la visita, il mese scorso su suo invito, dei due presidenti delle Assemblee palestinese e israeliana, ritengo che il nostro Parlamento abbia la sufficiente legittimità morale per rivolgersi, in termini più energici, ai nostri interlocutori in Medio Oriente offrendo loro i suoi buoni uffici.
Signora Presidente, le ho inviato una lettera a nome del mio gruppo per modificare l' ordine del giorno in merito alla questione da lei appena evocata con tanta dignità.
Alla luce dell' intervento dell' onorevole Barón propongo di trattarne immediatamente. Penso, infatti, che proprio perché il Parlamento, in modo tanto opportuno, ha invitato congiuntamente un mese fa i Presidenti della Knesset e del Consiglio legislativo palestinese, precisamente per segnalare la propria volontà di intervenire a favore del processo di pace, esso non può tacere oggi.
Lei ha riferito, in termini che condivido totalmente, la situazione drammatica che si sta verificando in questi stessi attimi in Palestina e in Israele. Mi sta benissimo che domani il Presidente Prodi, il Consiglio, noi, ovvero alcuni di noi, intervengano nella discussione generale. Tuttavia, non ci possiamo assolutamente accontentare di includere questo drammatico argomento tra altre tematiche di grande rilievo, dando così modo a qualcuno di parlare della Carta, all' oratore seguente della Presidenza francese e del Vertice di Biarritz, al terzo del no danese al referendum sull' UEM e infine al quarto del Medio Oriente. Non sarebbe all' altezza della situazione.
Con il mio gruppo suggerisco dunque di trovare il modo di dedicare un' ora a questo argomento tanto importante e di adottare una risoluzione, di preferenza domani o eventualmente un altro giorno, se necessario. Se non dovesse essere possibile chiedo che questo tema sia quanto meno incluso nel dibattito sulle urgenze. In ogni caso chiedo espressamente che nessuno alla fine di questa tornata possa affermare che il Parlamento, nello spirito e nel prolungamento della sua magnifica dichiarazione, non si è pronunciato a favore del ritorno alla pace in Israele e in Medio Oriente.
Onorevoli colleghi, presenterò, se lo desiderate, una sorta di mozione di procedura. Non siamo ancora giunti alla fissazione dell' ordine dei lavori. Ho ricevuto la domanda che lei mi ha trasmesso. Dunque quando vi procederemo proporrò di discutere dell' opportunità o meno di iscrivere la questione all' ordine del giorno di martedì.
Onorevoli colleghi, oggi la Germania celebra il decimo anniversario della riunificazione. Quanto sembrava impensabile solo qualche anno fa è divenuto realtà. La riunificazione resa possibile dal crollo del muro, l' anno prima, è stata gravida di significati non soltanto per i tedeschi ma per tutta l' Europa dove è stata il simbolo della riconciliazione tra Est e Ovest dopo quarant' anni di guerra fredda.
A nome del Parlamento, vorrei esprimere quest' oggi la nostra piena partecipazione alla gioia degli amici tedeschi che festeggiano questo anniversario.
Il processo verbale della seduta di ieri è stato distribuito.
Signora Presidente, come figura anche a verbale, ieri abbiamo deciso che giovedì avremmo discusso degli sviluppi in Medio Oriente. Non abbiamo però fissato un termine per la presentazione di proposte di risoluzione. Chiedo di stabilirne uno sia per le proposte di risoluzione vere e proprie, per le quali il termine potrebbe essere oggi alle ore 18, che per gli emendamenti, per i quali dovremmo fissare un'ora più tarda possibile in maniera da tenere conto di eventuali risultati dell'incontro di domani a Parigi fra Ehud Barak e Yassir Arafat. Chiedo dunque di fissare questo termine facendolo slittare più in là possibile.
Ho ricevuto una richiesta presentata dal gruppo del Partito del Socialismo europeo il quale chiede di concludere con una proposta di risoluzione la discussione sulla situazione del processo di pace in Medio Oriente prevista per giovedì pomeriggio. Metto ai voti tale richiesta.
Preparazione del Consiglio europeo informale del 13/14 ottobre 2000 di Biarritz (CIG) / Carta dei diritti fondamentali
L' ordine del giorno reca la discussione comune sulle dichiarazioni del Consiglio e della Commissione sulla preparazione del Consiglio europeo informale del 13/14 ottobre di Biarritz (CIG) e le interrogazioni orali seguenti:
B5-0538/2000 dell' onorevole Napolitano a nome della commissione per gli affari costituzionali al Consiglio e
B5-0539/2000 dell' onorevole Napolitano a nome della commissione per gli affari costituzionali alla Commissione
Signora Presidente, signor Presidente della Commissione europea, onorevoli parlamentari, avete espresso l' auspicio che i lavori odierni fossero consacrati al prossimo Consiglio europeo di Biarritz che di fatto segnerà una tappa importante della Presidenza del Consiglio.
Come è noto a tutti il Consiglio europeo suole ormai riunirsi, in ogni caso quasi sempre, due volte per semestre, e reputo che tale ritmo corrisponda a una reale esigenza, benché, anzi forse dovrei soprattutto, se la riunione supplementare ha carattere informale, come in questo caso.
Il carattere informale del Vertice, lungi dal ridurne la portata, offre invece la possibilità di affrontare argomenti delicati molto liberamente e ai massimi livelli. All' ordine del giorno di Biarritz saranno iscritte sostanzialmente due questioni importanti che, ne sono cosciente, interessano il Parlamento europeo: la Conferenza intergovernativa sulla riforma delle Istituzioni e la Carta dei diritti fondamentali.
In merito poi alla data, l' abbiamo scelta in modo da garantire la massima utilità di questo Vertice. Ci incontreremo a Biarritz il 13 e 14 ottobre prossimi, quasi a metà della nostra Presidenza; i lavori saranno ad uno stato avanzato senza che per questo nulla sia compromesso, e il momento sarà propizio per fare il punto della situazione al fine di girare la boa in vista del Consiglio europeo di Nizza. Pertanto, come potete constatare, non abbiamo intenzione di discutere su tutti i temi perché non avrebbe molto senso.
Tuttavia, desidero affermare che la Presidenza francese ha ormai raggiunto la velocità di crociera, che i dossier progrediscono, credo di poterlo dire, in modo assolutamente soddisfacente; so che taluni osservatori si sono mostrati critici, ma senza dubbio hanno riposto nella nostra Presidenza, come sempre troppo breve - quattro mesi utili, lo ricordo - speranze troppo grandi, il che ci lusinga, ma allo stesso tempo non ci conviene affatto, e così facendo hanno dimenticato che come ogni Presidenza anche la nostra deve tenere conto di vincoli innumerevoli e assai gravosi.
Alcuni avvenimenti abbondantemente coperti dalla stampa hanno forse fatto passare inosservati i lavori di queste ultime settimane. Mi riferisco segnatamente al rincaro dei prezzi del petrolio - preciso tra l' altro che i membri del Consiglio europeo parleranno anche di questo - penso alle fluttuazioni del corso dell' euro o ancora al referendum danese.
Tuttavia, posso rassicurarvi che continuiamo a portare avanti i nostri impegni secondo il calendario prestabilito e credo che i risultati siano assolutamente all' altezza. Voglio addurre come esempio l' ultimo Consiglio "affari generali" con l' abbozzo di accordo su MEDA II, il seguito del dibattito sull' assistenza esterna dell' Unione, la dichiarazione rivolta al popolo serbo che abbiamo visto ha esercitato un peso sulla situazione attuale, e un primo dibattito orientativo sul processo di ampliamento, di cui riparleremo in quest' Aula oggi pomeriggio. Progressi sono stati realizzati anche all' ultimo Consiglio "giustizia e affari interni" che ha approvato il regolamento sul Fondo europeo per i rifugiati, l' estensione delle competenze di EUROPOL al riciclaggio e infine ha raggiunto un accordo politico in vista della creazione di EUROJUST, decisione presa al Vertice di Tampere.
Allo stesso modo il Consiglio informale dei Ministri della difesa, tenutosi il 22 settembre, lascia sperare risultati pienamente soddisfacenti in materia di impegno delle capacità entro la fine del semestre. Per non parlare delle priorità che abbiamo qualificato civili, perché sono al centro delle preoccupazioni dei nostri concittadini europei: l' occupazione e la crescita, l' istruzione dei figli - questo fine settimana si è tenuto un Consiglio "istruzione" su tale tema -, l' avvenire della protezione sociale e ancora la sicurezza dei trasporti in un contesto nuovo segnato dal rincaro delle quotazioni del petrolio. Anche su questo fronte si sta lavorando e la Presidenza, in piena concertazione con Commissione e Parlamento, è a piè d' opera.
Torno all' ordine del giorno vero e proprio per il Consiglio europeo di Biarritz, cioè essenzialmente la Conferenza intergovernativa.
Come ho già indicato nella discussione organizzata l' 11 luglio scorso su invito del presidente Napolitano, che saluto, la nostra preoccupazione, fin dal principio, è stata di riprendere le discussioni su una base più ampia per avere tutte le possibilità di addivenire ad un accordo soddisfacente a Nizza. In tal modo, abbiamo voluto da un lato, sottolineare il collegamento tra le tre questioni irrisolte ad Amsterdam, che per quanto ci consta costituiscono un pacchetto, e dall' altro avviare una riflessione approfondita sull' importante questione delle cooperazioni rafforzate nel contesto di un' Europa ampliata. Si tratta di questioni molto complesse ed è per tale motivo che inizialmente abbiamo avuto la sensazione, lo confesso, di non poter avanzare tanto rapidamente quanto auspicavamo.
Il processo verbale della seduta di ieri è stato distribuito.
Signor Presidente, vorrei far presente, in relazione alla discussione di ieri sulla Slovacchia, che il Belgio ed altri paesi hanno introdotto l' obbligo del visto nei confronti dei cittadini slovacchi. Lo ritengo una discriminazione.
Signor Presidente, onorevoli colleghi, ieri il Presidente della Commissione Prodi nella sua dichiarazione ha affermato che chi indebolisce un' Istituzione dell' Unione europea, indebolisce l' Unione nel suo complesso. L' oggetto della discussione era il rapporto Commissione/Consiglio. In questo contesto vorrei parlare del rapporto Parlamento/Consiglio e far notare che nel frattempo si sono verificati notevoli ritardi nelle risposte alle interrogazioni scritte. Posso citare due esempi in proposito.
Nel settembre 1999 ho presentato un' interrogazione sul caso Hombach. La risposta è giunta nel febbraio 2000. Nel febbraio 2000 ho inoltrato un' interrogazione scritta sulla sicurezza aerea in Europa: la risposta non è ancora pervenuta. Chi indebolisce un' Istituzione, indebolisce l' insieme. Ho l' impressione che il Consiglio abbia deciso di ignorare le interrogazioni del Parlamento. Non può farlo! Penso che riguardi le relazioni tra le Istituzioni far sì che tale situazione cambi!
Signor Presidente, proprio oggi approveremo con entusiasmo e, per quanto mi riguarda, con molto interesse le relazioni sull'ampliamento ai paesi candidati, tra i quali la Repubblica ceca, a cui è dedicata la relazione dell'onorevole Jürgen Schröder. Tuttavia, devo esprimere la mia preoccupazione - e chiedo alla Presidenza di intervenire a questo proposito presso le autorità di Praga - perché da martedì scorso, cioè da quasi dieci giorni, due giovani spagnoli, Gaizka Azcona Cueva, di 22 anni, e Mikel Oliva Martínez, di 21 anni, sono detenuti arbitrariamente. E' preoccupante che questo accada in un paese che sta per entrare a far parte dell'Unione europea.
Onorevole Marset Campos, prendo atto della sua dichiarazione. Penso che la Presidente adotterà i necessari provvedimenti.
La commissione giuridica e per il mercato interno chiede di rinviare alla prossima tornata la discussione sull'interrogazione orale, presentata a nome di detta commissione, relativa ai diritti degli insegnanti di lingua, attualmente prevista per venerdì mattina.
Ha facoltà di parola l'onorevole MacCormick che presenterà tale richiesta.
Signor Presidente, l' interrogazione sugli insegnanti di lingua iscritta all' ordine del giorno di venerdì è stata presentata dalla commissione giuridica e per il mercato interno. I deputati che hanno sollevato la questione in seno alla commissione intendevano presentarla all' Assemblea accompagnata da una proposta di risoluzione. Si tratta di una questione seria. Ogni tanto in quest' Aula si afferma giustamente che l' Europa dei cittadini dovrebbe essere un' Europa in cui i diritti sono gelosamente custoditi nella legislazione dell' Unione. Sarebbe davvero grave se si consentisse agli Stati membri di negare diritti già sanciti dalla legge.
Dodici anni fa la Corte di giustizia ha pronunciato una sentenza contro l' Italia nella causa sui lettori di lingua straniera. Da allora sono state pronunciate altre due sentenze, ma i diritti di tali insegnanti non sono ancora stati riconosciuti. A mio parere - e lo affermo in presenza di un ex procuratore generale d' Irlanda -, la Commissione non ha ancora dimostrato sufficiente determinazione nel trattare il problema. E' importante presentare un' interrogazione e tenere un dibattito che si concluda con l' adozione di una risoluzione. Chiedo che la questione venga rinviata in commissione per una preparazione adeguata.
Abbiamo ascoltato la proposta dell'onorevole MacCormick presentata a nome della commissione giuridica e per il mercato interno.
Signor Presidente, forse si stupirà del fatto che in realtà voglia fare un' osservazione riguardo al processo verbale. Apprendo da quest' ultimo che nella citata ...
la dichiarazione del Consiglio su: Pari opportunità; partecipazione equilibrata tra uomini e donne;
la relazione (A5-0198/2000), presentata dall' onorevole Dybkjær a nome della commissione per i diritti della donna e le pari opportunità, sulle relazioni annuali della Commissione (1997, 1998 e 1999) su: Pari opportunità per le donne e gli uomini nell'Unione europea.
Signor Presidente, signora Commissario, onorevoli deputati, questa è la terza volta che ho il piacere di prendere la parola in quest'Assemblea dall' inizio della Presidenza francese, dopo una prima audizione in commissione per i diritti della donna e le pari opportunità l' 11 luglio scorso e una dichiarazione su un dispositivo d' osservazione delle trasformazioni industriali il 5 settembre scorso.
Interverrò oggi sulla partecipazione equilibrata delle donne e degli uomini in tutti gli ambiti della società. La proposta di risoluzione sulle relazioni della Commissione, in merito alla quale dovrete pronunciarvi fra breve, è ricca in materia. Consentitemi di menzionare tre aspetti evidenziati dalla onorevole Dybkjær, con la quale mi congratulo per la qualità del lavoro svolto quale relatrice in codesta sede.
Il primo riguarda la necessità di una valutazione e di un monitoraggio regolari sulla parità a tutti i livelli: occupazione, istruzione, formazione, vita familiare, sanità, dignità delle donne. Solo una conoscenza estremamente approfondita di tutti gli aspetti che sono all' origine delle discriminazioni ci permetterà di progredire in modo significativo.
Il secondo riguarda le nuove tecnologie dell' informazione e della comunicazione. Questo settore emergente schiude alle donne maggiori possibilità di accesso al mondo del lavoro. Dobbiamo pertanto fare in modo che si riducano i divari in tale settore. Occorre vigilare affinché le donne traggano anch' esse vantaggio dall' occupazione indotta, evitando che vengano a riprodursi le stesse disparità riscontrabili nei settori tradizionali, quali lavoro meno qualificato, tempo parziale talora non voluto, contratti precari e difficoltà d' accesso ai ruoli decisionali.
Terzo punto, infine: per promuovere la parità mi sembra fondamentale che l' applicazione del principio della parità di trattamento divenga un criterio di selezione per gli aiuti o i finanziamenti comunitari.
Il tema della parità è un tema politico rilevante e sarà trattato in varie manifestazioni durante la Presidenza francese. Desidero ricordarle brevemente.
Per il 27 ottobre abbiamo organizzato a Parigi una Conferenza dei ministri, alla quale ho naturalmente invitato l' onorevole Rocard, mio eminente compatriota, in qualità di presidente della commissione per l' occupazione e gli affari sociali, nonché la onorevole Theorin, presidente della commissione per i diritti della donna e le pari opportunità. Organizzeremo altresì un convegno europeo sulla parità professionale, che riunirà, il 24 novembre, esperti, parti sociali e dirigenti d' azienda, onde discutere insieme le difficoltà del percorso professionale delle donne. Permettetemi però di parlarvi più diffusamente dei temi scelti per la Conferenza dei ministri del 27 ottobre.
Tre sono i temi all' ordine del giorno di detta Conferenza, temi che peraltro ritroveremo nei grandi testi della Presidenza, che si tratti del quinto programma d' azione o dell' agenda sociale, ovverosia la partecipazione equilibrata delle donne e degli uomini all' iter decisionale, la conciliazione tra vita familiare e vita professionale e l' integrazione della parità in varie formazioni del Consiglio dei ministri dell' Unione.
Il primo tema, la partecipazione delle donne al processo decisionale in tutti i settori, rivela quanto le donne soffrano ancora di un grave deficit rispetto agli uomini, che è anche un deficit democratico, oggi peraltro sempre meno tollerato. Forse alcuni di voi ricordano la Conferenza dei ministri di Parigi dell' aprile 1999, nel corso della quale abbiamo molto stentato a trovare un accordo tra i Quindici su una dichiarazione riguardante un piano d' azione con obiettivi quantificati.
Ecco perché, questa volta, ho scelto di cogliere l' opportunità dei grandi testi della Presidenza per progredire in questo ambito.
In merito alla partecipazione delle donne al processo decisionale, desidero ricordare brevemente che il mio paese ha superato una tappa decisiva. In Francia, la riforma costituzionale è stata approvata il 28 giugno 1999, caldeggiata dal Primo ministro e dal Presidente della Repubblica e, subito dopo, abbiamo discusso un progetto di legge sulla parità, adottato il 3 maggio 2000. Questa legge sarà applicata a tutti gli scrutini elettorali e, dal 2001, alle elezioni comunali.
I partiti politici, per non correre il rischio di vedersi invalidare le liste elettorali o di non ottenere il rimborso delle spese sostenute per la campagna elettorale, dovranno proporre liste con ripartizione uniforme fra uomini e donne capilista, onde evitare che queste ultime vengano relegate in posizioni che offrano loro scarse possibilità di essere elette.
Sono persuasa che la partecipazione equilibrata delle donne alla decisione politica consentirà un autentico rinnovamento dell' intera vita politica. Questa suddivisione del potere indurrà altri profondi cambiamenti nella vita economica, sociale e culturale.
Il programma d' azione di Pechino e le ultime raccomandazioni del giugno scorso, emerse dalla sessione speciale dell' Assemblea generale della Nazioni Unite su Pechino+5, vanno nella stessa direzione. Ciò si evince chiaramente dal rapporto stilato dalla Presidenza finlandese sulle donne e il processo decisionale. Gli indicatori messi a punto dalla Presidenza finlandese permetteranno la valutazione dei progressi compiuti.
Tengo a salutare l' iniziativa della Commissione che ha assunto, mi dicono - e penso, Commissario Diamantopoulou, che l' informazione sia esatta - una decisione relativa all' equilibrio fra uomini e donne in seno ai comitati e gruppi di esperti che essa istituisce. Dobbiamo tutti seguire e sostenere tale incoraggiante iniziativa.
La Presidenza francese intende proseguire in questa iniziativa e sottoporre ai partner proposte di obiettivi quantificati in materia di accesso delle donne al processo decisionale in tutti gli ambiti, politico, certamente, ma anche economico e sociale. Le prime consultazioni confermano che questo tema è al centro delle preoccupazioni di tutti gli Stati membri. Non posso ancora affermare che sia già stato trovato un consenso sugli obiettivi quantitativi, ma sappiate che profondo molte energie in tal senso.
Il secondo tema di questa Conferenza dei ministri verterà sulla conciliazione fra vita familiare e vita professionale. Seguendo l'esempio della Finlandia, è stato inviato un questionario a tutti gli Stati membri, al quale farà prossimamente seguito una relazione. Al Consiglio sarà sottoposta una proposta di indicatori che permettono di misurare i progressi compiuti in materia.
Desidero che questo tema sia centrale nel programma della Presidenza al fine di garantire una continuità con i lavori portati avanti durante la Presidenza portoghese. Penso al Convegno di Evora sul tema maternità-paternità e alla risoluzione sulla partecipazione equilibrata degli uomini e delle donne alla vita familiare e all' attività professionale. Sappiamo bene, infatti, che, fintantoché le donne dovranno sostenere da sole o quasi il peso di una doppia giornata lavorativa, esse si troveranno sempre dinanzi ad una scelta fra la loro vita privata e familiare e la loro vita professionale e sociale. Ripeto spesso che se forse è possibile imporre per legge la parità in politica, come avviene in Francia, è molto più arduo imporre per legge, nel quotidiano, la parità domestica.
Proprio come la sfera pubblica non deve più essere monopolio maschile, la sfera del privato non deve più essere appannaggio esclusivo delle donne. Questo è il motivo per il quale devono essere pensate nuove modalità di organizzazione del tempo, affinché ogni parte interessata - genitori, figli, cittadini, amministratori, aziende - trovi pienamente il proprio ruolo. Ciò costituirà uno dei punti forti della Conferenza dei ministri e riproporrò questo punto al Convegno sulla parità professionale del 24 novembre.
Il terzo tema della Conferenza dei ministri sarà incentrato sull' integrazione della dimensione di parità fra donne e uomini nei lavori dei diversi Consigli dei ministri dell' Unione. Vorrei poter ricorrere ad un metodo di lavoro che ho utilizzato in Francia e che funziona. Per la prima volta, vari Consigli dei ministri affronteranno la questione della parità fra uomini e donne collegandola ad uno dei punti previsti all' ordine del giorno dei lavori. Citerò due esempi: il Consiglio "educazione" con il punto riguardante la mobilità degli studenti e delle studentesse e quella degli insegnanti e delle insegnanti, in quanto abbiamo riscontrato un forte squilibrio nella mobilità, ed il Consiglio "mercato interno, consumo e turismo" con un punto riguardante lo sviluppo del commercio elettronico al fine di renderlo accessibile veramente a tutti, uomini e donne.
Oltre alla Conferenza dei ministri e al Convegno sulla parità professionale, meritano di essere citati due testi molto importanti, specificamente consacrati alla parità, ma relativi al Consiglio "occupazione e affari sociali" : il quinto programma d' azione e la revisione della direttiva del 1976.
Per quel che riguarda il quinto programma, tengo a ringraziare vivamente la onorevole Theorin e la relatrice, la onorevole Eriksson, per la loro solerzia che spero consentirà l' adozione del programma entro la fine dell' anno. So che il Parlamento sarà particolarmente attento al mainstreaming e al conseguimento di obiettivi strategici riguardanti non solo la parità nella vita economica e sociale, ma anche la partecipazione equilibrata al processo decisionale. Mi adopererò affinché il relativo finanziamento sia all' altezza delle nostre ambizioni.
Occorre inoltre riesaminare, 25 anni dopo la sua adozione, la direttiva del 1976. Tale revisione non solo conformerà il diritto alle numerose sentenze della Corte di giustizia, ma recepirà altri importanti temi nella legislazione comunitaria. Penso ad esempio alle molestie sessuali in quanto discriminazione basata sul sesso. La nozione di discriminazione indiretta sarà più precisamente definita e le deroghe alla parità di trattamento meglio precisate. E' un progresso particolarmente importante per le donne che sarà senz' altro richiamato dalla onorevole Hautala nella sua relazione all' Assemblea a nome della commissione per i diritti delle donne e le pari opportunità.
Oltre ai temi specifici di competenza del mio Ministero, desidero parlare sinteticamente di tre iniziative. Innanzitutto, gli orientamenti in materia di occupazione che, questa volta, sono stati corredati di obiettivi quantificati. Si propone di portare il tasso d' occupazione delle donne al 60 per cento entro il 2010. Il ruolo delle parti sociali viene così ad essere consolidato, cosa di cui mi rallegro. Infine, il quarto pilastro dedicato alle pari opportunità conforta l' approccio integrato della parità tramite l' integrazione della dimensione di parità (gender mainstreaming) e le specifiche linee guida.
Signor Presidente, vorrei fare un'osservazione sull'ordine del giorno di stamani che, come può constatare, è particolarmente scarno, sebbene l'Europa sia interessata da eventi molto importanti. Eppure, abbiamo trascorso un'intera sessione senza tenere alcun dibattito sulla moneta unica.
La settimana scorsa, il 24 settembre, c'è stato un importantissimo referendum con il quale i danesi hanno respinto la moneta unica. Ieri la Banca centrale europea ha innalzato di un quarto di punto i tassi d'interesse di riferimento, provocando una nuova caduta dell'euro. Da questo dobbiamo trarre due conclusioni: innanzitutto, i cittadini non potranno mai interessarsi ai nostri dibattiti se il Parlamento europeo si ostina a schivare tutte le discussioni importanti. In secondo luogo, l'euro è una valuta artificiale: sarebbe una catastrofe affidarvisi totalmente nelle attuali condizioni.
Signor Presidente, vorrei semplicemente richiamare l' attenzione dei colleghi sulla mole di documenti che abbiamo votato questa settimana. Mi congratulo con i colleghi. Siamo tutti molto diligenti.
Estensione della garanzia concessa alla BEI ai prestiti per progetti da realizzare in Croazia
L'ordine del giorno reca la relazione (A5-0237/2000), presentata dall'onorevole Seppänen a nome della commissione per i bilanci, sulla proposta di decisione del Consiglio recante modificazione della decisione 2000/24/CE allo scopo di estendere la garanzia concessa dalla Comunità alla Banca europea per gli investimenti, includendovi i prestiti per progetti da realizzare in Croazia (COM(2000)289 - C5-0336/2000 - 2000/0122(CNS))
. (FI) Signor Presidente, la Banca europea per gli investimenti concede prestiti su garanzia dell' Unione europea a paesi non membri; la Banca europea per gli investimenti concede i singoli prestiti liberamente, secondo i propri criteri e senza precise istruzioni da parte dell' Unione.
L' Unione ha però fissato un tetto massimo per i prestiti di cui si fa garante, prevedendo una copertura, decisa dal Consiglio nel dicembre 1999, solo del 65 per cento sull' importo totale dei prestiti per il periodo 2000 - 2007. Per la somma restante, spetta alla Banca europea per gli investimenti identificare altri garanti oppure assumersene il rischio. Nella pratica il rischio è inesistente e la BEI sarebbe pronta a ridurre la percentuale garantita dall' Unione europea.
Nel bilancio dell' Unione è previsto un Fondo di garanzia speciale per i prestiti della Banca europea per gli investimenti, al quale l' Unione trasferisce, per ciascuna garanzia, degli stanziamenti da una particolare riserva per le garanzie, il cui massimale generale è fissato nelle prospettive finanziarie incluse nell' accordo interistituzionale. Nel 2000 sarà possibile trasferire dalla riserva al Fondo di garanzia fino a 204 milioni di euro; tecnicamente, per i prestiti della Banca europea per gli investimenti si trasferisce dalla riserva al Fondo di garanzia il 9% dell' importo, che corrisponde al 65 per cento del valore nominale dei prestiti.
Il Fondo di garanzia previsto nel bilancio finanzia anche il cosiddetto aiuto macroeconomico ai paesi non appartenenti all' Unione, e rappresenta, per gli Stati membri, un facile sistema per fornire aiuto allo sviluppo. La concessione di tali prestiti è riservata, su basi politiche, ai partner commerciali più deboli dell' Unione europea, con una garanzia, a differenza di quanto avviene per i prestiti della Banca europea per gli investimenti, del 100 per cento.
Per quanto riguarda l' aiuto macroeconomico, si pone spesso il problema del ruolo dell' Unione europea nell' ambito della più vasta strutturazione degli aiuti, cui partecipano la Banca Mondiale e il Fondo monetario internazionale. Generalmente la concessione degli aiuti allo sviluppo a paesi terzi è subordinata al rispetto di criteri politici ed economici stabiliti dal Fondo monetario internazionale - il rapporto tra la garanzia concessa attraverso i prestiti della BEI e l' aiuto macroeconomico deve essere inversamente proporzionale. Il Fondo di garanzia può finanziare anche i cosiddetti prestiti Euratom per lo sviluppo dell' industria nucleare nei paesi terzi, ma a questo scopo negli ultimi anni non si è reso necessario effettuare trasferimenti dalla riserva al Fondo di garanzia.
Nel dicembre 1999 il Consiglio ha fissato il massimale generale degli stanziamenti da devolvere alla Banca europea per gli investimenti per il periodo 2000 - 2007 e ha compilato una lista dei paesi terzi che hanno diritto all' aiuto finanziario. Il Parlamento europeo si è occupato di questo argomento con la relazione Rühle nell' autunno 1999; una volta che il Consiglio ha ascoltato il Parlamento, quest' ultimo è escluso dall' esame della questione per quanto riguarda le condizioni delle garanzie.
La decisione che dobbiamo prendere oggi è molto semplice, dobbiamo, cioè, decidere se estendere alla Croazia la garanzia concessa alla BEI. In Croazia la guerra è ormai finita ed è avvenuto un cambiamento democratico, sicchè è motivato l' inserimento del paese tra i beneficiari dei prestiti, così come il conseguente aumento del massimale degli stanziamenti che la BEI è autorizzata a concedere sotto forma di prestiti. Se il Parlamento potesse apportare degli emendamenti alla decisione del Consiglio, vi sottolineerebbe certamente il livello di disoccupazione e i problemi sociali della Croazia, che costringono il paese a tirare la cinghia, ma in questo caso non abbiamo il diritto di apportarli.
La stessa questione di autorità giuridica riguarda la decisione, tra breve all' esame del Parlamento, sull' estensione della garanzia concessa alla BEI ai prestiti alla Turchia. Il Parlamento avrebbe sicuramente molte condizioni da subordinare ai prestiti alla Turchia, ma anche in quel caso si decide, in pratica, su una parola: oggi nel novero dei paesi destinatari aggiungiamo la Croazia, in quel caso la Turchia.
Cogliamo quest' occasione per rendere anche noto alla Commissione che l' anno prossimo gli stanziamenti del Fondo di garanzia non basteranno per le garanzie dei prestiti che ci sono noti.
Signor Presidente, questa proposta di decisione del Consiglio volta ad estendere per la prima volta la garanzia che la Comunità offre alla Banca europea per gli investimenti ha indubbiamente un' importanza straordinaria.
Prima di commentare nello specifico le tematiche correlate alla proposta di decisione, nei confronti di quest' ultima vorrei esprimere il nostro appoggio, poiché viene a confermare la posizione del Parlamento sulle relazioni tra l' Unione europea e la Croazia. Desidero inoltre segnalare che condivido le preoccupazioni del relatore sulla situazione della riserva di garanzia, il cui esiguo margine rimanente potrebbe porre problemi in caso d' imprevisti.
Questa decisione va collocata in un doppio contesto: da un punto di vista strettamente politico, occorre innanzi tutto fare riferimento alla situazione della Croazia. Plaudiamo al nuovo orientamento politico che si è manifestato nel paese dopo le elezioni legislative e presidenziali. L' Unione europea non può che incoraggiare il consolidamento definitivo della democrazia e lo Stato di diritto attraverso un' azione di sostegno finanziario per migliorare la situazione economica e permettere alla popolazione di assimilare i sacrifici necessari per riequilibrare i deficit fondamentali dei conti pubblici.
La BEI può e deve svolgere un ruolo importante nella regione; tuttavia, questo potente strumento finanziario al servizio della politica estera dell' Unione (il cui raggio d' azione si estende a più di sessanta paesi, in linea con il mandato della decisione del 1999) deve evidentemente coordinare la sua attività con le iniziative della Commissione. Quest' ultima, a sua volta, non può ignorare il recente accordo emerso nel dialogo tripartito del luglio scorso, laddove assunse l' impegno, per ogni nuova proposta, di giustificare nella scheda di finanziamento la compatibilità con la programmazione finanziaria in vigore.
Da un punto di vista funzionale, la riserva prevista nelle prospettive finanziarie attualmente in vigore e il funzionamento del fondo di garanzia necessitano - a mio giudizio - di un perfezionamento dei meccanismi per raggiungere gli obiettivi di qualità ed efficacia dei prestiti dell' Unione che godono di una garanzia di bilancio. In tal senso, l' analisi effettuata dal relatore mi sembra un buon punto di partenza. Non si tratta di rivedere né il disegno di garanzia di bilancio né il ruolo della BEI. L' accordo interistituzionale prevede nella procedura di bilancio una serie di dialoghi a tre corsie. In questo contesto, alla luce peraltro dell' esiguo margine rimanente della riserva per la garanzia fissata a 200 milioni all' anno, nulla impedisce che si discuta sulle priorità dell' uso di questo margine nei prossimi anni.
Il nostro obiettivo è naturalmente quello di migliorare l' efficacia della BEI; a tal fine, occorre che la Commissione garantisca una valutazione quanto più perfetta della sua attività. Non possiamo accontentarci di constatare che disponiamo di un sistema di garanzia stabile. Nella procedura di bilancio del 2001 il nostro gruppo politico ha sostenuto una strategia volta a ottenere un netto miglioramento della qualità della spesa e un perfezionamento dei meccanismi di controllo. In questa occasione occorre ribadire gli stessi obiettivi in relazione all' attività della BEI. Il Parlamento non può evidentemente limitarsi ad assimilare passivamente le informazioni fornite dalla Commissione o dalla BEI né a benedire le decisioni del Consiglio.
Signor Presidente, onorevoli colleghi, la relazione della commissione per i bilanci, ora in esame, che invita ad estendere la garanzia concessa dall' Unione europea alla Banca europea per gli investimenti ai prestiti da realizzare in Croazia, affronta due aspetti importanti.
Dichiaro ripresa la sessione del Parlamento europeo, interrotta venerdì 6 ottobre 2000.
Signora Presidente, dal processo verbale della seduta del Parlamento risulta che è stato sollevato in questa sede il caso di un'aggressione razzista nei confronti di un professore, avvenuta a Verona. Sempre dai verbali risulta che il Parlamento ha espresso condanne e soprattutto la sua solidarietà. Vorrei informare che lo stesso professore si è inventato tutto e ha confessato che non vi è stata aggressione alcuna ma si è picchiato da solo. Praticamente siamo stati presi in giro tutti. Volevo solo informare della questione, visto che questa presa in giro del Parlamento da parte del professore di Verona sta nel resoconto verbale.
Onorevole Speroni, questa informazione non richiede comunque una rettifica del processo verbale, ma ne prendo atto.
Onorevoli colleghi, come sapete, dall' ultima tornata di quindici giorni fa tre nuove vittime sono cadute sotto i colpi dell' ETA. Consentitemi di citarle ed evocandole di rivolgere un pensiero commosso e rattristato alle loro famiglie prostrate dal dolore: Luis Portero, procuratore capo del tribunale regionale dell' Andalusia, assassinato a Granada il 9 ottobre; Antonio Munos Carignanos, colonnello medico dell' aviazione, assassinato a Siviglia il 16 ottobre; Maximo Casado, funzionario carcerario, assassinato a Vitoria ieri mattina.
A vostro nome rivolgo ai loro famigliari le nostre più sentite condoglianze e la nostra sincera partecipazione. Dall' interruzione della tregua, il 3 dicembre 1999, con queste ultime vittime ammontano ormai a sedici gli omicidi perpetrati dall' ETA. Benché dinanzi al ripetersi di drammi del genere le parole vengano a mancare non dobbiamo assolutamente arrenderci ma al contrario, come abbiamo fatto per ognuna di queste funeste occasioni, abbiamo il dovere di condannare ancora una volta questi atti intollerabili. Il diritto alla vita è sacro. La Carta dei diritti fondamentali dell' Unione europea, accettata all' unanimità a Biarritz dai Capi di Stato e di governo, lo riconferma nel modo più categorico.
Onorevoli colleghi, osservando un minuto di silenzio vi chiedo di rendere omaggio a queste vittime e di manifestare il nostro appoggio alle autorità e ai democratici spagnoli nella loro lotta contro questo flagello, che spesso viene condotta a rischio della vita. Vi ringrazio.
Presidente. Purtroppo, sono costretta a riprendere la parola per rendere omaggio alla memoria di tutti coloro che in Medio Oriente sono vittime dell' aumento dell' odio e del rifiuto dell' altro.
Domani il nostro Parlamento affronterà questa dolorosa questione in occasione della discussione sul Consiglio europeo di Biarritz, ma oggi mi preme soprattutto esprimervi la mia profonda tristezza innanzi a un fenomeno che ci preoccupa moltissimo, perché rivela l' influenza drammaticamente nefasta degli estremisti di ambedue i campi.
A vostro nome porgo le mie più sincere condoglianze alle famiglie ed esprimo la mia solidarietà a tutti i feriti di quel conflitto.
Spero inoltre che i sostenitori della pace e del dialogo potranno un giorno avere la meglio su coloro che incitano alla violenza e alimentano l' odio.
Presidente. Infine, è noto a tutti che qualche giorno fa piogge torrenziali hanno causato danni senza precedenti in Italia e in Svizzera, causando la morte di venticinque persone, il ferimento di molte altre e provocando danni materiali di grande entità.
Ieri l' altro, in Spagna, piogge intense e inondazioni hanno causato la morte di tre persone mentre altre tre sono date per disperse.
A nome del Parlamento, desidero esprimere tutto il nostro cordoglio, porgendo alle famiglie colpite le nostre più sentite condoglianze e con il vostro consenso vi chiedo di osservare un minuto di silenzio in memoria di quelle vittime.
Onorevole Trakatellis, le darò la parola per mozione di procedura. Tuttavia, debbo prima ricordare, a lei e a tutti i deputati, che il martedì dell' ultima tornata, dopo aver ricevuto vivaci proteste da parte di numerosi colleghi, i quali ritenevano che il giorno prima si fosse abusato del diritto di mozione di procedura, in seduta plenaria ho spiegato...
- (FR)Signora Presidente, al punto 13 del processo verbale "Comunicazione di notifica della decadenza del mandato dell'onorevole Le Pen" , noto che lei ha ritenuto di potersi esprimere a nome del Parlamento, e che la onorevole presidente della commissione giuridica lo ha fatto a nome della commissione.
Vorrei soltanto far rilevare che il Parlamento non è stato chiamato a pronunciarsi in quanto tale. Quanto all' interpretazione della onorevole Palacio per la quale, a titolo personale, nutro il massimo rispetto, - parlo della presidente e non della sua interpretazione - essa deriva da una precedente decisione della commissione, subentrata una volta che quest' ultima aveva deciso di non esprimersi. Aspettandosi la reiezione del ricorso presentato al Consiglio di Stato dall' onorevole Jean-Marie Le Pen, la commissione non si è fatta scrupolo di valutare le conseguenze del ricorso o di commentare la decisione adottata.
La cosa mi pare tanto più grave posto che le leggi francesi prevedono espressamente che la sentenza del Consiglio di Stato, trattandosi di un eurodeputato, sia adottata in Assemblea plenaria, mentre è stata pronunciata soltanto da due sottosezioni, il che comporta una violazione particolarmente grave dei diritti dell' onorevole Le Pen. Ritengo di conseguenza che non sia stato rispettato l' articolo 7, paragrafo 4 del nostro Regolamento.
- Onorevole Gollnisch, posso garantirle che la procedura è stata perfettamente rispettata, per quanto riguarda la lettera e lo spirito dell' articolo 12, paragrafo 2 dell' atto del 20 settembre 1976. L' unico punto sul quale si potrebbe discutere, consiste nel sapere se avrei dovuto o meno prendere atto del decreto di decadenza dell' onorevole Le Pen fin dal momento in cui il governo francese me lo ha inviato. Come sapete, il parere della commissione giuridica è stato di aspettare la decisione del Consiglio di Stato, come ho fatto. E' stato tutto perfettamente rispettato, come da Regolamento.
Signora Presidente, il processo verbale riferisce che sono intervenuto in merito alla situazione in Spagna. Invece, sono intervenuto in merito alla repressione in Spagna e alla situazione nei Paesi Baschi, il che è tutt' altro. Non parlerei mai degli attentati terroristici dell' ETA come della situazione esistente in Spagna. Il processo verbale non riporta fedelmente quanto ho detto. Direi piuttosto che sono intervenuto in merito alla situazione nei Paesi Baschi e alla repressione da parte del governo spagnolo. Può controllare nel resoconto integrale della seduta.
- (FR) Signora Presidente, intervengo sul punto 14 del nostro processo verbale relativamente alla richiesta di revoca dell' immunità parlamentare per il collega Pacheco Pereira. Abbiamo respinto la richiesta, signora Presidente, il che risponde alla domanda da lei posta poc' anzi, e cito la relazione dell' onorevole MacCormick, paragrafo D), dal titolo "Carattere autonomo dell'immunità parlamentare europea rispetto all'immunità parlamentare nazionale" . Le ricordo che in greco "autonomo" si dice auto nomoi, che ha norme proprie, mentre il relatore dice "regole proprie" .
Di conseguenza, per revocare l' immunità parlamentare, se il Parlamento ha le proprie regole, se le sue competenze non sono subordinate quando l' autorità nazionale gli chiede di revocare l' immunità, a maggior ragione, chi più può meno può, a maggior ragione, quando gli si chiede di porre fine al mandato di un collega, ha comunque le proprie regole, ed è "auto nomoi", ha potere discrezionale e le sue competenze non sono subordinate. Ieri, signora Presidente, lei aveva potere discrezionale, come pure il Parlamento, e non una competenza subordinata. E' questo il suo errore giuridico, signora Presidente.
- Onorevole Martinez, lei ha anticipato rispetto alla votazione della relazione sull' onorevole Pacheco Pereira. Le ricordo che la votazione avrà luogo fra poco, alle 12.30.
Signora Presidente, la mia è una mozione di procedura. A seguito del referendum danese, intende ora scrivere al Primo ministro della Danimarca per congratularsi con il suo popolo per avere messo a segno un colpo memorabile a favore della libertà, della democrazia e dello Stato nazione? L' euro avrebbe dovuto simboleggiare la forza e l' unità dell' Europa...
- (FR)Questa non è una mozione di procedura, onorevole Helmer. In questo caso, almeno, è chiarissimo.
Riunione del Consiglio europeo informale di Biarritz (13 e 14 ottobre 2000)
- L' ordine del giorno reca le dichiarazioni del Consiglio e della Commissione sulla riunione del Consiglio europeo informale di Biarritz, che ha avuto luogo il 13 e 14 ottobre 2000.
Signora Presidente, signor Commissario, onorevoli deputati, è con piacere che ritorno quest' oggi fra voi per presentarvi, come da impegno assunto dalla Presidenza francese il 3 ottobre ultimo scorso, i risultati del Consiglio europeo informale di Biarritz al quale come sempre lei, signora Presidente, ha fornito un apprezzato contributo.
Come avevo già detto, le riforme istituzionali in corso d' esame in seno alla Conferenza intergovernativa hanno occupato, e penso che sia un bene, buona parte del tempo disponibile, e dunque inizierò da queste.
Il processo verbale della seduta di ieri è stato distribuito.
Signor Presidente, la prego di inserire il mio nome nell' elenco dei presenti alla seduta di ieri. Mi trovavo in Aula - all' occorrenza posso dimostrarlo - anche durante le votazioni per appello nominale, però non mi sono iscritta.
Signor Presidente, mi chiedo se questo possa essere il momento adatto per parlare di un problema sorto ieri durante il turno di votazioni.
Come ricorderete, nel corso della seduta plenaria si è svolta una votazione in particolare che riguardava la mia relazione ed il cui esito è stato deciso da una maggioranza ottenuta con un solo voto di differenza. Non intendo riaprire la questione. La Presidenza ha dichiarato chiusa la votazione e da parte mia non ho nulla da obiettare al riguardo. In seguito a tale decisione, tuttavia, in Aula tutta una serie di deputati ha iniziato a sostenere che i dispositivi di voto non avevano funzionato e così via.
Riflettendo su quest'episodio ho pensato che, se nel Regolamento non esiste alcuna disposizione che consenta di tornare sul risultato di una votazione dopo la sua proclamazione, tenuto conto dell'allarmante frequenza con cui i vari dispositivi non funzionano, si potrebbero creare gravi difficoltà. Se si verificasse un problema tecnico e non venisse incluso nel computo un intero blocco di voti di una parte dell'Assemblea, l'esito della votazione metterebbe in discussione la validità delle decisioni da noi adottate.
Mi chiedo se in effetti nel Regolamento non dovrebbe esistere una disposizione in materia. Spero che lei consideri questo mio intervento un vero e proprio richiamo al Regolamento.
Ricordo perfettamente questa situazione, onorevole Evans, che sottoporremo all'Ufficio di presidenza. Naturalmente segnalerò alla Presidente questo suo intervento.
Signor Presidente, in margine a questo richiamo al Regolamento si potrebbe anche tenere presente che gli interpreti sono molto gentili nei nostri confronti e talvolta traducono "il mio dispositivo di voto non ha funzionato" mentre dovrebbero dire "io ho omesso di votare".
Signor Presidente, intervengo, in base agli articoli 38 e 64 del Regolamento, in merito ad una questione che riguarda la riunione odierna del Collegio dei Commissari. Vorrei chiedere al Commissario Lamy di rilasciare urgentemente una dichiarazione in Aula sul motivo per cui si sottrae al controllo del Parlamento sulla proposta da lui elaborata nota sotto il nome "Everything but arms".
Ciò ha profonde implicazioni per il Parlamento, per i paesi ACP e per l'Europa nel suo complesso. Dico profonde implicazioni perché l'Assemblea vuole che si affermi sempre più il rispetto dell'obbligo democratico di rendere conto del proprio operato. Questa particolare questione non riguarda solo il Parlamento, ma anche la maggior parte degli Stati membri dell'Unione europea, in particolare quelli che producono derrate quali le banane - che sono decisamente d'attualità - il riso e lo zucchero.
Il Commissario Lamy dovrebbe fare questa dichiarazione oggi in modo che abbiamo effettivamente la certezza del rispetto dell'obbligo cui ho accennato. Sembra che non abbia alcuna intenzione di discuterne con il Parlamento, ma si tratta di una questione di estrema importanza.
Signor Presidente, l'onorevole Evans è poc'anzi ritornato sulle votazioni di ieri mattina ed in particolare su quella in cui, per un solo voto di differenza, sono stati approvati determinati emendamenti.
Credo che il Parlamento faccia bene ad attenersi alle norme attualmente esistenti perché, come un altro deputato ha osservato, molto spesso non sono i dispositivi di voto che non hanno funzionato, ma i deputati che non hanno votato, e se si prevedesse per il futuro la possibilità di correggere il risultato di una votazione non se ne verrebbe mai a capo. Un bell'esempio ci è stato fornito dalla votazione finale sulla relazione dell'onorevole Evans. Se avessi saputo che la somma delle astensioni e dei voti contrari sarebbe stata maggiore di quella dei voti favorevoli avrei chiesto al gruppo di cui faccio parte di votare contro la relazione, che in tal caso non sarebbe stata adottata. Potete vedere la svolta assurda che la situazione avrebbe subito se fosse stato possibile riprendere in esame il risultato di una votazione. Credo quindi che sarebbe meglio attenersi al Regolamento attuale.
Onorevoli colleghi, ne faremo comunque oggetto di esame durante il prossimo Ufficio di presidenza.
Signor Presidente, vorrei solo precisare, rivolgendomi soprattutto all'onorevole Goebbels, che la questione da me sollevata non riguarda casi di singoli deputati che segnalano problemi in relazione al loro dispositivo di voto o simili. Ciò che mi preoccupa sono la possibilità di un mancato funzionamento generale di diversi dispositivi e norme che rischierebbero di mettere in discussione le decisioni adottate dall'Assemblea.
Vorrei anche assicurarle, onorevole Goebbels, che non contesto il fatto che alcune questioni possano essere decise da una maggioranza ottenuta con un solo voto di differenza. Nel 1979 il governo laburista britannico è stato sconfitto proprio in questo modo e dal canto mio non ho mai mosso alcuna obiezione in merito.
Onorevoli colleghi, come ben sapete, negli ultimi giorni in diversi paesi europei le sinagoghe sono state bersaglio di attentati terroristici.
La sessione di ottobre, che reca all'ordine del giorno la votazione del bilancio per il prossimo esercizio, non prevede che vengano presentate risoluzioni d'urgenza. Ciononostante, ritengo che la presente dichiarazione mi offra l' occasione per condannare atti tanto riprovevoli a nome di tutto il Parlamento europeo, che ha sempre esortato al rispetto della libertà religiosa e alla tolleranza reciproca tra le diverse comunità.
Ieri alcuni colleghi, coinvolti più da vicino date le loro funzioni all'interno del Parlamento europeo, si sono uniti a me per ricevere i rappresentanti delle principali comunità religiose presenti in Francia, il paese più colpito dall'ondata di violenza. Al termine della riunione abbiamo lanciato un appello comune per condannare questi atti criminali, per affermare la nostra volontà comune di vigilare su eventuali recrudescenze del razzismo, dell'antisemitismo e della xenofobia e per ribadire la nostra intenzione di cooperare a favore del rispetto reciproco e del ravvicinamento tra i cittadini che vivono negli Stati membri, indipendentemente dalla loro nazionalità e dal loro credo religioso.
Dal 1985, come noto, il Parlamento europeo si è fatto promotore della dichiarazione delle tre Istituzioni sulla lotta al razzismo e alla xenofobia. Da allora la nostra azione è proseguita con numerosi interventi e iniziative, di cui la Carta dei diritti fondamentali rappresenta il più recente. Proseguiremo, instancabili, la nostra azione.
Signora Presidente, il mio intervento fa riferimento alla situazione della Costa d'Avorio.
Questa settimana non è prevista una discussione sui problemi di attualità e d'urgenza. Ieri il popolo della Costa d'Avorio, ancora una volta, dopo la Serbia, ha dato un esempio di impegno e di lotta per la democrazia opponendosi sia ad un colpo di stato militare sia ad elezioni politiche manipolate. Ritengo opportuno che la signora Presidente, a nome del Parlamento europeo, faccia pervenire a Laurent Gbagbo, il vincitore delle elezioni, un messaggio di solidarietà e appoggio.
Progetti di emendamento alle Sezioni I, II, IV, V, VI, VII e VIII del progetto di bilancio generale per l'esercizio 2001 concernenti il Parlamento europeo, il Consiglio, la Corte di giustizia, la Corte dei conti, il Comitato economico e sociale, il Comitato delle regioni e il Mediatore
(I verdi aprono degli ombrelli gialli, su cui spicca la dicitura "Climate Change") Presidente. Sebbene il giallo si intoni perfettamente al blu dei nostri seggi, vi invito a chiudere gli ombrelli, in modo che si possa procedere alla votazione sul bilancio nel clima dignitoso che si addice a questa Assemblea.
Wynn (PSE), presidente della commissione per i bilanci. (EN) Signora Presidente, come lei ha appena detto, la votazione si protrarrà a lungo. Di solito cerchiamo di semplificare la votazione sul bilancio, affinché possa svolgersi nella maniera più rapida possibile; stavolta invece ci troviamo a dover discutere moltissimi emendamenti. Rispetto il diritto democratico di ognuno di presentare emendamenti, ma vorrei far notare agli onorevoli colleghi che, se voteremo emendamenti che non fanno parte dell'accordo quadro generale tra i gruppi, cominceremo a superare i limiti e dovremo interrompere la votazione.
In quasi tutte le categorie non abbiamo margini. Se la votazione non procederà come previsto, sappiate che io o la onorevole Haug potremo chiedere l'interruzione della votazione e allora potremo decidere su che cosa votare.
Vorrei avanzare due richieste: la prima ai colleghi della commissione per l'agricoltura che hanno inoltrato più di 30 emendamenti. La lettera rettificativa sarà presentata prima della seconda lettura, e sarà allora che prenderemo le decisioni definitive sulle questioni agricole; chiedo quindi ai colleghi di ritirare questi emendamenti, il che ci permetterebbe di risparmiare moltissimo tempo.
Chiedo inoltre all'onorevole Heaton-Harris e ai suoi colleghi di ritirare i loro 33 emendamenti; come ho già detto, potremmo risparmiare molto tempo. Devo riconoscere che presentare 33 emendamenti è sempre meglio che presentarne 393, come l'onorevole Heaton-Harris e i suoi colleghi hanno fatto in sede di commissione. Dobbiamo quindi essere grati del fatto che siano soltanto 33, ma sarei comunque lieto se egli decidesse di ritirarli, in quanto ciò accelererebbe considerevolmente i lavori.
Signora Presidente, visti i commenti fatti dall'onorevole Wynn sul numero di emendamenti che la mia commissione poteva o non poteva presentare, è probabilmente opportuno ricordare che tutto ciò fa parte del processo democratico; se non siamo qui per avanzare dubbi e sollevare questioni, qual è lo scopo della nostra presenza?
, relatore generale. (DE) Signora Presidente, c' è una domanda alla quale non è stata data risposta, ovvero se la commissione per l' agricoltura e lo sviluppo rurale è disposta a ritirare i suoi emendamenti. La questione mi interessa molto poiché si tratta del problema più importante in questo ambito. Infatti, se approviamo un solo emendamento commettiamo, per così dire, una violazione dell' accordo interistituzionale - sia lei, signora Presidente, sia i colleghi lo sapete dato che lo ho affermato più volte - in quanto superiamo il margine per i pagamenti. Per favore, può chiedere a qualche esponente della commissione per l' agricoltura di esprimersi in merito?
L' ordine del giorno reca l' interrogazione orale (B5-0546/00) dell' onorevole Varela Suanzes-Carpegna a nome della commissione per la pesca sullo stato dei negoziati relativi ad un nuovo accordo di pesca con il Marocco.
Signor Presidente, signor Commissario, onorevoli colleghi, vorrei innanzitutto esprimere il mio rammarico per l' assenza del Commissario per la pesca, Fischler. Proprio questa settimana mi ha personalmente comunicato che non sarebbe stato presente per un impegno concomitante a Bruxelles, ovvero per un incontro concernente la pesca. In sede di commissione per la pesca abbiamo criticato tale concomitanza; si tratta infatti di un seminario sul controllo della pesca cui siamo stati invitati noi parlamentari e che si svolge proprio la settimana della Plenaria a Strasburgo, fissata nel calendario con un anno di anticipo. Si tratta pertanto di un fatto doppiamente grave. L' ho comunicato personalmente al Commissario Fischler e lo ribadisco oggi pubblicamente.
In tali circostanze, con l' imminente inizio dei negoziati lunedì prossimo a Bruxelles, non credo che la Commissione fornirà oggi molte informazioni, ma lo farà, ci auguriamo, subito dopo lunedì 30. Secondo quanto mi ha comunicato il Commissario, non si vuole svelare la strategia prevista per tali negoziati - decisione del tutto giustificata e rispettabile.
In qualità di presidente della commissione per la pesca approfitto della nostra interrogazione orale e del dibattito odierno per esprimere ad entrambe le parti, dal momento che a entrambe le parti si rivolge la nostra proposta di risoluzione, alcune considerazioni che passo con la dovuta calma ad esporre.
In primo luogo, vorrei sottolineare la forte preoccupazione della commissione per la pesca per quanto riguarda l' enorme ritardo accumulato nei negoziati. E' infatti trascorso quasi un anno dalla scadenza del precedente accordo, il che spiega la presentazione della nostra interrogazione orale, peraltro formulata già a settembre.
In secondo luogo, faccio presente che in seno alla nostra commissione, competente per quanto riguarda il parere conforme richiesto nel caso di accordo di pesca col Marocco, si è raggiunto il consenso per trasmettere in modo inequivocabilmente chiaro il messaggio espresso nella proposta di risoluzione, che è stato negoziato e presentato in tutti gruppi politici e che oggi voteremo.
Riguardo a tale proposta di risoluzione, sottolineo il nostro fermo appoggio alla Commissione europea per la prosecuzione dei negoziati con il Marocco nonché il nostro appello al Marocco affinché si decida a collaborare nei negoziati e si possa così giungere a una soluzione vantaggiosa per entrambe le parti, cioè una soluzione possibile che deve pertanto essere trovata. Come si ricorda nella nostra proposta, non è possibile che, nel quadro delle strette relazioni che legano in ogni settore entrambe le parti - relazioni politiche, economiche, commerciali, finanziarie, culturali, eccetera - e con un accordo di associazione in corso, non vi sia spazio per la cooperazione in materia di pesca auspicata dall' Unione europea. In realtà vi sono tutti i presupposti per una cooperazione in materia di pesca e con un atto di buona volontà da parte di entrambi è possibile e doveroso ottenerla. La conservazione delle risorse ittiche non deve costituire un problema. Nella sua politica comune della pesca, l' Unione europea applica il principio fondamentale della pesca responsabile e della conservazione delle risorse, considerazioni che valgono per tutti: per i marocchini, per gli europei e per i non europei che pescano in Marocco.
Detto questo, bisogna aggiungere che un accordo generico non è sufficiente. Serve un accordo che stimoli la cooperazione in materia di pesca nonché il settore della pesca marocchina. Esso dovrà però soddisfare pienamente gli interessi delle flotte europee in materia di pesca. Sarebbe veramente un peccato se sforzi così grandi non sfociassero nel risultato da tutti auspicato e se le relazioni col popolo marocchino si deteriorassero o si rompessero proprio nel momento in cui il nuovo e giovane monarca sta favorendo l' avvio di una fase di progresso ricca di speranza, una fase in cui le relazioni con l' Unione europea possono svolgere un ruolo decisivo di sostegno a una speranza tanto grande. Sarebbe veramente un peccato, lo ribadisco, gettare al vento tutte le speranze per il futuro e tante possibilità di accordo reciproco.
Alla Commissione ricordiamo, anche attraverso il paragrafo 8, quanto da essa ci aspettiamo qualora non fosse possibile giungere a un accordo soddisfacente.
Da questa tribuna, facendo leva sulla rappresentanza democratica europea di cui siamo investiti, rivolgo un appello al buonsenso e alla saggezza di entrambe le parti che il 30 prossimo si riuniranno a Bruxelles al più alto livello. Infatti si incontreranno il Commissario europeo per la pesca e il Ministro della pesca del Marocco se, come mi auguro, verrà confermata la sua presenza a Bruxelles, nonché le delegazioni di tecnici assieme al Segretario di stato per gli affari esteri del Marocco, se anche la sua presenza verrà confermata, e al Direttore generale della pesca dell' Unione europea, affinché si avvii un dialogo serio e si trovino soluzioni.
Concludo, signor Presidente, ribadendo che è possibile giungere a tale accordo e che c' è ancora tempo, ma non molto. Questo è quanto auspicano i popoli dell' Unione europea che in questa sede rappresentiamo.
Signor Presidente, onorevoli deputati, la Commissione ha mantenuto una posizione coerente nel corso dei negoziati con il Marocco in conformità al mandato approvato dal Consiglio nell' ottobre 1999. E' ora giunto il momento di aprire una nuova fase nelle relazioni con tale paese nello spirito delle proposte concrete che abbiamo presentato. Esse vertono sull' aiuto che può essere concesso per la crescita e lo sviluppo del settore della pesca del Marocco in linea con le priorità definite dal governo nel piano quinquennale. Tutti gli sforzi che abbiamo profuso negli ultimi mesi, ogni volta che le parti coinvolte si sono riunite a livello tecnico o politico, hanno essenzialmente riguardato le direttrici di un nuovo partenariato nel settore della pesca, che deve essere reciprocamente vantaggioso e ben equilibrato.
Sembrano delinearsi sviluppi sostanziali in seguito all' ultima visita del Commissario Fischler in Marocco, il 16 ottobre scorso; in quella data il Commissario è stato ricevuto dal Re Mohamed VI e ha avuto un incontro con il Primo ministro Yussufi nonché con il Ministro della pesca. Si può affermare che gli incontri da me menzionati abbiano portato all' avvio effettivo dei negoziati in merito ai contenuti di un nuovo partenariato nel settore della pesca. Siamo convinti che la nuova forma di cooperazione così stabilita debba tener conto degli interessi delle due parti e abbiamo preso atto del fatto che il Marocco ritiene che uno degli elementi importanti della cooperazione siano le potenziali ricadute in termini di occupazione.
A nome dell' Unione la Commissione ha ribadito la propria disponibilità a fornire al Marocco gli aiuti per lo sviluppo del settore della pesca, ma che la realizzazione di tale obiettivo non deve offuscare gli interessi europei, ovvero la possibilità di pescare anche a lungo termine nelle acque marocchine. Secondo il nostro parere la cosa importante è che i pescatori dell' Unione riprendano l' attività ad un livello compatibile con l' obbligo di garantire la sostenibilità delle risorse. Abbiamo pertanto raggiunto un consenso per lavorare nella prospettiva di un partenariato responsabile, in merito al quale il Marocco presenterà la propria opinione nel corso della riunione che, come voi stessi avete ricordato, si terrà a Bruxelles il 30 ottobre, ovvero lunedì prossimo.
Desidero infine sottolineare che, se l' Unione europea e il Marocco intendono cooperare in futuro, è necessaria una certa flessibilità da entrambe le parti, poiché le esigenze massimaliste non ci porteranno a nulla. Ovviamente tutte le energie sono dirette alla ricerca di un accordo equo con il Marocco, ma la Commissione, di concerto con gli Stati membri primariamente interessati, sta considerando anche le misure che potranno essere intraprese per sostenere il settore nel caso in cui non venga raggiunto un consenso su un nuovo partenariato. La Commissione ha motivo di credere che sarà possibile definire un partenariato equilibrato con il Marocco. Precisa inoltre che allo stato attuale è prematuro pensare alla natura esatta delle misure che saranno prese qualora la controparte marocchina adotti un atteggiamento negativo.
Signor Presidente, signor Commissario, domani sarà trascorso un anno dalla nostra ultima discussione in Parlamento in merito alla questione Marocco. Stento a credere che sia già trascorso un intero anno. E' passata molta acqua sotto i ponti, ma l' accordo è scaduto e non è stato rinnovato. Si tratta di questioni estremamente complesse che devono essere affrontate con una riflessione particolarmente attenta. Siamo dunque nuovamente riuniti in questa sede e potremmo discuterne quasi come allora. Ciò non ci consentirebbe però di fare alcun progresso; invano ho sperato che potesse prevalere il buonsenso.
Abbiamo ricevuto un comunicato stampa della Commissione e stamani la comunicazione del Commissario Busquin. Una delegazione marocchina esporrà la sua posizione il 30 ottobre a Bruxelles, come mi ha confermato anche il Commissario Fischler. Beninteso si tratta di una posizione della parte marocchina. Ciò non significa affatto che siamo giunti alla fine dei negoziati. Mi domando anzi se i negoziati siano mai iniziati? Stiamo forse discutendo a vanvera? Questa settimana ha avuto luogo una riunione straordinaria della commissione per la pesca ed abbiamo votato una risoluzione comune, che deve essere consolidata dalla nostra interrogazione orale odierna nonché dai nostri timori. Ho avuto una certa difficoltà nell' affrontare la riunione della commissione e la stessa risoluzione poiché, a mio parere, stiamo probabilmente intervenendo in presenza di un provvedimento tuttora in corso e fino ad ora non abbiamo appreso nulla di realmente nuovo. Non sarebbe stato forse più opportuno rinviare la riunione? Abbiamo abbastanza tempo? Posso ben comprendere le preoccupazioni dei pescatori spagnoli e portoghesi interessati. In quanto europarlamentare proveniente da una regione costiera della Germania, posso condividere le apprensioni dei pescatori e delle loro famiglie, che da mesi non possono lavorare e quindi guadagnare.
Alcune settimane fa mi sono personalmente recata ad Algeciras, sulla costa meridionale della Spagna, non lontano dal Marocco. I pescherecci erano tutti ormeggiati in porto ed i pescatori costretti all' inattività. Sono scontenti e delusi dell' operato dell' Unione europea. Le conseguenze sociali ed economiche dell' accordo, a tutt' oggi non ancora rinnovato, sono enormi; infatti esse non investono solo alcune migliaia di pescatori, ma oltre 20.000 persone impiegate nell' industria della trasformazione. Si annuncia peraltro una novità positiva: l' indennizzo finanziario è stato protratto fino alla fine di quest' anno. Si tratta però di una goccia nel mare. Naturalmente l' accordo con il Marocco è una questione politica. La politica è naturalmente strettamente legata alla sensibilità e all' abilità diplomatica. Ora, proprio quando stiamo intravedendo la fine del tunnel, non dovremmo insistere con richieste eccessive. Ritengo che nell' anno passato siano stati commessi sufficienti errori e che si debba ora procedere con estrema cautela. Le attuali strategie devono dunque essere particolarmente prudenti. Visto che i negoziati procedono purtroppo a rilento, mi domando se rimanga abbastanza tempo.
Mi auguro che Commissione e Parlamento possano dare assieme nuovo impulso ai negoziati. E' forse inopportuno chiedere anche in questo caso che il Parlamento europeo prenda direttamente parte ai negoziati? La rilevanza dell' accordo e le sue ripercussioni finanziarie sul bilancio della Comunità lo giustificherebbero. Perché non siamo in grado di risolvere la questione? C' è qualcosa che deve esser nascosto? Sono molto interessata a conoscere gli ultimi sviluppi e a sapere come si svolgeranno i prossimi giorni decisivi e che cosa si può o si deve intraprendere per condurre i negoziati ad una conclusione positiva. Confido, con tutta le cautele del caso, in un esito rapido e positivo. Auguro al Commissario abilità e fortuna nei negoziati e mi pregio di porgere il cordiale benvenuto alla delegazione marocchina.
Signor Presidente, l' assenza del Commissario Fischler in questo dibattito è certamente significativa. Tuttavia mi sembra ancor più deplorevole quella del Direttore generale, Schmidt. Posso comprendere le ragioni del Commissario, ma non quelle del Direttore generale.
Signor Commissario Busquin, la Commissione è un organo collegiale. Se lo fosse sul serio, la difficile questione dell' accordo di pesca con il Marocco sarebbe stata affrontata fin dall' inizio con un approccio globale coinvolgendo tutti i Commissari.
Dubito che lei abbia avuto modo prima di oggi di sentir parlare di tale questione, di un problema che le viene presentato in tutta la sua gravità in questo dibattito. Lei ne guadagnerà in saggezza e noi resteremo col desiderio di ottenere maggiori informazioni.
E' di scarsa consolazione il fatto che l' Unione europea stia finanziando una compensazione destinata ai pescatori e agli armatori. Questi ultimi fin dal primo giorno non hanno fatto altro che ripetere che desideravano pescare. Gli aiuti finiranno comunque il 31 dicembre, data prevista per la riconversione della flotta.
Bell' inizio del terzo millennio per l' Unione europea! Riconvertiamo la flotta perché non siamo stati in grado di negoziare un nuovo accordo di pesca con il Marocco. A undici mesi dalla scadenza dell' accordo precedente non vi è nessuno che ci garantisca che il prossimo accordo sarà raggiunto entro il 31 dicembre prossimo. E' difficile, infatti, ottenere in pochi giorni ciò che non è stato raggiunto in undici mesi.
Signor Commissario Busquin, a volte, come deputato di questo Parlamento, ho avuto l' impressione che la Commissione europea, il Commissario e soprattutto il Direttore generale per la pesca sostenessero troppo timidamente il settore e gli Stati membri da rappresentare nel negoziato. Fin dall' inizio sapevamo tutti che si trattava di un negoziato difficile. Col trascorrere del tempo abbiamo compreso che tale negoziato poteva diventare impossibile. Non è infatti possibile avviare contatti senza tenere conto delle richieste del settore, accogliendo invece senza discuterle quelle avanzate dai marocchini.
Dichiaro ripresa la sessione del Parlamento europea interrotta venerdì 27 ottobre 2000.
Onorevoli colleghi, come sapete, nel corso dell' ultimo mese quattro nuove vittime si sono aggiunte alla lista insostenibile di quanti in Spagna hanno perso la vita in attentati terroristici dell'ETA. Mi sia consentito farne i nomi: José Francisco Querol Lombardero, generale e magistrato della Corte suprema, Jesús Escudero García, agente di polizia e guardia del corpo del generale Querol, Armando Medina, autista del generale Querol, Jesús Sánchez Martínez, conducente dell' autobus.
Il mio pensiero va anche ai numerosi feriti nell' attentato di Madrid del 30 ottobre scorso. Non possiamo fare altro, ahimè, che ribadire i nostri sentimenti di rivolta e la nostra assoluta condanna di questa cieca violenza. Vi invito ad osservare un minuto di silenzio.
Presidente. Molti di loro erano giovanissimi, partivano felici per andare a sciare sulle piste austriache: in 155 hanno trovato un' orribile morte nella catastrofe della funicolare di Kaprun. A nome del Parlamento ho immediatamente rivolto al Presidente Thomas Klestil e al Cancelliere Wolfgang Schüssel le nostre sentite condoglianze e la nostra partecipazione al dramma vissuto dalle vittime, dai loro parenti e da tutto il popolo austriaco.
Per manifestare fino a che punto l' Europa intera partecipa al lutto che ha colpito un intero paese dell' Unione, in queste circostanze eccezionali ho chiesto che le bandiere del Parlamento europeo siano issate a mezz' asta durante tutta la giornata odierna. Vi propongo di osservare un minuto di raccoglimento.
Signora Presidente, la ringrazio vivamente per le parole di condoglianze per la terribile catastrofe che ci ha appena colpiti. Molte di queste persone, soprattutto giovani, sono salite sul treno pensando di andare incontro a un' esperienza positiva, fonte di gioia e divertimento, e invece sono andati incontro a una morte atroce. Non so se qualche altro collega desideri intervenire in proposito - per quanto mi riguarda desidero ringraziarla a nome di molti membri di quest'Assemblea, in ogni caso a nome del mio gruppo e della mia delegazione.
Signora Presidente, dato che lei ha affrontato il tema in termini chiari e compassionevoli, colgo l'occasione per comunicare che per questo motivo noi rinunciamo a una urgenza in materia. Con ciò non intendiamo dire che non ci sia necessariamente bisogno di un' urgenza.
Signora Presidente, mi sia consentito esprimere a nome della mia delegazione i nostri più sinceri ringraziamenti per le condoglianze che ha inviato a nome del Parlamento europeo al nostro Presidente Klestil, al Cancelliere Wolfgang Schüssel e quindi a tutto il popolo austriaco per la catastrofe del Kitzsteinhorn. La ringrazio altresì per aver voluto issare la bandiera a mezz' asta. Siamo uniti nello sconvolgimento e nel dolore per le 150 vittime e condividiamo il dolore dei familiari. Trasmettiamo loro le nostre più profonde condoglianze. Il grande poeta austriaco Rainer Maria Rilke ha scritto: "Grande è la morte, noi siamo suoi con il sorriso sulle labbra". Nei confronti dell' inferno di fiamme sviluppatosi in una ferrovia di montagna considerata particolarmente sicura, e che conduce in una delle zone alpine più belle dell' Austria, tutto il resto passa in secondo piano e la nostra fonte di consolazione è la volontà di condividere il dolore e il lutto.
In questo senso, mi parrebbe appropriato commemorare le vittime con un minuto di silenzio, vittime che non provenivano solo dall' Austria, bensì da molti paesi europei e d' oltremare. Inoltre ritengo che in questo caso si possa rinunciare a una risoluzione.
Il processo verbale della seduta di venerdì 27 ottobre è stato distribuito.
Signora Presidente, il verbale del 27 ottobre riporta la nostra decisione di adottare una risoluzione sui 'lettori' italiani e siamo riconoscenti all'Aula per averla sostenuta con una maggioranza tanto ampia. Nel frattempo, i parlamentari dovrebbero essere al corrente del fatto che il presidente dell'Associazione dei lettori la settimana scorsa ha ricevuto una visita in classe da parte della polizia anti-terrorismo, che voleva controllare se stesse pianificando una qualche manifestazione violenta contro il Ministro dell'istruzione. Dubito che tale reazione possa essere considerata una risposta positiva alla nostra risoluzione.
L'ordine del giorno reca la fissazione dell' ordine dei lavori.
E' stata distribuita la versione definitiva del progetto di ordine del giorno, elaborata, ai sensi dell' articolo 110 del Regolamento, dalla Conferenza dei presidenti nella seduta di giovedì 9 novembre.
Ho ricevuto due richieste sulla relazione dell' onorevole Ceyhun a nome della commissione per le libertà pubbliche e i diritti dei cittadini: una del gruppo del Partito del socialismo europeo volta a rinviare in commissione la relazione e una richiesta del gruppo Verts/Alleanza nordica volta ad aggiornare l' esame della relazione ad una delle prossime tornate.
Il processo verbale della seduta di ieri è stato distribuito.
Signora Presidente, soltanto per una breve rettifica al verbale. Nel modificare l'ordine del giorno di giovedì prossimo è stato affrontato l'argomento del sottomarino britannico a Gibilterra, e sono intervenuti tre oratori. Gli interventi degli onorevoli Poettering e Barón Crespo sono fedelmente ripresi a verbale, nel senso che uno ha chiesto, e l'altro ha concesso, l'impegno politico del gruppo del Partito popolare per iscrivere il punto all'ordine del giorno di dicembre. C'è stato però un terzo intervento, quello dell'onorevole Galeote Quecedo, che non compare a verbale, nel quale risulta soltanto il suo nome.
Mi consenta questa dichiarazione, che riflette timori a nostro parere ingiustificabili per chiunque legga con obiettività la nostra proposta di risoluzione; e questo ci fa temere che di nuovo in dicembre la questione possa essere occultata. Comunque, in fin dei conti questa è una spiegazione. Quanto chiedo, con tutto rispetto, è che l'intervento dell'onorevole Galeote Quecedo risulti a verbale.
La ringrazio, onorevole Aparicio Sánchez. Completeremo pertanto il processo verbale con la dichiarazione dell' onorevole Galeote Quecedo.
Signora Presidente, alcuni di noi si aspettavano ieri una dichiarazione della Presidenza sul Premio Sacharov, cioè sul vincitore, sui voti espressi e su quando avverrà l' annuncio in Plenaria. Potrebbe darci qualche lume al riguardo, oggi oppure prima possibile?
Onorevole Bethell, la sua domanda non rientra nella procedura di approvazione del processo verbale ma molto volentieri le comunico che la Conferenza dei presidenti ha votato a favore del conferimento del Premio Sacharov di quest' anno all' associazione "Basta Ya" . L' associazione "Basta Ya" sarà insignita del premio durante la tornata del prossimo dicembre.
L' ordine del giorno reca la raccomandazione (A5-0325/00), presentata dagli onorevoli Duff e Voggenhuber a nome della commissione per gli affari costituzionali, sull' approvazione del progetto di Carta dei diritti fondamentali dell' Unione europea.
Signora Presidente, in qualità di deputato originario di Salisburgo, vorrei innanzi tutto esprimere un sentito ringraziamento per le parole di conforto e riconoscimento da lei pronunciate ieri. Quando venerdì nel Duomo di Salisburgo si svolgerà la cerimonia funebre per una delle più gravi sciagure che abbiano colpito la mia patria negli ultimi decenni, saprò che anche questo Parlamento farà parte del corteo funebre; desidero ringraziarla per le parole di partecipazione e conforto indirizzate ai congiunti.
Signora Presidente, onorevoli colleghi, dopo un lavoro durato nove mesi e una lunga e affannosa ricerca di consenso, siamo infine giunti al progetto della Carta dei diritti fondamentali europei. Oggi siamo chiamati a esprimere soltanto un "sì" o un "no" e i relatori propongono all'Assemblea plenaria di accogliere questa Carta dei diritti fondamentali e di approvarla. Lo facciamo con piena convinzione. So che molti di voi, così come io stesso, si rammaricano che oggi possiamo soltanto pronunciare un "sì" o un "no" senza poter trasmettere al Consiglio altri messaggi politici che, in questo contesto, sarebbero forse stati necessari e con i quali si vuole manifestare l'appoggio critico di questo Parlamento a favore della Carta dei diritti fondamentali, che rappresenta necessariamente solo un primo passo, ancora ben lungi dal rispondere alle richieste avanzate dal Parlamento nel marzo di quest'anno in relazione a questo progetto politico.
E' tuttavia necessario ricordare anche in che cosa risiede il valore di questa Carta, qualora verrà approvata. Credo vi sia un primo diritto fondamentale - un diritto fondamentale non scritto - che è il diritto degli esseri umani a conoscere i propri diritti. Ad un tale diritto fondamentale viene ora data attuazione. Le vaghe formulazioni e i principi giuridici dell'Unione si trasformano in un sistema di diritti fondamentali chiaro, vincolante per tutte le istituzioni dell'UE e per qualsiasi applicazione del diritto comunitario da parte degli Stati membri. Il valore di questa Carta risiede anche nel fatto che i diritti sanciti dal diritto internazionale - sanciti, ma non vincolanti, sanciti ma non rivendicabili, sanciti ma privi di garanzie - si trasformano in principi giuridici fondamentali, in quelli che possiamo definire principi costituzionali dell'Unione e che sicuramente daranno il via a un processo che renderà infine questa Carta vincolante dal punto di vista giuridico.
Una rivoluzione nel dibattito e nella storia dei diritti umani e dei diritti fondamentali è tuttavia data dal fatto che in questa Carta, per la prima volta, sono stati inseriti i diritti sociali, equiparati ai classici diritti dell'uomo e ai principi classici, cosa che la distingue da qualsiasi altro catalogo di diritti fondamentali degli Stati membri. Questa Carta è anche espressione di una base di valori comuni per tutti i paesi candidati, per tutti gli Stati che vogliono aderire all'Unione europea e proprio nel settore dei diritti sociali lancia un chiaro segnale ai paesi candidati affinché queste norme sociali vengano rispettate.
E' mia profonda convinzione che la Carta - anche se alcuni capi di Stato e di governo non vogliono ammetterlo - rappresenti anche l'avvio di quel processo costituente che questo Parlamento ha rivendicato ripetutamente e con tanta caparbietà. Sono convinto che con la Carta dei diritti fondamentali sia stata posta la prima pietra di una futura costituzione europea e di un processo costituente. Ritengo che ciò sia sufficiente a indurre noi tutti ad approvare questa Carta anche se su singoli punti possa risultare difficile dover accettare che non figurino in essa molti diritti, alcuni dei quali davvero essenziali, che il Parlamento ha giustamente rivendicato a favore dei cittadini d'Europa. Non si comprende come mai non sia stato inserito il diritto ad una equa remunerazione, come mai abbia suscitato resistenze insuperabili la richiesta di inserire il diritto ad un reddito minimo che rispetti la dignità umana, il diritto al lavoro, il diritto all'alloggio. Ritengo che in futuro questa Carta dovrà essere perfezionata per poter diventare la base di una Costituzione europea. Ciò non può tuttavia impedirci di compiere con decisione questo primo passo.
Spero che questo Parlamento, anche se oggi ha soltanto la facoltà di dire "sì" a questa Carta dei diritti fondamentali, nelle prossime settimane non darà adito ad alcun dubbio sulla sua decisione di pretendere dal Consiglio che la Carta abbia valore giuridico vincolante e che essa consenta ai cittadini di ricorrere alla Corte di giustizia delle Comunità europee. Mi auguro che il Parlamento, a grande maggioranza, nella sua risoluzione sul Consiglio di Nizza, ribadirà queste richieste con particolare vigore.
Concludendo, mi sia consentito ringraziare anche il mio correlatore per il grande ed ammirevole lavoro svolto e ringrazio voi per il vostro sostegno.
Signora Presidente, indipendentemente da quello che si può pensare del mandato attribuito dal Consiglio europeo di Colonia, è alquanto sorprendente che la Convenzione costituita per redigere la Carta sia perfettamente riuscita ad ottemperare a tale mandato. La trascrizione dei diritti e delle libertà fondamentali insite nelle tradizioni costituzionali degli Stati membri e nei principi generali del diritto dell' Unione è stato un compito straordinariamente complesso.
A mio avviso, la Convenzione è riuscita a conseguire un solido equilibrio tra l' autodisciplina e l' aspirazione. Ci siamo astenuti dal sostituire i Trattati, ma ne abbiamo massimizzato l' impatto, rendendo per la prima volta chiara e visibile la relazione tra il cittadino e l' Unione. Qualcuno rimarrà deluso dal fatto che la Carta non sia stata in grado di andare oltre, ma questo evidentemente è un compromesso forgiato nel crogiolo della Convenzione e rappresenta un punto di equilibrio tra tendenze politiche, nazionalità e culture antagoniste.
Tale equilibrio ha raccolto un ampio consenso in seno alla Convenzione e altrettanto dovrebbe essere possibile in seno al Parlamento europeo. Il Parlamento ha svolto un ruolo forte nella redazione della Carta. Ci siamo avvantaggiati di questa forte partecipazione al processo e i cittadini che rappresentiamo trarranno profitto dalla proclamazione solenne della Carta, in particolare poiché l' articolo 52 paragrafo 3 afferma che l' Unione può concedere una protezione più estesa dei diritti fondamentali europei con il progredire dell' integrazione europea.
Signora Presidente, onorevoli presidenti, onorevoli deputati, in primo luogo desidero associare le condoglianze della Presidenza a quelle espresse dal Parlamento europeo per la catastrofe avvenuta nei pressi di Salisburgo, in Austria, e manifestare la nostra sentita partecipazione al dolore dei famigliari delle vittime di questo gravissimo incidente.
Presentazione della relazione annuale della Corte dei conti - 1999
L' ordine del giorno reca la presentazione della relazione annuale della Corte dei conti per l' anno 1999.
Porgo un caloroso benvenuto al presidente della Corte dei conti, signor Karlsson, e gli do immediatamente la parola.
Signora Presidente, onorevoli deputati, vorrei ringraziarvi a nome dei membri della Corte dei conti per avermi invitato a presentare la XXIII relazione annuale della Corte. Come negli anni precedenti, questa presentazione segna l' inizio della procedura di discarico per l' esercizio finanziario 1999.
La relazione segue la struttura utilizzata negli ultimi due anni, in cui i capitoli prendono in esame le entrate e ciascun settore di spesa che rientra nelle rubriche delle prospettive finanziarie. Troverete anche un capitolo dedicato alla dichiarazione di affidabilità e, allegate alla relazione, le osservazioni della Corte dei conti relative all' attuazione del sesto, settimo ed ottavo Fondo europeo di sviluppo.
I vari capitoli della relazione annuale esaminano quattro problemi principali. In primo luogo, si presenta un' analisi delle modalità di esecuzione e di gestione del bilancio nell' ambito delle rubriche finanziarie specifiche. Noterete che la Corte, in risposta alle richieste espresse dal Parlamento, ha prestato maggiore attenzione al seguito dato alle osservazioni del passato. In ciascun capitolo la Corte esamina i progressi compiuti in diversi settori riguardo ai quali aveva già presentato osservazioni in precedenza, ed io tornerò su alcune delle questioni trattate nel corso della presentazione.
In terzo luogo, in risposta alla richiesta del Parlamento europeo, la Corte dei conti ha ampliato il lavoro di revisione relativo alla dichiarazione di affidabilità ed ora fornisce maggiori informazioni per settore di spesa in ogni capitolo. Infine, la Corte presenta in ciascun capitolo i vari elementi chiave emersi nella revisione. Molti di tali elementi sono approfonditi nelle relazioni speciali della Corte dei conti.
Dall' ultima procedura di discarico la Corte ha adottato 24 relazioni speciali, contenenti i risultati di controlli relativi ad una vasta serie di settori specifici, nei quali la gestione finanziaria della Comunità può essere migliorata. Anche se tali relazioni non formano parte della presentazione odierna, occorre tenerne conto nella procedura di discarico.
Le entrate dell' esercizio finanziario 1999 ammontano complessivamente a 86,9 miliardi di euro. Le risorse provenienti dal prodotto nazionale lordo rappresentano il 43 per cento del totale delle entrate. Le risorse provenienti dall' imposta sul valore aggiunto ammontano al 36 per cento e le risorse proprie tradizionali al 15 per cento del totale delle entrate. Il restante 5 per cento è costituito dall' eccedenza disponibile dell' esercizio precedente e da altre entrate. Ciò significa che quattro quinti delle risorse comunitarie, le risorse basate sul prodotto nazionale lordo più quelle basate sull' imposta sul valore aggiunto, sono calcolati e fissati utilizzando dati statistici.
In questo contesto vorrei rilevare due importanti osservazioni della Corte dei conti. In primo luogo, da diversi anni la Corte critica l' uso di un sistema statistico aggregato (SEC79), che per tutti gli altri scopi è già stato sostituito da un nuovo sistema (SEC95). C' è una differenza di 16 anni. In secondo luogo, nel contesto della lotta contro le frodi sull' IVA, la Corte ha identificato un metodo basato su un confronto tra i dati fiscali e i dati statistici sui consumi intermedi, che può risultare particolarmente utile per individuare i settori che presentano un alto rischio di frode fiscale. Invita pertanto gli Stati membri a prendere in considerazione l' impiego di tale metodo.
Nel settore doganale, la Corte rileva la complessità e l' applicazione incostante del regime di perfezionamento passivo. Nondimeno, sostiene la proposta della Commissione di modernizzare i regimi doganali che hanno un' incidenza economica.
Per quanto riguarda la spesa del 1999, è stato iscritto in bilancio un importo totale di 93,6 miliardi di euro a titolo di nuovi impegni e sono stati registrati pagamenti per un ammontare di 80,3 miliardi di euro. Tali cifre corrispondono rispettivamente al 96 e al 92 per cento degli stanziamenti disponibili per l' esercizio in questione. I tassi di utilizzazione stimati nelle prospettive finanziarie sono rispettivamente pari al 91 e all' 83 per cento.
La spesa a titolo del bilancio comunitario si distribuisce in diversi settori. E' quindi difficile trarre conclusioni generali sull' esecuzione di questo bilancio. Tuttavia, la Corte rileva i seguenti punti principali. Metà della spesa del 1999 è registrata a titolo della politica agricola comune. Come si afferma al capitolo 2 della relazione annuale, l' elevato tasso di spesa, pari quasi al 99 per cento degli stanziamenti definitivi, si spiega in parte con i numerosi trasferimenti, che di fatto riflettono la scarsa accuratezza delle previsioni iniziali, sia in materia di entrate che di spese. La Corte invita la Commissione e gli Stati membri a migliorare la qualità di tali previsioni.
Anche per i Fondi strutturali vi sono stati numerosi storni di stanziamenti che hanno notevolmente modificato la struttura del bilancio 1999. Si sono inoltre riscontrate differenze significative tra la programmazione dei fondi e le dotazioni previste dalle prospettive finanziarie, ed è stato necessario riprogrammare la maggior parte degli interventi dei Fondi strutturali. In questo ambito si è inoltre registrata una sottoesecuzione degli stanziamenti d' impegno e di pagamento ed una concentrazione delle operazioni alla fine dell' esercizio.
Nei settori in cui i programmi comunitari sono attuati direttamente dalla Commissione, per esempio le politiche interne e le azioni esterne, i tassi di esecuzione sono in qualche misura inferiori. Si rileva inoltre una forte concentrazione di impegni e di pagamenti alla fine dell' esercizio, aspetto che si ripresenta ogni anno.
Di conseguenza, la Corte ribadisce le osservazioni formulate negli scorsi anni riguardo agli effetti negativi di questa prassi, per esempio le decisioni mediocri ed affrettate, l' enorme mole di lavoro che genera il rischio di errori, e così via.
Infine, sia nel capitolo delle politiche interne che in quello delle azioni esterne, la Corte rileva che le osservazioni della Commissione sull' esecuzione del bilancio sono inadeguate. Pertanto, la Corte accoglie con soddisfazione il chiaro impegno espresso nella risposta della Commissione di introdurre miglioramenti sostanziali nelle relazioni sul bilancio e sulla contabilità.
Dall' esercizio finanziario 1994, la Corte redige una dichiarazione di affidabilità annuale. Ogni anno la Corte ha espresso serie critiche sulla legittimità e la regolarità dei pagamenti e delle relative operazioni. Quest' anno non è da meno. Infatti, il controllo dei pagamenti del 1999 rivela ancora una volta un livello inammissibile di errori che incidono sull' importo dei pagamenti o sulla realtà o l' ammissibilità delle operazioni su cui questi si basano.
La maggior parte degli errori è stata rilevata nei settori del bilancio comunitario gestiti dalle autorità degli Stati membri. Essi riguardano principalmente la non conformità ai criteri di ammissibilità, le dichiarazioni eccessive, i documenti giustificativi insufficienti e gli errori di calcolo.
Sono stati rilevati anche molti casi di inosservanza della normativa e di carenze dei sistemi per i quali non è possibile valutare direttamente l' incidenza sui pagamenti, ma che aumentano il rischio di errori. Gli esempi più frequenti in questo contesto sono i problemi nel rispettare i requisiti delle procedure di controllo, la mancanza di una documentazione sufficientemente dettagliata e l' inosservanza delle procedure di gara.
Pertanto, nelle sue attività di controllo per il 1999 la Corte non ha constatato gli elementi probatori necessari per attestare la legittimità e la regolarità delle operazioni pertinenti, fatta eccezione per le risorse proprie, gli impegni e le spese amministrative.
D' altro canto, per il sesto, settimo e ottavo Fondo europeo di sviluppo, la Corte fornisce una dichiarazione positiva di affidabilità. Non solo è dovere della Corte riferire in merito agli errori riscontrati nelle sue verifiche, ma essa deve anche assicurare che i risultati dei controlli siano interpretati ed usati correttamente. Vorrei pertanto rammentare agli onorevoli parlamentari che l' alta incidenza di errori riscontrata dalla Corte non può e non deve essere interpretata come un indicatore del livello di frodi che interessano il bilancio comunitario.
Gran parte degli errori di pagamento riscontrati dalla Corte sono dovuti a problemi di gestione e di controllo finanziario inadeguati e solo una modesta percentuale degli errori constatati ha reso necessarie ulteriori indagini da parte dell' OLAF o delle autorità degli Stati membri. Un altro rischio di travisamento deriva dal fatto che gli obiettivi delle azioni correttive sono definiti in termini di riduzione del tasso di errore e di rilascio di una dichiarazione positiva di affidabilità. Come la Corte ha sottolineato nella relazione precedente, per ottenere un miglioramento a medio termine è necessario combinare misure generali e misure specifiche, in particolare chiarire e migliorare le procedure di controllo, soprattutto a livello degli Stati membri. In questo contesto, la Corte accoglie con favore il piano d' azione della Commissione per migliorare la gestione finanziaria, presentato all' autorità di bilancio nel quadro della procedura di discarico per l' esercizio 1998.
Questa riflessione mi porta a fare alcune osservazioni sulla riforma della Commissione. La Corte accoglie favorevolmente gli sforzi della Commissione Prodi intesi a costruire una struttura di gestione e controllo solida e moderna e nel contempo concentrare l' attenzione sulle modalità di definizione delle priorità politiche e di assegnazione delle risorse.
Molte delle lacune cui la Commissione intende ora porre rimedio sono state evidenziate dalla Corte in diverse occasioni. Per esempio, le proposte della Commissione di aumentare la responsabilità degli ordinatori per l' esecuzione degli impegni e dei pagamenti e di porre fine al sistema accentrato di approvazione preventiva delle operazioni da parte del controllore finanziario, insieme alla creazione di un servizio di revisione contabile interno indipendente, sono in linea con la necessità di migliorare la gestione finanziaria rilevata dalla Corte nel parere n. 4/97.
Un altro aspetto della riforma, che rispecchia una delle principali priorità identificate dalla Corte, è la maggiore attenzione dedicata alla misurazione dei risultati e delle prestazioni, nell' ambito di un' assegnazione delle risorse coerente con priorità ed obiettivi predeterminati, chiaramente definiti e misurabili.
A livello settoriale, la Commissione ha annunciato programmi di riforma che rispondono anch' essi a preoccupazioni espresse dalla Corte nel corso degli anni, per esempio le proposte intese a migliorare la gestione dei programmi di aiuto esterno. Questa iniziativa si basa su un' analisi molto simile a quella effettuata dalla Corte, esposta in forma più esauriente nella relazione annuale sull' esercizio 1997.
Sebbene la Corte incoraggi la Commissione a passare dai principi alla pratica con la massima celerità, va ricordato che a tutt' oggi gran parte della riforma rimane solo sulla carta. L' introduzione di questa nuova riforma comporterà un vero e proprio cambiamento nella cultura di gestione della Commissione, processo che senza dubbio richiederà tempo.
Per quanto riguarda il seguito dato alle osservazioni precedenti, la relazione annuale per l' esercizio 1999 rileva le difficoltà incontrate dalla Commissione nell' introdurre le modifiche già concordate. In alcuni casi, per esempio a proposito delle riforme delle misure relative alle sovvenzioni per l' uso del latte scremato e del latte scremato in polvere, del programma di assistenza per il Sudafrica e di alcuni aspetti delle risorse proprie tradizionali, la Commissione si è attivata per porre rimedio a lacune specifiche poste in evidenza dalla Corte.
Riprendiamo la seduta. Desidero informarvi che sembra che in qualche punto dell'edificio uno spiritello maligno abbia provocato un guasto nel sistema. I tecnici che avevano installato il sistema stanno cercando individuare l'origine del problema, che si presenta a intermittenza. Spero che l' inconveniente potrà essere risolto quanto prima.
Il processo verbale della seduta precedente è stato distribuito. Vi sono osservazioni?
Signor Presidente, secondo quanto riportato a pagina 27 dell'allegato al processo verbale io avrei votato a favore dell'emendamento n. 20 alla relazione Morillon. Non condivido il contenuto di quell'emendamento; desidererei quindi che comparisse a verbale il mio voto contrario.
Onorevole Watson, apporteremo le necessarie rettifiche nel prossimo processo verbale.
Signor Presidente, a nome della onorevole Van der Laan e a titolo personale, chiedo che sia messo a verbale che noi abbiamo votato contro l'emendamento n. 15 alla relazione Morillon e a favore del rilascio di Leyla Zana e degli altri prigionieri curdi.
Signor Presidente, ritengo utile fare un'osservazione procedurale. Ieri il mio gruppo, come spesso si verifica nel corso delle votazioni in quest'Aula, ha innestato il pilota automatico, con esito oserei dire catastrofico perché abbiamo scoperto di aver votato in maniera errata per quanto riguarda l'emendamento n. 15 presentato dal gruppo GUE, in cui si chiedeva il rilascio di Leyla Zana e di altri prigionieri.
Ho già fatto apportare una correzione, ma le chiederei di intervenire formalmente affinché, nel corso della giornata, i colleghi del gruppo ELDR abbiano la possibilità di contattare i servizi di seduta. Alcuni colleghi non sono presenti, in parte a causa dell'interruzione, in parte perché il problema non era previsto. Gradirei il suo aiuto.
Signor Presidente, desidererei parlare più del futuro che non del passato e sottolineare che la votazione per le misure da prendere in merito all' ESB dovrà svolgersi durante la seduta odierna. Si tratta infatti di un argomento di vitale importanza ed interesse per i cittadini e quindi sarebbe opportuno giungere a delle decisioni entro la seduta di oggi.
Accesso del pubblico ai documenti del Parlamento europeo, del Consiglio e della Commissione
L'ordine del giorno reca la relazione (A5-0318/2000), presentata dall'onorevole Cashman a nome della commissione per le libertà e i diritti dei cittadini, la giustizia e gli affari interni, sulla proposta di regolamento del Parlamento europeo e del Consiglio concernente l' accesso del pubblico ai documenti del Parlamento europeo, del Consiglio e della Commissione (COM(2000) 0030 - C5-0057/2000 - 2000/0032(COD))
Ho l'onore di presentare la relazione in esame che verte su un tema cruciale per la vita dei popoli che rappresentiamo, un tema vitale per lo stesso futuro dell'Unione. Nello stilare la relazione mi prefisso di formulare una proposta che dia prova di maturità politica, ma che sia soprattutto pratica e ragionevole dal punto di vista sia delle Istituzioni sia dei cittadini. Credo che nella mia relazione si possa cogliere questo sforzo e che essa rifletta anche le opinioni della correlatrice, onorevole Maij-Weggen, alla quale voglio esprimere la mia gratitudine.
Permettetemi di sottolineare che questa relazione è un testo giuridico, e come tale deve essere minuziosa e inoppugnabile; non si tratta di un opuscolo informativo, che verrà redatto in seguito. Mi rammarico tuttavia che alcuni abbiano cercato di falsarne l'immagine per un meschino calcolo politico; qualche superficiale titolo di giornale e un minimo di spazio sulla stampa bastano per far perdere a certe persone il contatto con la realtà. La relazione acquista importanza ancora maggiore alla luce della normativa adottata in agosto dal Consiglio, la cosiddetta "decisione Solana"; la relazione afferma esplicitamente la necessità di respingere la decisione di agosto, insieme ad altre decisioni.
Quel che ci occorre è un cambiamento di cultura; siamo un conglomerato di 15 Stati membri, nei quali il problema dell' accesso del pubblico ai documenti è affrontato in maniera non uniforme, ma sono lieto di vedere che, in complesso, il Parlamento europeo si erge a contrastare quelle forze che vorrebbero mantenere le Istituzioni inaccessibili al pubblico. L'accesso ai documenti e una vasta informazione sono fattori essenziali che permettono ai cittadini di chiamare gli organi di governo dell'Unione europea a rispondere del proprio operato; ciò inoltre è fonte di maggiore efficienza. Credo che, grazie anche al prezioso contributo della onorevole Maij-Weggen, siamo riusciti ad elaborare un testo maturo e ragionevole, che produrrà cambiamenti rivoluzionari nelle Istituzioni, ma recherà anche reali e concreti benefici ai cittadini europei.
E' evidente che l'articolo 255 del Trattato consente di interpretare il diritto di accesso dei cittadini ai documenti delle Istituzioni in maniera ampia; permettetemi quindi di descrivere alcuni dei mutamenti introdotti dalla relazione. Tutti gli organismi e le Istituzioni citati nell'articolo 255 devono essere espressamente menzionati nel regolamento; essi comprendono non solo comitati e gruppi di lavoro, ma anche tutte le Agenzie create dalle Istituzioni. Tutti i documenti delle Istituzioni devono essere pubblici, a meno che non vi sia un motivo fondato per decidere in senso contrario, in base a una valutazione della loro nocività e stabilendo un limitato numero di deroghe, le quali sono discrezionali e non, come qualcuno vorrebbe farvi credere, vincolanti.
Il termine "documento" va interpretato secondo un' accezione ampia; devono quindi rientrarvi pure i documenti interni delle Istituzioni, anche se possono esserne esclusi i documenti informativi, le "riflessioni". Come prevede la proposta della Commissione, si deve istituire un registro dei documenti che contenga i documenti direttamente accessibili, ma anche i documenti classificati come "riservati" con indicazione della deroga applicata. In tal modo il pubblico verrà a conoscenza dell'esistenza di tali documenti e potrà contestarne la classificazione. Inoltre, l'accesso ai documenti - via Internet o con metodi tradizionali - dev'essere agevole. Infine - elemento questo di estrema importanza - il Parlamento eserciterà un costante controllo sul processo e sulla sua applicazione.
Vorrei chiarire alcuni altri punti; il sistema di classificazione delineato nella relazione vuol rendere più agevole l'accesso ai documenti. La richiesta di un documento equivale a una contestazione della sua esclusione; allorché un documento viene richiesto, l'applicazione dell'esclusione dev'essere riconsiderata caso per caso. L'obiettivo è che gli accordi interistituzionali presenti o futuri, cui fa riferimento la relazione, poggino sulla base giuridica dell'articolo 255; in tal modo le Istituzioni potranno concordare tra loro un saldo e coerente contesto, che garantisca ai cittadini il più ampio diritto d'accesso.
Secondo alcuni deputati il testo da me elaborato si avvicina troppo alle posizioni del Consiglio e della Commissione; in realtà i problemi fondamentali che Consiglio e Commissione individuano nella relazione corrispondono - e ciò è abbastanza singolare - proprio a quelle contrapposizioni che sembrano dividere la maggioranza del Parlamento da alcuni dei gruppi di minoranza della nostra Assemblea. Esorto quindi Consiglio e Commissione ad abbracciare la causa del cambiamento: l'Unione deve avvicinarsi ai cittadini, deve assumersi le proprie responsabilità e divenire più trasparente, soprattutto ora che ci avviciniamo all'ampliamento. Dobbiamo cogliere quest'opportunità e insieme dobbiamo risolvere i problemi che essa ci pone; chiedo al Parlamento di sostenere la mia relazione.
Signor Presidente, ci è voluto molto tempo perché la Commissione presentasse una proposta in materia di apertura e trasparenza dell' amministrazione. Da anni alcuni membri del Parlamento avevano avanzato una richiesta in tal senso. All' inizio di questa legislatura ho presentato una proposta di iniziativa alla commissione per gli affari costituzionali. All' epoca la Commissione ha risposto promettendo una proposta concreta entro sei mesi e la promessa è stata mantenuta.
Purtroppo, però, il contenuto non corrisponde alle nostre aspettative. Numerose sono le critiche mosse dalle organizzazioni dei giornalisti, dalle ONG, da diversi Stati membri nonché dal nostro Parlamento. Non deve quindi meravigliare che siano stati presentati tanti emendamenti per cui il regolamento risulta sensibilmente modificato. Gli adeguamenti apportati fanno riferimento alle normative sulla trasparenza della pubblica amministrazione vigenti in alcuni Stati membri, ma anche al Freedom of Information Act statunitense. Per quale motivo, infatti, Bruxelles dovrebbe offrire ai cittadini europei minore trasparenza rispetto a quella che Washington garantisce ai cittadini statunitensi?
Il processo verbale della seduta di ieri è stato distribuito.
Signor Presidente, nel processo verbale di ieri, alla pagina 14 della versione francese, si legge che dobbiamo considerare oggi la mia richiesta di rinviare la votazione sulla relazione Villiers.
Credo sia giunto il momento di farlo. Propongo di votare la relazione Villiers a novembre, a Bruxelles, perché ci sono alcuni emendamenti piuttosto delicati e non vorrei che fossero votati da maggioranze casuali.
Ne parleremo subito. Per il momento siamo ancora all'approvazione del processo verbale.
Signor Presidente, ieri avevo chiesto di rinviare la votazione sulla relazione della onorevole Villiers, in quanto trattasi di un testo importantissimo che non merita di essere esaminato in un'Aula non molto piena. Da parte mia, deploro che i colleghi si astengano dal venire a Strasburgo il venerdì, ma questo è un dato di fatto. Se votiamo oggi rischiamo di avere risultati fondati su maggioranze casuali e ciò non contribuisce a dare lustro al nostro Parlamento.
La procedura stabilisce che gli onorevoli colleghi si esprimano su questa proposta: sentiremo un oratore favorevole ed uno contrario.
Signor Presidente, vorrei intervenire a favore della proposta dell'onorevole Goebbels e mi appello all'Aula. Sta a voi decidere se è il caso di rimandare la votazione. Il venerdì è una giornata difficile per noi a Strasburgo ed io ritengo che, data la delicatezza della questione concernente aspetti procedurali e il nostro rapporto con la Commissione, sarebbe meglio dare ai gruppi l'opportunità di votare in presenza di un numero maggiore di eurodeputati.
Mi rammarico del fatto che stamani le presenze siano scarse, e non sarei intervenuta se non pensassi che l'importanza della relazione e delle decisioni da prendere richieda la presenza di un numero maggiore di deputati.
So che di venerdì ci sono problemi e quindi mi affido all'Aula. Personalmente ritengo però che si debba votare per rimandare la votazione della relazione.
Abbiamo sentito la relatrice. Ora ci occorrono un oratore favorevole ed uno contrario.
Signor Presidente, sono entrato in politica nella speranza di convincere la gente con le mie argomentazioni e, occasionalmente, di vincere qualche votazione. Uno dei modi in cui si può vincere una votazione è quello di presentarsi al voto quando gli avversari non ci sono. Se un deputato non può partecipare a causa di una qualche calamità inevitabile, allora votando si violerebbe la democrazia, ma se invece quel deputato non si è preso il disturbo di intervenire, allora non merita di votare. Non è l'Aula che priva questi deputati del diritto di voto, ma sono i deputati a non essere presenti.
Signor Presidente, è una questione di principio. La onorevole Villiers non ha concordato quanto detto con il nostro gruppo. Sono d'accordo con lei sul fatto che si tratta di una relazione importante, ma ciò non significa che non possa essere messa ai voti il venerdì mattina.
La prossima sessione di dicembre sarà l'ultima volta che ci riuniremo qui il venerdì mattina. Io ero contrario all'abolizione della riunione del venerdì, ma debbo accettare quanto è stato deciso. Tuttavia, finché continuiamo a riunirci qui a Strasburgo il venerdì, questo va considerato come un normale giorno di lavoro.
Chiedo a tutto il gruppo del PPE ed anche alla onorevole Villiers di votare contro la proposta di rinvio del voto alla seconda sessione di novembre. Non si tratta di una proposta concordata con il mio gruppo e ciò non è corretto. Ecco perché chiedo di votare subito.
Dichiaro ripresa la sessione del Parlamento europeo, interrotta venerdì 17 novembre 2000.
Numerosi colleghi hanno espresso l' auspicio che venisse commemorato Gaetano Martino nel centennale della sua nascita.
E' per me un onore poter rendere omaggio alla memoria di questo grande Europeo, il cui nome è indissolubilmente legato alla Conferenza di Messina che, nel 1955, ha gettato le basi della Comunità europea.
Gaetano Martino era un illustre medico ed uomo politico. Onorò con la sua presenza per dieci anni la nostra Assemblea, della quale fu eletto presidente in due occasioni durante gli anni Sessanta.
Questa presidenza coronò una lunga carriera politica, portandolo ad occupare altissimi incarichi prima in seno alla Camera dei deputati e poi del governo italiano, ove fu successivamente Ministro della pubblica istruzione e Ministro degli esteri.
In qualità di ministro e di parlamentare europeo, portò avanti una battaglia molto coraggiosa a favore dell' Università europea di Firenze.
Riteneva infatti che le fondamenta comuni dell' Europa fossero culturali e spirituali.
Sin dai primi passi, la costruzione europea si rivelò difficile, irta di ostacoli. Tuttavia Gaetano Martino, forte della sua profonda cultura umanistica e della sua fede incrollabile nell' Europa, li superò con successo. Prova ne è che il 1º giugno 1955, ossia meno di un anno dopo il fallimento della Comunità europea di difesa, progetto quanto mai ambizioso, ricominciò a tessere la tela dell' unificazione proponendo la Conferenza di Messina che sarebbe stata, come sapete, la fonte dei Trattati di Roma del 1957. Così il motore europeo, che aveva conosciuto una battuta d' arresto, ripartì rapidamente ed il mercato comune divenne realtà.
Abbiamo deciso di raccogliere in una pubblicazione tutti discorsi di Gaetano Martino, in quanto possono essere edificanti per i giovani che non hanno vissuto il duro periodo del dopoguerra. Nel 1958, dalla tribuna di Strasburgo, egli affermava: "Per la prima volta nella storia di questo continente, contrassegnata dalla guerra più che dalla pace, assistiamo all' unificazione generale dell' economia. Così viene ad essere garantito il futuro e si configura la prospettiva di una grande comunità che riunisca individui con lingue, costumi e fedi diversi, di cui il nostro Parlamento è uno degli organi istituzionali" .
Onorevoli colleghi, a pochi giorni dal Consiglio europeo di Nizza, non posso esimermi dall' esprimere l' auspicio che l' eredità di Gaetano Martino e lo spirito di Messina continuino ad essere fonte d' ispirazione per noi tutti ed in particolare per quanti hanno la responsabilità del destino futuro del nostro continente.
Onorevoli colleghi, come tutti avrei voluto naturalmente inaugurare questa tornata senza dover ricordare nuove vittime del terrorismo dell' ETA.
Purtroppo, con l' assassinio particolarmente esecrabile di Ernest Lluch è stato lanciato un nuovo messaggio di violenza alle nostre democrazie.
Il 22 novembre, il giorno stesso del 25º anniversario dell' ascesa al trono del Re Juan Carlos che ha aperto la strada alla democrazia in Spagna, una delle figure chiave di questa democrazia ha pagato con la vita la sua fede nella libertà, nella tolleranza e nel rispetto dell' altro.
Con l' onorevole Enrique Barón Crespo fu Ministro della sanità. Insieme all' onorevole Joan Colom ha combattuto fin dagli anni Sessanta per la democrazia in Spagna. Noto per essere stato artefice della transizione spagnola e per il suo contributo all' autonomia della Catalogna, amato per la sua cordialità, rispettato per le sue qualità di statista e di grande accademico, Ernest Lluch è stato preso di mira dai suoi carnefici per il suo attaccamento allo Stato di diritto.
Tengo ad esprimere la mia più profonda solidarietà ai suoi familiari, ai suoi cari, ai suoi amici e a tutti coloro che, in Spagna, credono nella forza della democrazia.
Quasi un milione di spagnoli, di tutte le fedi politiche, è insorto per protestare contro questo delitto deprecabile. Il Parlamento europeo deve far loro sapere che è accanto a loro e vi invito ancora una volta di osservare un minuto di silenzio per manifestare la nostra solidarietà e il nostro cordoglio.
Il processo verbale della seduta di venerdì 17 novembre è stato distribuito.
Tutte le mozioni di procedura saranno fatte in coda alla discussione sul Vertice di Nizza, conformemente al desiderio da voi espresso. Abbiamo un ordine del giorno particolarmente denso e, in virtù dei poteri conferitimi dal Regolamento, onde assicurare il corretto svolgimento dell' Assemblea, ho così deciso. Conservatele quindi gelosamente per dopo.
L' ordine del giorno reca, in discussione congiunta, le dichiarazioni del Consiglio e della Commissione sulla sicurezza marittima e le seguenti relazioni:
(A5-0343/2000), presentata dall' onorevole Watts a nome della commissione per la politica regionale, i trasporti e il turismo, sulla proposta di direttiva del Parlamento europeo e del Consiglio che modifica la direttiva 95/21/CE del Consiglio relativa all'attuazione di norme internazionali per la sicurezza delle navi, la prevenzione dell'inquinamento e le condizioni di vita e di lavoro a bordo, per le navi che approdano nei porti comunitari e che navigano nelle acque sotto la giurisdizione degli Stati membri (controllo dello Stato di approdo) (COM(2000)0142 - C5-0174/2000 - 2000/0065(COD))
(A5-0344/2000), presentata dall' onorevole Hatzidakis a nome della commissione per la politica regionale, i trasporti e il turismo, sulla proposta di regolamento del Parlamento europeo e del Consiglio concernente l'introduzione accelerata delle norme in materia di doppio scafo o di tecnologia equivalente per le petroliere monoscafo (COM(2000)0142 - C5-0173/2000 - 2000/0067(COD))
(A5-0342/2000), presentata dall' onorevole Ortuondo Larrea a nome della commissione per la politica regionale, i trasporti e il turismo, sulla proposta di direttiva del Parlamento europeo e del Consiglio che modifica la direttiva 94/57/CE del Consiglio relativa alle disposizioni e alle norme comuni per gli organi che effettuano le ispezioni e le visite di controllo delle navi e per le pertinenti attività delle amministrazioni marittime (COM(2000)0142 - C5-0175/2000 - 2000/0066(COD))
(A5-0336/2000), presentata dalla onorevole McKenna a nome della delegazione del Parlamento al comitato di conciliazione, sul progetto comune, approvato dal comitato di conciliazione, di decisione del Parlamento europeo e del Consiglio che istituisce un quadro comunitario di cooperazione nel settore dell'inquinamento marino dovuto a cause accidentali o intenzionali (C5-0501/2000 - 1998/0350(COD)).
Signora Presidente, signora Commissario, onorevoli parlamentari, oggi ci tenevo particolarmente ad essere presente alla discussione del Parlamento europeo sul primo pacchetto marittimo. Infatti, state per esaminare tre testi importanti che costituiscono un primo passo indispensabile su un tema che i recenti avvenimenti hanno purtroppo reso di grande attualità.
L' Unione europea ha 60.000 chilometri di coste su mari e oceani tra i più solcati al mondo. La sua vocazione marittima è innegabile, ma questa vocazione le conferisce anche una grande responsabilità. Dal naufragio dell' Erika, lo scorso dicembre, in seno alle Istituzioni europee si è lavorato di gran lena per migliorare la situazione. Il primo pacchetto di misure in materia, proposto dalla Commissione in marzo, è stato esaminato dal Parlamento e dal Consiglio. Un secondo pacchetto di misure è atteso nei prossimi giorni. Il Consiglio europeo di Biarritz ha affrontato l' argomento, che sarà un tema importante anche al Vertice di Nizza.
Ad ogni catastrofe, i nostri concittadini esprimono la loro rabbia per l' insicurezza marittima, per i rischi legati alle decine di navi che trasportano sostanze inquinanti o pericolose che quotidianamente transitano al largo delle nostre coste. Ritengo che dovremmo comprendere il loro stato emotivo e la loro collera. Noi vogliamo fare in modo che la situazione migliori. Come accettare che lo sviluppo del trasporto marittimo, tanto necessario per il nostro commercio e i nostri scambi, vada a scapito della sicurezza degli uomini e dell' ambiente? Come tollerare che un numero sempre più elevato di navi sempre più grandi, sempre più automatizzate, incroci al largo delle nostre coste senza rispettare, come fanno i trasporti terrestri o aerei, norme rigorose in materia di sicurezza e di controllo della navigazione, oltreché norme sociali?
Non accettiamo più la logica secondo cui la regola del funzionamento del trasporto marittimo è la ricerca del prezzo più basso. Non accettiamo né possiamo accettare questa forma di compiacenza - che esiste, lo sappiamo - vuoi da parte di alcuni Stati che, per una manciata di dollari, immatricolano le navi vecchie e arrugginite, vuoi da parte di qualche armatore che ingaggia personale sottoqualificato e sottopagato, vuoi da parte di certe società di classificazione che, per non perdere un cliente, si dimostrano poco attente alla qualità delle navi e ai loro equipaggi, vuoi da parte di taluni noleggiatori che cercano in primo luogo di ridurre i costi.
Certi mi dicono, soprattutto in Francia, che vanno adottate misure nazionali forti per proteggere le coste francesi; certi propongono anche d' introdurre una guardia costiera francese. Ma l' Erika e l'Ievoli Sun non erano navi francesi. I loro armatori e la loro società di classificazione non erano francesi e le navi, al momento del naufragio, navigavano in acque internazionali. Ciò significa che, sebbene ogni Stato debba assumersi le proprie responsabilità, le decisioni vanno prese su scala più ampia, su scala europea; in tale ambito i parlamentari europei hanno non solo un ruolo da svolgere - e so quanto siate determinati in questo campo -, ma sono, oserei dire, indispensabili per far sì che la regolamentazione comunitaria si spinga il più lontano possibile e lo faccia con la massima rapidità.
I cittadini europei l' hanno capito, lo vediamo in questi giorni con le farine animali e la mucca pazza. Ormai ci interpellano. Si rivolgono alle istituzioni internazionali esortandole a dimostrare la loro efficacia perché, se domani si dovesse verificare un nuovo incidente, un nuovo naufragio lungo le coste europee, saremmo tutti giustamente accusati di negligenza per queste nostre norme che definirei insufficienti. Signora Presidente, onorevoli parlamentari, ribadisco che l' odierno esame delle proposte è la dimostrazione del fatto che il Parlamento europeo è un' Istituzione efficace, in grado di rispondere in modo rapido ed efficiente alle preoccupazioni. Per questo mi rallegro che, con lo sprone del Parlamento europeo, della Commissione e del Consiglio, stiano per concretizzarsi progressi notevoli per avere un' Europa marittima più sicura.
Infatti, partendo da proposte avanzate nel febbraio scorso, la Commissione ha elaborato con estrema celerità le proprie proposte. Oggi voi esaminate in prima lettura i tre testi in questione e, come ho potuto constatare, il Parlamento e i suoi relatori sono animati da una volontà ferrea di giungere velocemente all' adozione di testi vincolanti ed efficaci per la sicurezza marittima. Inoltre, i nostri obiettivi di miglioramento della sicurezza marittima e la nostra analisi dei mezzi per pervenirvi si sono rivelati largamente coincidenti, sebbene a parere mio e dei relatori fosse necessario un ulteriore approfondimento tecnico dei testi relativi alle società di classificazione e al controllo dello Stato di approdo.
Poiché è prevista un' altra sessione plenaria del Parlamento in dicembre, si potrebbe vedere di cogliere quell'occasione per risolvere alcuni problemi ancora da superare. Dal punto di vista della Presidenza del Consiglio, ciò consentirebbe di discutere con gli Stati membri al fine di giungere ad un accordo del Consiglio partendo dalle vostre proposte e adottare il testo in prima lettura, ove necessario a maggioranza qualificata. Potremmo ricercare il massimo consenso sulla regolamentazione della responsabilità delle società di classificazione, su un inasprimento del regime di messa al bando per le bandiere figuranti nella "lista nera", sull' introduzione di scatole nere, nonché sull' attuazione di ispezioni immediate per le navi che presentano i rischi più elevati.
Sin d' ora, non possiamo che congratularci con il Parlamento per il lavoro svolto in merito ad un testo fondamentale che rafforzerà la sicurezza marittima eliminando le navi monoscafo, un lavoro che permetterà, se votato, come chiederà il relatore, di eliminare oltre un terzo delle petroliere monoscafo entro il 2005 e i due terzi entro il 2010, risultati di tutto rispetto che dovrebbero consentirci di rimpiazzare rapidamente le navi pericolose che incrociano al largo delle nostre coste e di garantire la massima sicurezza.
Signora Presidente, signori relatori, onorevoli parlamentari, non lasciamoci sfuggire l' occasione di migliorare la sicurezza dei trasporti marittimi. Tutti sappiamo che le misure di cui oggi discuterete non sono sufficienti. I Capi di stato e di governo hanno rammentato l' urgenza dell' esame di un secondo pacchetto di proposte che riguarderà la sorveglianza, la trasparenza del trasporto marittimo, la creazione di un'agenzia europea e la responsabilizzazione di tutti gli operatori preposti al trasporto marittimo di sostanze pericolose o inquinanti. La Francia aveva già affermato che era necessario intraprendere un lavoro comunitario sulla formazione e le condizioni di lavoro dei marittimi; so che molti tra voi sono estremamente attenti a questo problema.
Vi sarete resi conto, attraverso questo mio breve intervento, dell'importanza che attribuisco alla determinazione di tutte le Istituzioni comunitarie e sono certo che essa è incondizionata. Questa determinazione inizia qui a Bruxelles, in quest'Aula, a dare i suoi frutti affinché solo navi sicure e solide, con equipaggi addestrati e in condizioni di vita e di lavoro normali, siano autorizzate a circolare, affinché la responsabilità gravi su ciascun operatore del trasporto marittimo, affinché infine le regole del trasporto marittimo evolvano tenendo conto del diritto dello Stato costiero e della sua aspirazione alla salvaguardia del suo ambiente.
. (EN) Signora Presidente, ritengo che non possa esservi alcun dubbio sul fatto che la Commissione, al pari della Presidenza francese, attribuisce la massima importanza alle questioni inerenti alla sicurezza marittima e alla tutela dell' ambiente. La Commissione, infatti, ha dato a tali aspetti la massima priorità nella propria agenda sin dai giorni del naufragio dell' Erika, avvenuto 11 mesi or sono. Più di recente, ovvero soltanto qualche settimana fa, un' altra nave, la Ievoli, è affondata con un carico di sostanze chimiche al largo delle coste francesi, costringendoci di nuovo a fronteggiare le potenziali conseguenze disastrose di simili incidenti.
L' opinione pubblica europea non intende più tollerare l' inquinamento da petrolio e i disastri ambientali provocati da incidenti industriali in campo marittimo e di altro tipo. I cittadini hanno davvero tutto il diritto di attendersi che le navi siano sicure e che esse trasportino il carico in modo accettabile dal punto di vista ambientale e senza danneggiare la vita e l' economia di chi vive sui vicini litorali. Mi si lasci dire che ho verificato personalmente gli effetti dell' incidente dell' Erika nel corso di una visita al luogo del disastro e ho constatato che l' opera di bonifica richiederà molto tempo e lavoro, oltre a una gran quantità di denaro, perché tali ripercussioni sono davvero disastrose. E' evidente che, per ragioni geografiche, le regioni più esposte ai rischi del trasporto per mare del petrolio saranno sempre le stesse, nonostante il fatto che i benefici di tale attività ricadano sull' intera Unione europea.
Abbiamo accolto la lezione in tutta la sua gravità ed è un fatto eccezionale che la Commissione abbia agito con tanta rapidità e concretezza, presentando sei proposte legislative su materie tra loro molto diverse nell' arco di un anno. Al centro della questione c' è l' insieme delle normative in materia di trasporto marittimo e voglio ricordare all' Aula che, in aggiunta alle tre proposte in discussione quest' oggi, la settimana prossima verrà presentato il pacchetto ERIKA II, di cui ha già fatto menzione il Presidente Gayssot. Si tratta di un insieme di misure volte a proporre l' istituzione di un' agenzia europea per la sicurezza marittima, la creazione di un nuovo sistema europeo di equa compensazione a favore delle vittime dell' inquinamento da petrolio e la definizione di un nuovo sistema di sorveglianza del traffico nelle acque dell' Unione europea.
Tale impostazione sollecita e mirata, dalla quale discendono i due pacchetti legislativi ERIKA e le sei proposte, ha trasmesso un grande impulso. Ritengo corretto affermare che solo dopo il disastro dell' Erika, gli Stati membri e la comunità marittima internazionale abbiano compreso e percepito pienamente la determinazione con cui le Istituzioni europee intendono migliorare la sicurezza dei trasporti marittimi. Una determinazione, come si è potuto constatare, che non viene meno anche quando l' azione produce dissensi tra l' Unione europea e le istituzioni marittime internazionali e si pone in conflitto con gli interessi economici del settore in questione.
Ora che sono disponibili le proposte della Commissione, non si deve lasciar morire l' impulso di cui dicevo e trascurare la questione fino al prossimo incidente. In modo da produrre un effettivo miglioramento della sicurezza marittima, le tre Istituzioni, ma in particolare i due soggetti legislatori, devono adottare i testi proposti. Le norme in quanto tali, tuttavia, non sono certo sufficienti. Agli Stati membri spetta infatti il compito di consentirne l' applicazione garantendo la presenza di mezzi adeguati e mi riferisco, in particolare, all' indispensabile reclutamento degli ispettori previsti dalle norme sul controllo dello Stato di approdo. In caso contrario, il beneficio di tanta attività legislativa non corrisponderà a ciò che l' opinione pubblica si attende da noi. A nome della Commissione, posso assicurare all' Aula che è nostra ferma intenzione adoperarci senza risparmio per rendere più sicure le navi e più puliti i nostri mari nel corso del prossimo anno e negli anni a venire; e ciò riguarda tutti i settori del trasporto marittimo.
Desidero concludere il mio intervento ringraziando il Ministro Gayssot, Presidente del Consiglio "trasporti" , per l' incoraggiamento espresso. Noi speriamo e ci aspettiamo che il Consiglio "trasporti" del 21 dicembre prossimo si unisca alla comune determinazione con cui le Istituzioni europee intendono conseguire un effettivo miglioramento della sicurezza marittima e riesca ad adottare una posizione comune su ognuno dei tre testi proposti. La Commissione non è comunque disposta a modificare la propria posizione solo per raggiungere un compromesso.
Voglio infine ringraziare l' Aula e, in particolare, i relatori Hatzidakis, Ortuondo Larrea, McKenna e Watts sia per avere colto la rilevanza del primo pacchetto ERIKA, come si evince dall' ottimo lavoro già svolto in un così ristretto periodo di tempo, sia per avere garantito una proficua cooperazione tra Parlamento e Commissione nel campo della sicurezza marittima.
. (EN) Signora Presidente, tra qualche giorno, ricorrerà in Europa il primo anniversario del naufragio dell' Erika. Da allora, e lo sappiamo fin troppo bene, purtroppo, molti altri disastri sono accaduti in mare. Prima dell' Erika, molte navi sono affondate producendo perdite di petrolio e di altri carichi o, ancor più tragicamente, causando la morte di membri dell' equipaggio o di passeggeri.
Per il nostro Parlamento, questa mattina, si tratta di un monito dal quale discende l' inevitabile conclusione che le leggi marittime in vigore nel mondo sono caratterizzate da uno stato di confusione e che non si può rinviare ancora l' avvio del processo di correzione. In tale contesto, desidero rendere merito alla Commissione per avere presentato il pacchetto ERIKA, per cercare di ovviare a talune di quelle mancanze e di prevenire incidenti quali quello occorso all' Erika. Dobbiamo anche ringraziare la Presidenza francese, in particolare il Ministro competente, per la determinazione con cui ha fatto sì che, in un brevissimo periodo di tempo, venisse recepita la lezione da trarre da tale incidente in modo da prevenire altre catastrofi dello stesso tipo. Senza la tenacia del Ministro e della Presidenza francese, il comitato di lavoro dell' IMO non avrebbe certo convenuto con noi che le petroliere monoscafo debbano essere rapidamente eliminate a livello mondiale. Voglio perciò esprimere loro il mio ringraziamento per l' obiettivo conseguito, auspicando che esso venga quanto prima confermato dall' assemblea plenaria dell' IMO.
Il problema più urgente in ambito marittimo non è, tuttavia, l' assenza di norme, quanto la scarsa disponibilità dei singoli paesi ad applicarle. Ad esempio, temo che la questione del controllo dello Stato di approdo sia il prodotto della scarsa volontà degli Stati membri di applicare, all' interno e al di fuori dell' Unione europea, tale controllo in maniera efficace. E' questa la ragione per cui accogliamo con favore la modifica della direttiva in materia, perché essa ci permette di garantire l' effettiva applicazione delle norme in essa contenute. Tuttavia, nella mia opinione di relatore, la proposta della Commissione non è ancora sufficientemente rigorosa e ampia. Crediamo che essa, anche se trovasse applicazione, non sarebbe in grado di prevenire un altro incidente simile a quello dell' Erika. Per tale motivo, questa mattina, riteniamo di non poter accogliere nella sua forma attuale il documento della Commissione; abbiamo presentato quattro proposte che, riteniamo, miglioreranno notevolmente il testo della Commissione, assicurandogli il sostegno del Parlamento.
Dichiaro ripresa la sessione del Parlamento europeo, interrotta il 30 novembre 2000.
L' ordine del giorno reca l' esame del progetto definitivo di ordine del giorno, elaborato, ai sensi dell' articolo 110 del Regolamento, dalla Conferenza dei presidenti nella seduta del 7 dicembre.
Signora Presidente, in primo luogo mi consenta di esprimere a titolo personale - ma credo di rappresentare l'opinione della maggioranza dell'Assemblea e non soltanto del mio gruppo - pieno assenso con la dichiarazione da lei resa all'atto della proclamazione della Carta dei diritti fondamentali. Reputo doveroso ricordare che, per il Parlamento, essa ha valore costituzionale ed esprimo pertanto la mia soddisfazione.
In secondo luogo, signora Presidente, vorrei chiederle di illustrare all'Assemblea con la massima chiarezza, vista la gran quantità di informazioni contraddittorie circolate nell'arco della giornata, la strutturazione del dibattito con la Presidenza francese sul Consiglio europeo di Nizza, nonché di spiegare in che termini vi parteciperà il Presidente in carica del Consiglio.
Effettivamente, onorevole Barón Crespo, le notizie sono contraddittorie. Lo sono tanto più che, come lei può immaginare, contrariamente alle previsioni, il Vertice si è concluso durante la notte.
Tenterò di chiarire le cose. Prima del Vertice mi era stato annunciato che il Presidente della Repubblica avrebbe partecipato al dibattito insieme al Ministro degli affari esteri. Queste sono le informazioni che mi avevano comunicato, ma mi informerò per avere notizie più recenti e trasmetterò il suo messaggio.
Signora Presidente, la ringrazio vivamente per il suo interessamento. A noi sono giunte informazioni - e voglio subito aggiungere che non posso prestare loro fede - secondo cui domani il Presidente francese e del Consiglio sarà qui soltanto per tenere un intervento di trenta minuti. Forse sentirà ancora Romano Prodi, non lo so, ma si dice che non ascolterà neppure la posizione dei presidenti dei gruppi. Se così fosse, giudicherei inaccettabile tale modo di procedere, che incontrerebbe anche la critica di gran parte del nostro gruppo.
Sono lieto di costatare che anche gli altri gruppi approvano. Spero si tratti di informazioni errate, ma la prego di voler riferire al Presidente francese che è assolutamente inaccettabile che si presenti qui solo per tenere un discorso e poi se ne vada senza nemmeno sentire questo Parlamento europeo liberamente eletto!
Signora Presidente, concordo pienamente con queste osservazioni. La invito a far rilevare alla Presidenza francese, da parte del mio gruppo politico, che un progetto di trattato che valga la pena di essere sostenuto dovrebbe essere un progetto di trattato che vale la pena di difendere.
Signora Presidente, l'eventuale presentazione di una risoluzione sul Vertice di Nizza pone un problema. Il mio gruppo ritiene che la Conferenza dei presidenti non ha adottato alcuna decisione al riguardo e che la discussione non potrà condurre a una proposta di risoluzione.
Non è il gruppo del Partito del socialismo europeo a non volerlo. In seno alla Conferenza dei presidenti non c' è stato accordo e si è deciso di attendere. Vorrei quindi che la questione fosse chiarita.
Lei ha ragione perché, come sa, eccezionalmente non ho potuto partecipare alla Conferenza dei presidenti, in quanto nello stesso momento mi trovavo al Consiglio europeo.
Signor Presidente, questa mattina si è verificato un problema grave: non si volevano far salire sul pulmino, che dall' Hotel Monopol doveva recarsi qui al Parlamento, gli assistenti, cosa che avviene da 21 anni senza alcun problema. Desidero presentare una protesta, perché avremmo viaggiato sul pulmino in cinque deputati e gli assistenti sarebbero arrivati al lavoro troppo tardi. Si tratta di una regola assurda, perché allora il pulmino con cinque passeggeri avrebbe potuto essere sostituito da due automobili e quindi sarebbero stati necessari due autisti invece di uno. I questori dovrebbero pensare a questi eccessi di burocrazia. Chiedo sollecitamente di annullare tale regola e di consentire ai deputati di far viaggiare con loro gli assistenti.
Onorevole Posselt, le sue osservazioni verranno inoltrate al collegio dei questori affinché prenda la decisione che riterrà opportuna, che verrà quindi resa nota a tutti i deputati.
Il processo verbale della seduta di ieri è stato distribuito.
Signor Presidente, intervengo per segnalarle che ieri sera ho dimenticato di firmare il registro delle presenze.
Ha facoltà l'onorevole Varela, presidente della commissione per la pesca, per esprimere il parere di detta commissione.
Varela Suanzes-Carpegna (PPE-DE), presidente della commissione per la pesca. (ES) Signor Presidente, desidero comunicare che la commissione per la pesca ha deciso di non accogliere questa richiesta di applicazione della procedura d'urgenza in quanto ha appreso della proposta della Commissione europea solo il 20 novembre, troppo tardi per includerla nel suo ordine dei lavori e, pertanto, non le è stato possibile trattarla con l'urgenza richiesta.
Ciò non di meno, faremo tutto il possibile affinché essa possa essere discussa in occasione della prima tornata del nuovo anno.
Grazie, onorevole Varela. Non essendovi altri interventi, ha facoltà la signora Commissario.
Signor Presidente, onorevoli parlamentari, il regolamento sulle misure di controllo nell' ambito dell' accordo sulla futura cooperazione multilaterale nel settore della pesca nell' Atlantico settentrionale, statuisce che le disposizioni relative all' attuazione di tali misure di controllo siano valide solo per il 2000. All' epoca il Consiglio non era riuscito a trovare un accordo su una durata più prolungata. Pertanto tali norme non saranno più in vigore con la fine dell' anno.
Se la modifica del regolamento in parola subirà ritardi, a partire dal 1º gennaio 2001 non vi sarà più alcuna base giuridica perché le navi di controllo dell' Unione europea possano operare nelle acque internazionali dell' Atlantico settentrionale, circostanza che indebolirebbe evidentemente l' intero regime dei controlli e le organizzazioni regionali della pesca. Tra l' altro, tale regime di controlli viene ormai considerato come esemplare. Per tale motivo non dovremmo lesinare i nostri sforzi, affinché tale regime di controlli venga rafforzato e sviluppato. La Commissione appoggia di conseguenza la richiesta di urgenza del Consiglio e invita caldamente i deputati del Parlamento europeo ad accogliere tale richiesta di urgenza.
Ha nuovamente facoltà l'onorevole Varela, presidente della commissione per la pesca, commissione competente sul merito.
Signor Presidente, deploro che la Commissione non abbia tenuto conto di tutto ciò prima, e che non ce lo abbia comunicato con un preavviso sufficiente per studiare l'argomento in commissione. D'altro canto, le misure internazionali menzionate resteranno in vigore, trattandosi di un accordo internazionale. Questo ritardo non influirà su di esse. Inoltre, come ho già detto, confido che nella tornata di gennaio si possa votare su questa proposta.
Ad ogni modo, l'urgenza richiesta ora, all'ultimo momento, è deplorevole, visto che ci sarebbe stato tutto il 2000 per trattare questa proposta di regolamento.
Credo che le Istituzioni, in questo caso la Commissione, dovrebbero lavorare in modo più serio affinché le proposte pervengano alla nostra Assemblea in tempo utile per poter nominare un relatore, esaminare la proposta della Commissione, presentare emendamenti, discuterli in commissione parlamentare e quindi in Plenaria; ci è stato richiesto di fare tutto ciò in una sola tornata, ma è impossibile.
Signora Presidente, un richiamo al Regolamento. Vorrei comunicare all' Assemblea la notizia della chiusura di una fabbrica di automobili a Luton, nel Regno Unito, con la conseguente perdita di migliaia di posti di lavoro. Sono certa che l' Assemblea ci tiene ad essere informata del più recente esempio di declino dell' industria europea.
L'ordine del giorno reca la relazione (A5-0361/2000), presentata dall'onorevole Ferber a nome della commissione per la politica regionale, i trasporti e il turismo, sulla proposta di direttiva del Parlamento europeo e del Consiglio che modifica la direttiva 97/67/CE per quanto riguarda l'ulteriore apertura alla concorrenza dei servizi postali della Comunità (COM(2000) 319 - C5-0375/2000 - 2000/0139(COD)).
Signora Presidente, un richiamo al Regolamento. Se dobbiamo discutere oggi quest' importante questione, è essenziale che gli emendamenti proposti siano disponibili in tutte le lingue, così da sapere di che cosa stiamo discutendo. Invece non sono disponibili. Mi sono informato ieri sera e per prima cosa stamattina. Mi sembra inverosimile che si debba discutere un argomento di così grande importanza, con emendamenti presentati tardi, insieme a quelli proposti in sede di commissione, senza disporre del testo nella nostra lingua.
Onorevole Atkins, i servizi mi segnalano che il termine scadeva solo questa settimana. Nonostante il calendario alquanto serrato e difficile, essi hanno pensato che le traduzioni potessero essere distribuite in un momento successivo. Tuttavia, non dubito che l' Assemblea abbia potuto esaminare in dettaglio tutti gli emendamenti e penso che sia possibile proseguire la discussione sulla relazione. In ogni modo, tutte le traduzioni saranno a disposizione dei deputati in tempo per la votazione.
Signora Presidente, desidero parlare dello stesso problema relativo al Regolamento sollevato dall' onorevole Atkins. Non mi sembra sia prassi comune dedicare la discussione che precede una votazione all' esame degli emendamenti. Ne abbiamo discusso in sede di commissione. Inoltre, sono riuscito ad ottenere gli emendamenti ieri e credo che oggi siamo chiamati ad esprimerci in una discussione di carattere generale. Domani avremo tutto il tempo per votare gli emendamenti supplementari presentati all' ultimo momento da tutti i gruppi. Penso che quest'importante argomento che sta molto a cuore alla commissione debba essere discusso oggi.
Signora Presidente, credo che questo tema vada discusso oggi, siamo tutti preparati in materia e ci aspettiamo che si proceda in tal senso. Vorrei tuttavia respingere le argomentazioni dell' onorevole Savary. In realtà è inaudito che si proceda alla discussione senza che siano disponibili gli emendamenti.
Intendo dire che è importante sapere quali emendamenti sono stati presentati e da chi! Pertanto il fatto di condurre una discussione senza che gli emendamenti siano disponibili deve rappresentare un caso eccezionale. Si tratta di una procedura del tutto anomala e quindi in linea di principio l' onorevole Atkins ha ragione. Solo che purtroppo, al punto in cui siamo, non possiamo più rinviare. Per questo motivo, signora Presidente, la prego di dare inizio alla discussione, tenendo presente che tale modo di procedere, per cui si passa alla discussione senza conoscere gli emendamenti, è molto inconsueto!
Condivido il suo punto di vista. Il metodo corretto per la nostra Assemblea consiste nel poter discutere conoscendo tutti i documenti e tutti gli emendamenti. Tuttavia, come lei ha detto, penso che in questa circostanza possiamo iniziare normalmente la discussione e propongo quindi di dare la parola al relatore, onorevole Ferber.
Signora Presidente, signor Commissario, onorevoli colleghi, a dire il vero avremmo voluto innanzitutto che venissero distribuiti i pacchi e gli auguri natalizi, che tutti potessero spedire la loro posta per Natale e che questa giungesse a destinazione ovunque, poi a gennaio avremmo avuto tutto il tempo per discutere dei servizi postali nel loro complesso. Invece dovremo farlo subito, dal momento che la maggioranza dell' Assemblea ha deciso che la discussione deve svolgersi in data odierna.
Quando parliamo delle poste dobbiamo pensare a tre aspetti. Come relatore mi ha alquanto sorpreso che nella discussione svoltasi negli ultimi mesi si siano un po' perse di vista queste priorità. Primo: dobbiamo far sì che i servizi postali siano offerti a prezzi accessibili. Secondo: si deve raggiungere un livello di qualità elevato e, terzo, garantire in tutte le aree dell' Unione europea un' ampia disponibilità di prestazioni postali.
Sono questi i requisiti che i cittadini europei a ragione si aspettano da noi. Abbiamo ricevuto dalla Commissione una proposta in merito, ai sensi della direttiva emanata nel 1997.
Si tratta di verificare quanti servizi debbano essere riservati per soddisfare tali esigenze - in particolare la disponibilità capillare dei servizi - e al contempo quanti servizi sia possibile aprire alla concorrenza. Ho sempre sostenuto che in relazione ai servizi postali si dovrebbe procedere nel modo seguente: il massimo della concorrenza possibile, il minimo necessario di servizi riservati. Penso che tale riflessione andrebbe approfondita. Deploro fortemente che dai molteplici studi condotti dalla Commissione negli ultimi anni in materia di servizi postali non si evinca chiaramente quanti servizi sia necessario riservare per garantire la fornitura capillare dei servizi postali. Nel complesso ciò avrebbe semplificato in parte il lavoro del relatore e sicuramente anche quello del Parlamento. In tal modo ognuno avrebbe potuto trarre dai molteplici studi, nel frattempo disponibili, quanto reputava giusto.
Adesso cosa si tratta di fare in concreto? Occorre stabilire dove va mantenuto il monopolio. La Commissione ha proposto di mantenerlo per tutte le lettere fino a 50 g. In sede di commissione parlamentare siamo giunti al compromesso di includere tutte le lettere fino a 150 g. La Commissione ha proposto la completa liberalizzazione della posta in uscita. In seno alla commissione competente siamo giunti ad un compromesso, vale a dire continuare a riservare la posta transfrontaliera in uscita con gli stessi limiti di peso/prezzo. La proposta della Commissione prevede di elaborare una definizione giuridica dei cosiddetti servizi speciali, il che è comprensibile visti anche i problemi esistenti in questo settore, in particolare a livello di Direzione generale della concorrenza. In sede di commissione parlamentare abbiamo concordato di mantenere la questione dei servizi speciali nei termini stabiliti dalla direttiva 67/1997.
La Commissione ha proposto di effettuare una verifica della direttiva nell' anno 2004. In sede di commissione parlamentare abbiamo proposto di anticiparla di un anno. Ci siamo anche accordati per mantenere la scadenza temporale della direttiva. L' avevo detto già nel 1997 all' allora Commissario Bangemann durante la votazione decisiva della direttiva in questione: se c' è una cosa positiva da rilevare è proprio il fatto che sia stato fissato un termine, che la direttiva presto o tardi decada. Penso sia bene continuare su questa linea, perché si eserciti sui mercati la pressione necessaria per realizzare quanto la gente si aspetta da noi. In veste di cittadini paghiamo ogni giorno, nell' intera Unione europea, francobolli eccessivamente cari a causa del monopolio! La qualità dei servizi postali non è migliorata da 500 anni a questa parte!
Dobbiamo riflettere su tutto questo, in quanto non è compito della posta creare occupazione capillare, bensì il suo compito è inviare lettere da un posto A ad un posto B. Se ci concentrassimo una buona volta su quella che è l' attività primaria della posta e ci ponessimo come obiettivo un' apertura ragionevole e graduale dei mercati - non drastica, come avrebbe fatto la Commissione, bensì graduale, come nell' intesa raggiunta in sede di commissione parlamentare - allora saremmo in grado di garantire quanto deve essere garantito. Vi prego di sostenere il compromesso cui siamo giunti all' interno della nostra commissione.
Signora Presidente, il parere della commissione di cui ho l' onore di essere relatore, approvato a larghissima maggioranza, introduce alcuni limiti per la rapida liberalizzazione dei servizi postali, optando per un' apertura alla concorrenza progressiva e controllata, senza distorsioni di mercato che sarebbero penalizzanti per i clienti e gli utenti dei servizi e per le imprese nazionali di servizio universale. In tale ottica, auspichiamo che l' apertura tenga conto dell' articolo 16 del Trattato che eleva le prestazioni dei servizi postali tradizionali al rango di servizi di interesse generale in considerazione del posto che occupano nell' insieme dei valori comuni dell' Unione e del ruolo che svolgono nella promozione della coesione sociale e territoriale. Tali servizi devono infatti operare sulla base di determinati principi ed in condizioni tali da poter assolvere i propri compiti.
(14463/2000 - C5-0696/2000 - 1999/0022(COD)) (commissione per la politica regionale, i trasporti e il turismo)
Relazione (A5-0391/2000) dell' onorevole Colom i Naval a nome della commissione per i bilanci, sulla proposta di decisione del Parlamento europeo e del Consiglio relativa all'attivazione dello strumento di flessibilità (punto 24 dell'Accordo interistituzionale del 6 maggio 1999 sulla disciplina di bilancio e il miglioramento della procedura di bilancio) (SEC(2000)2167 - C5-0665/2000)
Haug (PSE), relatore. (DE) Signora Presidente, durante la discussione di martedì ho ringraziato la Presidente in carica del Consiglio, la signora Commissario e tutti i colleghi per il clima di attiva collaborazione e di solidarietà che siamo riusciti a creare tra tutti noi e che, io credo, ci ha permesso di portare a buon fine questa procedura di bilancio. Visto che sono presenti numerosi colleghi, colgo l' occasione per dichiarare che ho potuto svolgere al meglio il compito di relatrice solo perché ho avuto alle mie spalle e al mio fianco un segretariato della commissione per i bilanci che ha lavorato in maniera splendida e con grandissimo impegno per tutto un anno di fila, dedicando ore ed ore, anche nei fine settimana, al proprio dovere. Tutti i membri del segretariato della commissione per i bilanci, sia quelli in prima fila sia quelli dietro le quinte, hanno svolto il loro lavoro in modo eccellente e in uno spirito di grande, grandissima solidarietà. Profitto, dunque, di questa circostanza per esprimere loro la mia profonda gratitudine ed invito gli onorevoli colleghi ad unirsi ai miei ringraziamenti!
Passo ora ad illustrare brevemente alcuni aggiustamenti tecnici di poco conto. Gli emendamenti nn. 171, 187 e 21 nel documento 12 subiranno modifiche. Infatti, dato che nel frattempo sono state definite le basi giuridiche per i programmi che abbiamo concordato insieme con il Consiglio, potremo ora prelevare i fondi dalla riserva ed iscriverli alla corrispondente voce di bilancio.
Ritengo che tutti i colleghi possano approvare questo provvedimento, che riguarda il programma d' azione per le pari opportunità, il programma MEDIA, nonché il programma d' azione per la lotta alla discriminazione.
L' ultima comunicazione che devo fare si riferisce all' emendamento n. 197, concernente il programma MEDA. E' nostra intenzione riprendere anche in seconda lettura le osservazioni che abbiamo deciso in prima lettura. Mi pare che non ci sia altro da aggiungere in proposito ed invito i colleghi ad accogliere le mie proposte!
Signora Presidente, il mio intervento potrà essere molto breve, dato che ho espresso la mia gratitudine già in sede di prima lettura; inoltre, non ci sono più tanti problemi per quanto riguarda gli altri bilanci. Vorrei tuttavia rivolgere un ringraziamento del tutto particolare alla Commissione, che se lo merita, e soprattutto al Direttore generale. La onorevole Haug non si è accorta della sua presenza e non lo ha incluso prima nei ringraziamenti. Desideravo dunque rimediare alla sua dimenticanza.
Sono rimasto vittima del nuovo programma informatico, la qual cosa, essendo io ingegnere, mi mortifica non poco. Ma, naturalmente, dipendo anche dal lavoro di supporto dei servizi. Il computer ha confuso e scambiato le cifre riportate negli emendamenti nn. 34, 38, 35, 36 e 78; vi prego quindi di apportare un aggiustamento tecnico. Si tratta di reinserire quanto abbiamo deciso in prima lettura. Non c' è nessun trucco da parte nostra; se c' è qualcuno che combina trucchi, quello è il computer, mentre chi lavora seriamente, come sempre, sono i deputati. Vi invito pertanto a seguire le mie indicazioni e ad avere fiducia in me. Ricorreremo alla tecnologia del XIX secolo, ovvero carta e matita, per aver ragione dei trucchi della tecnologia del XX secolo, e così rimetteremo tutto a posto!
Relazione (A5-0380/2000) degli onorevoli Haug e Ferber a nome della commissione per i bilanci, sul progetto di bilancio generale dell' Unione europea per l' esercizio finanziario 2001 modificato dal Consiglio (tutte le sezioni) (13830/2000 - C5-0600/2000 - 1999/2190(BUD)) e la Lettera rettificativa n. 2/2001 (13833/2000 - C5-0653/2000) al progetto di bilancio generale per l' esercizio 2001 Sezione I - Parlamento, Sezione II - Consiglio, Sezione III - Commissione, Sezione IV - Corte di giustizia, Sezione V - Corte dei conti, Sezione VI - Comitato economico e sociale, Sezione VII - Comitato delle regioni, Sezione VIII - Mediatore
(Il Parlamento approva la risoluzione) Presidente. Desidero esprimere le più vive congratulazioni ai due relatori, vale a dire alla onorevole Haug in veste di relatrice generale, e all'onorevole Ferber.
Signora Presidente, non è mia intenzione disturbare il cerimoniale, ma mi sembra giusto, visto che siamo in clima di ringraziamenti, dire anche grazie ai servizi del Parlamento, che hanno lavorato molto duramente per permetterci di votare in modo rapido ed efficiente.
Procediamo ora alla firma del bilancio. Permettetemi di sottolineare che, per la seconda volta, questo documento sarà firmato da tre donne.
(La Presidente procede alla firma del bilancio, dopo avere invitato a raggiungerla la Presidente in carica del Consiglio Florence Parly, la signora Commissario Michaele Schreyer, il presidente della commissione per i bilanci onorevole Wynn e i relatori onorevoli Haug, Ferber e Colom i Naval.)
Abbiamo testé firmato il bilancio per l' esercizio 2001. Al momento della firma, debbo precisarlo per correttezza, la Presidente in carica del Consiglio Parly, che ha dovuto lasciarci, mi ha comunicato a nome del Consiglio la soddisfazione per l' accordo raggiunto fra le nostre due Istituzioni. Tale accordo è il risultato della concertazione dello scorso 23 novembre. La Presidente Parly ha poi ricordato l' osservazione del Consiglio sulla classificazione delle voci di bilancio riguardanti il progetto di prepensionamento presentato dalla Commissione e le spese amministrative relative agli accordi di pesca.
Relazione (A5-0372/2000) dell' onorevole Staes a nome della delegazione del Parlamento europeo al comitato di conciliazione, sul progetto comune, approvato dal comitato di conciliazione, di direttiva del Parlamento europeo e del Consiglio che modifica la direttiva 95/53/CE che fissa i principi relativi all'organizzazione dei controlli ufficiali nel settore dell'alimentazione animale (C5-0499/2000 - 1998/0301(COD))
Raccomandazione per la seconda lettura (A5-0347/2000) dell' onorevole Lannoye, a nome della commissione per l'ambiente, la sanità pubblica e la politica dei consumatori, sulla posizione comune definita dal Consiglio in vista dell'adozione della direttiva del Parlamento europeo e del Consiglio che modifica la direttiva 95/2/CE relativa agli additivi alimentari diversi dai coloranti e dagli edulcoranti (9662/1/2000 - C5-0425/2000 - 1999/0158(COD))
(La Presidente dichiara approvata la posizione comune (così modificata))(Il Parlamento approva la risoluzione legislativa)
Relazione (A5-0361/2000) dell' onorevole Ferber a nome della commissione per la politica regionale, i trasporti e il turismo, sulla proposta di direttiva del Parlamento europeo e del Consiglio che modifica la direttiva 97/67/CE per quanto riguarda l'ulteriore apertura alla concorrenza dei servizi postali della Comunità (COM(2000) 319 - C5-0375/2000 - 2000/0139(COD))
Onorevoli colleghi, vi invito a prendere posto per dare inizio, in quest' ultimo venerdì a Strasburgo, a una seduta che potremmo definire di importanza storica.
Ho l' onore di presiedere quest' ultima seduta del millennio ed è per me un grande piacere. La prossima volta che ci riuniremo in questa sede saremo entrati in un nuovo secolo, in un nuovo millennio.
Signor Presidente, mi consenta una piccola correzione: questo non è in assoluto l' ultimo venerdì in cui teniamo una seduta a Strasburgo, bensì lo è soltanto provvisoriamente. Siamo noi a stabilire di anno in anno il calendario dei lavori dell' Assemblea; mi auguro che rivedremo la nostra decisione errata che comporta notevoli oneri dal punto di vista finanziario e che ricominceremo a sfruttare tutti i cinque giorni della settimana, abolendo una volta per tutte le dispendiose minisedute.
Penso che si aprirà un nuovo dibattito su tale questione.
Signor Presidente, concordo con l' onorevole Posselt. Non è l' ultimo venerdì in cui ci riuniamo a Strasburgo. Mi rammarico che il governo francese non abbia presentato ricorso presso la Corte di giustizia contro la decisione del Parlamento. Tuttavia sono certo che prima o poi tale decisione sarà annullata. Ritengo che l'astensione sia motivata da ragioni d'opportunità legate alla Presidenza francese.
La sentenza del 1997 che aveva ripristinato il vecchio calendario dopo il tentativo da parte del Parlamento europeo di sopprimere una tornata mensile era stata molto chiara. Il Parlamento non ha potere sovrano riguardo alla fissazione del calendario, bensì deve attenersi al Trattato. Il protocollo annesso al Trattato afferma chiaramente che le dodici sessioni si svolgono a Strasburgo. All' epoca, l' avvocato generale aveva opportunamente detto "le dodici tornate mensili". Tale espressione fa riferimento alla prassi in vigore, che non deve essere modificata.
Per mettere tutti d' accordo, diciamo che si tratta dell' ultima tornata a Strasburgo del secondo millennio e vedremo che cosa succederà nel terzo.
Il processo verbale della seduta di ieri è stato distribuito.
Signor Presidente, secondo il processo verbale ho votato a favore dei paragrafi 11 e 12 della relazione Theato, sui quali mi sono invece astenuto. Le sarei grato se si procedesse alla relativa correzione.
Signor Presidente, ieri pomeriggio abbiamo accolto un gruppo di visitatori che ha assistito alla votazione dalle tribune riservate al pubblico. In serata non siamo riusciti a spiegare a quel gruppo il motivo per cui erano soltanto 170 i votanti presenti. Se vogliamo essere considerati un Parlamento credibile dai cittadini, dobbiamo garantire la nostra presenza in Aula. Anche questa mattina sono pochi i presenti; certo non muovo loro alcun rimprovero. Anche ieri pomeriggio erano pochi i presenti. La colpa non è loro, ma degli assenti. Temo che fra breve non potremo più riunirci il giovedì pomeriggio se sono così pochi i colleghi che partecipano alle votazioni. Credo che dovremo studiare come assicurare in ogni caso la presenza di un numero sufficiente di deputati il giovedì pomeriggio.
L' ordine del giorno reca la relazione (A5-0319/2000), presentata dalla onorevole Sbarbati a nome della commissione per l' occupazione e gli affari sociali, sulla comunicazione della Commissione "Verso un' Europa di tutte le età - Promuovere la prosperità e la solidarietà fra le generazioni" .
. Signor Presidente, signori della Commissione, colleghi, è stato con immenso piacere che ho accettato di essere relatore di questa importante risoluzione del Parlamento europeo che prende in considerazione uno dei problemi più grandi che affliggono la nostra Comunità europea: l'invecchiamento demografico.
Dichiaro ripresa la sessione del Parlamento, interrotta venerdì 15 dicembre 2000.
Onorevoli colleghi, come sapete, sabato un tragico terremoto ha nuovamente colpito l' America centrale, già gravemente colpita, in ripetute altre occasioni, dall' inizio del XX secolo. Attualmente, il bilancio provvisorio è già molto pesante in Salvador: 350 morti, 1200 scomparsi, una regione interamente devastata, migliaia di abitazioni distrutte in tutto il paese.
L' Unione europea ha già manifestato la sua solidarietà tramite l' invio sul luogo del disastro di una squadra di soccorso e tramite lo stanziamento, già avvenuto o in fase di definizione, di aiuti finanziari da parte dell' Unione e dei suoi Stati membri; e posso dire che alcuni gruppi del Parlamento europeo hanno chiesto che il punto venisse iscritto all' ordine del giorno delle urgenze, giovedì. Ma volevo dirvi che naturalmente ho presentato al Presidente del Salvador le condoglianze a nome del Parlamento europeo e gli ho espresso il nostro profondo cordoglio per il difficile momento che il paese sta vivendo. In memoria delle vittime, per l' immenso dolore dei loro congiunti vi chiedo di osservare un minuto di silenzio.
Presidente. Il 31 dicembre - per la maggioranza di noi una data sintomatica di un giorno di festa - purtroppo è divenuto un giorno di lutto per le famiglie di Volendam, nei Paesi Bassi, che hanno perduto 10 adolescenti nella notte di San Silvestro. A nome del Parlamento europeo vorrei esprimere la nostra solidarietà ai genitori e alle famiglie delle vittime in questo momento di dolore. Altrettanto formulo i miei auguri di pronta guarigione ai 180 feriti in questo orribile incendio.
Non posso dimenticare che anche altri luoghi di festa e di gioia troppo spesso si trasformano in luoghi di tristezza e di lutto a causa dell' insufficienza delle misure di sicurezza. Nel medesimo spirito rivolgo le mie condoglianze alle famiglie delle 309 vittime dell' incendio scoppiato nella discoteca di Luoyang in Cina, e vi invito a osservare un minuto di silenzio in loro memoria.
Presidente. Onorevoli colleghi, come voi tutti, avrei auspicato di poter aprire la nostra prima sessione senza dover commemorare nuove vittime del terrorismo dell' ETA. Disgraziatamente, il 20 dicembre scorso è stato assassinato Juan Miguel Gervilla, agente della polizia municipale di Barcellona, che aveva sorpreso i suoi assassini nell' atto di preparare un attentato. Il suo atto di coraggio, purtroppo, gli è costato la vita, ma, senza dubbio, ha salvato molte altre vite umane. Per tale motivo desidero rendergli un omaggio particolare e vi invito ad osservare anche in questo caso un minuto di silenzio.
A proposito della relazione Cashman sull' accesso del pubblico ai documenti del Parlamento, del Consiglio e della Commissione, per la quale la votazione sul progetto di risoluzione legislativa era stata aggiornata il 16 novembre scorso, la commissione per le libertà e i diritti dei cittadini, la giustizia e gli affari interni, ha fatto sapere di non essere in grado di rispettare il termine di due mesi a norma del Regolamento. Per tale ragione la commissione chiede in il rinvio in commissione della relazione sulla base dell' articolo 144, paragrafo 1 del Regolamento.
Ha facoltà l' onorevole Watson, presidente di detta commissione, per motivare la richiesta a nome della medesima.
Signora Presidente, il 16 novembre l' Aula ha cortesemente accolto la richiesta, formulata dalla commissione che ho l' onore di presiedere, di aggiornare la votazione finale sulla proposta di risoluzione legislativa dell' onorevole Cashman. Tale aggiornamento doveva rispondere allo scopo di dare alle altre Istituzioni il tempo di considerare i nostri emendamenti e alla Commissione esecutiva di formulare una proposta modificata. In seguito alla sessione di novembre ci siamo tenuti in contatto con le altre Istituzioni senza però addivenire ad alcun accordo. Per tale motivo chiediamo all' Aula una proroga di due mesi al massimo, al fine di concludere tale dialogo e, speriamo, di presentare emendamenti di compromesso che possano essere posti in votazione nella nostra tornata del 28 febbraio.
L' ordine del giorno reca l'esame della versione definitiva del progetto di ordine del giorno, elaborata, ai sensi dell' articolo 111 del Regolamento, dalla Conferenza dei presidenti nella seduta dell' 11 gennaio.
Presidente. Non è pervenuta alcuna richiesta di modifica sulle giornate di lunedì, martedì e mercoledì.
Signora Presidente, pur comprendendo i motivi che l' hanno spinta a caricare tanto l' ordine del giorno del mercoledì, con le discussioni politiche previste tra le 9.00 e le 16.00, vorrei far osservare a lei e ai miei onorevoli colleghi che il Consiglio e la Commissione dispongono di un tempo di parola uguale a quello di tutti i deputati europei: 90 minuti per il Consiglio e la Commissione e 90 minuti per i deputati. Lo segnalo, me ne rammarico, so che abbiamo un mercoledì molto carico, ma cerchiamo di modificare tale situazione, perché è il dibattito parlamentare che comunque dovrebbe prevalere sulle Istituzioni.
La ringrazio, onorevole Dell' Alba. Prendo atto volentieri delle sue osservazioni.
Signora Presidente, mi riallaccio all'intervento del collega, onorevole Dell'Alba, e vorrei dire anch'io qualcosa su mercoledì. La giornata di mercoledì non soltanto è sovraccarica, ma prevede anche che relazioni importanti - come la relazione Sjöstedt sugli habitat naturali e altre - vengano trattate senza discussione, cosa a mio avviso sbagliata. Questa, tuttavia, è solo la conseguenza dell'errore catastrofico commesso decidendo di sopprimere la seduta del venerdì. Colgo l'occasione per sottolinearlo.
L'ordine del giorno reca la relazione (A5-397/2000), presentata dalla onorevole van der Laan a nome della commissione per il controllo dei bilanci, sulla relazione della Commissione concernente le misure adottate a seguito delle osservazioni formulate dal Parlamento europeo nella risoluzione sul discarico 1997 (COM(2000) 224 - C5­0223/2000 - 2000/2113(DEC)].
Signor Presidente, la relazione sul discarico 1997 ha avuto un seguito. E' una novità, ma in un certo senso non è sorprendente, poiché questo è sempre stato un caso particolare. E' stato il primo discarico dopo la caduta della Commissione Santer e quindi ha rappresentato la prima possibilità per questo Parlamento di esercitare influenza sulla politica di riforma della Commissione europea. Successivamente il Parlamento ha fatto sentire la sua voce a scadenze regolari, ad esempio con le ottime relazioni degli onorevoli Van Hulten e Pomés Ruiz. E' evidente che le riforme devono contribuire a ristabilire la fiducia venuta meno nell'Europa. Oggi ci chiediamo se questi primi passi, promessi all' epoca, siano stati davvero compiuti.
In generale si può affermare che la Commissione ha fatto del suo meglio per andare incontro alle richieste del Parlamento, iniziando un serio programma di riforme. Ovviamente è ancora troppo presto per giudicare se tutti i risultati auspicati sono stati raggiunti, occorre ancora che tante parole vengano tradotte in fatti. Sebbene anche a livello dei Commissari ancora molte cose possano andare storte, e penso ovviamente all'abominevole proposta della Commissione sull'accesso ai documenti, è chiaro che questa Commissione è ben decisa a rompere con il passato.
Vi cito alcuni esempi. Nella sua risoluzione sul discarico il Parlamento aveva chiesto che si ponesse fine alla percentuale inaccettabilmente elevata di errori nei conti. Successivamente la Commissione ha proposto una semplificazione del Regolamento finanziario e un piano per riassorbire tutti gli arretrati anomali entro la fine del 2003, presentando una relazione al Parlamento ogni sei mesi. Il Parlamento ha chiesto altresì che si riformassero le regole in materia di informazione e denuncia di comportamenti scorretti e di procedure disciplinari, cosa che la Commissione ha fatto. Il Parlamento aveva chiesto miglioramenti nel settore degli Uffici di assistenza tecnica e li ha ottenuti; voleva un elenco di tutte le indagini in corso relative a casi di frode e di corruzione e lo ha ottenuto; il Parlamento ha chiesto alla Commissione di chiarire la sua strategia per gli aiuti esterni, cosa che la Commissione ha fatto. Signor Presidente, questi sono solo pochi esempi ma dimostrano che quando il Parlamento si rimbocca le maniche è ben in grado di ottenere risultati sostanziali.
Una parte del discarico di cui il Parlamento può andare giustamente orgoglioso è l'ospedale di Gaza. Nel 1996 era un progetto che l'Unione europea finanziava al 97 percento, ma poi a causa di cattiva gestione e della mancanza di un seguito l'ospedale era rimasto vuoto fino alla fine dell'anno scorso. Questo mentre c'è una grave carenza di cure mediche in una regione che invece ne ha un gran bisogno, e conosciamo tutti le immagini sul Medio oriente.
Nell'aprile del 1999 il nostro Parlamento ha scoperto questa situazione vergognosa. Da allora non abbiamo mai smesso di esercitare pressione sulla Commissione e alla fine il risultato lo abbiamo ottenuto. Dalla sua inaugurazione, tre mesi fa, nell'ospedale sono stati curati più di 2.700 pazienti e sono stati fatti nascere più di 370 neonati sani, davvero una buona notizia per una regione dove la morte è all'ordine del giorno. Se questo Parlamento non avesse detto chiaramente che la misura era colma, sono convinta che l'ospedale sarebbe ancora vuoto. Purtroppo adesso deve lottare con problemi di altra natura: gli approvvigionamenti sono stati resi impossibili dalla chiusura di Gaza e nemmeno le ambulanze riescono ad attraversare i blocchi israeliani, ma non è questo l'oggetto della discussione odierna.
Voglio cogliere l'occasione per soffermarmi brevemente sull'emendamento dell'onorevole Rijk van Dam. Lo trovo un emendamento assai simpatico e il suo contenuto deve certo avere un seguito. Tuttavia, in qualità di relatrice non mi sento in grado di raccomandarne l'adozione, dato che siamo stati molto coerenti nel respingere l'aggiunta di nuovi elementi al discarico. Conto quindi sulla sua comprensione.
Signor Presidente, è ovvio che permangono alcune preoccupazioni in relazione al discarico 1997. Per la politica del personale ad esempio occorre gettare luce sulle procedure di assunzione e di prepensionamento. Mi aspetto altresì che il Commissario ci chiarisca in che modo la Commissione intende garantire che ogni Commissario faccia in modo che le raccomandazioni della Corte dei conti non vadano a finire in un cassetto, ma che vengano applicate con serietà. Questo Parlamento veglierà sul seguito che verrà dato a tutte le relazioni presentate dalla Commissione. Le numerose promesse fatteci per i prossimi anni dovranno essere tradotte in fatti e spero che potremo farlo insieme, per chiudere insieme questo triste capitolo e iniziare a lavorare insieme al futuro in uno spirito di fiducia.
Signor Presidente, la relazione dell' onorevole Lousewies van der Laan presenta una chiara panoramica delle misure adottate dalla Commissione europea sulla scia delle osservazioni formulate dal Parlamento europeo nell'ambito del discarico 1997. In tal senso il mio gruppo voterà a favore della relazione e faccio i miei complimenti alla onorevole van der Laan.
Tuttavia tengo a sottolineare che se è vero che in cinque settori sono stati compiuti progressi, e lo si legge nella relazione, è anche vero che resta molto cammino da fare. Mi riferisco alla chiusura dei conti, al miglioramento dei problemi istituzionali di gestione e di controllo, agli Uffici di assistenza tecnica e alla lotta alla frode e alla corruzione. Non mi soffermerò su tutti i punti, ma solo su un paio.
Ritengo essenziale che la Commissione nei suoi tentativi di ridurre la percentuale inaccettabilmente elevata di errori, citi per nome gli Stati membri che tralasciano di correggere gli errori per le voci di spesa principali, cosa che ovviamente essi non apprezzeranno. Perché non creare uno scoreboard anche per questo, come facciamo per le prestazioni degli Stati membri in materia di attuazione della legislazione europea? Quanta più trasparenza otteniamo tanto meglio. Un ulteriore vantaggio è rappresentato dal fatto che i parlamenti nazionali potranno richiamare all'ordine i propri governi. Dobbiamo ricorrere molto di più alla collaborazione degli Stati membri in materia di lotta alle frodi e di allegra gestione dei fondi europei. E' in gioco la fiducia dei cittadini nelle autorità e soprattutto nell'Unione europea. E' inaccettabile che l'Europa si prenda la colpa delle inadempienze e delle inefficienze dei governi nazionali.
Nel prossimo futuro la Commissione dovrà fare del suo meglio per mettere in piedi un buon sistema di gestione e di controllo. Fra breve inizieremo le consultazioni sul nuovo regolamento finanziario che spero possa rispondere meglio alle esigenze del management moderno: continuità, trasparenza e chiarezza, chiara definizione delle competenze saranno parametri importanti. Dobbiamo evitare che i vari organi preposti alla lotta alle frodi e alla corruzione, come l'OLAF e la Commissione per le irregolarità finanziarie si mettano i bastoni fra le ruote a vicenda. Non c'è niente di peggio di servizi investigativi che sprecano le loro energie in conflitti di competenze.
Infine, riteniamo essenziale che la Corte dei conti nelle sue relazioni annuali controlli sistematicamente il seguito dato dalla Commissione a osservazioni critiche formulate in precedenza. Controllare senza rifarsi agli errori constatati in precedenza vuol dire fare il lavoro solo a metà.
Signor Presidente, vorrei ringraziare la onorevole van der Laan per aver fornito alla commissione per il controllo dei bilanci e al Parlamento europeo un modello sul quale basare le future relazioni sul discarico.
Fin dall' inizio sapeva benissimo che voleva concentrarsi su pochi ambiti su cui si chiedevano concreti miglioramenti e che sono stati chiaramente definiti l' anno scorso. Ora abbiamo un follow-up che ci consente di verificare il loro stato di attuazione. Ci assoceremo alle sue indicazioni e non voteremo gli emendamenti presentati in quanto desideriamo mantenere questa impostazione priva di ambiguità.
Complessivamente, la Commissione ha dato un riscontro positivo e ora si tratta di inquadrare il tutto nel contesto più generale della riforma della Commissione. Siamo lieti di sentire che la Commissione presenterà relazioni di attività annuali per ogni direzione generale ma, affinché il sistema funzioni dobbiamo conoscere con molto anticipo gli obiettivi di queste direzione generali. Si è fatto qualcosa anche nel campo della politica del personale, ma sembra che si proceda molto lentamente. Ci rendiamo conto della delicatezza dei negoziati sulla politica del personale ma sia noi, sia l' opinione pubblica europea perderemo presto la pazienza se non si passerà dalle parole ai fatti.
La PAC e i Fondi strutturali sono gli ambiti gravati dalla maggior parte dei problemi gestionali nella UE, in parte anche per l' entità dei finanziamenti a loro destinati. Ecco perché è cruciale che noi, nella nostra qualità di organo di controllo tenuto al rendiconto, abbiamo accesso all' informazione sulla gestione finanziaria di questi due ambiti. Restiamo in attesa di ricevere con regolarità relazioni da parte del Gruppo dei Rappresentanti personali.
Gli aiuti esterni invece sono un ambito nel quale rileviamo ancora problemi sostanziali. Il relatore ha chiaramente parlato della disastrosa gestione degli aiuti alla Palestina, il che dà un segnale molto scadente proprio ora che in quella regione sarebbero richieste la massima delicatezza e sensibilità.
E' recentissima la pubblicazione di un' altra relazione della Corte dei conti sugli aiuti esterni, che dovremmo tenere presente per il futuro. Ancora una volta, ringrazio la relatrice e mi congratulo con lei per l' ottimo lavoro svolto.
Signor Presidente, la relatrice onorevole van der Laan nel suo testo tratta dei progressi compiuti dalla Commissione nell'ultimo anno nel dare un seguito alle raccomandazioni contenute nella relazione sul discarico 1997. Si dichiara piuttosto soddisfatta della mole di carta prodotta dalla Commissione. Io invece mi aspetto maggiore sostanza, maggiori risultati. Le intenzioni sono buone, ma sapremo quale sarà l'effetto solo quando ne vedremo i risultati, quando ad esempio l'OLAF opererà davvero in modo indipendente, quando saranno stati assorbiti gli arretrati nelle operazioni di pagamento, quando verranno commessi meno errori nelle operazioni di pagamento e quando finalmente avremo accesso ai documenti riservati.
Utilizzo di uranio impoverito in Bosnia e in Kosovo ("Sindrome dei Balcani")
L'ordine del giorno reca le dichiarazioni del Consiglio e della Commissione sull'utilizzo di uranio impoverito in Bosnia e Kosovo.
Do immediatamente la parola al signor Danielsson, Presidente in carica del Consiglio.
Signora Presidente, onorevoli parlamentari, signori Commissari, le informazioni circa i rischi per la salute della popolazione e del personale addetto alle missioni di pacificazione nei Balcani e in merito alle eventuali conseguenze ambientali imputabili all'uranio impoverito hanno destato enorme preoccupazione in Europa, preoccupazione che merita la massima serietà. La questione andrebbe studiata da organizzazioni e istituzioni competenti in materia.
Nel novembre dello scorso anno, rappresentanti del programma ONU per l'ambiente (PNUA) e dell'Agenzia internazionale per l'energia atomica (AIEA) hanno compiuto una visita in Kosovo. Già da tempo, il PNUA lavora a una relazione sulle conseguenze tossicologiche e radiologiche dell'uso di uranio impoverito nei Balcani. Siamo in attesa di quella relazione, nonché di un documento che l'Organizzazione mondiale della sanità (OMS) ha in preparazione sullo stesso tema.
La questione degli eventuali rischi sanitari per i militari che partecipano a missioni di pace nei Balcani rappresenta soprattutto un problema di competenza della NATO e degli Stati partecipanti alle missioni. Infatti, gli Stati dell'Unione che vi partecipano lo fanno in base a una decisione presa a livello nazionale. Comunque, per garantire la massima trasparenza possibile è in corso uno scambio di vedute in seno agli organi competenti del Consiglio; il Consiglio "affari generali" ne discuterà il 22 gennaio, durante la colazione di lavoro.
Tutto ciò ci ricorda inoltre quanto sia importante che l'Unione europea, definendo la propria struttura per la gestione delle crisi, discuta anche l'impatto ambientale e sanitario dei relativi interventi militari. Si tratta di un'ovvia componente dell'attività di un'organizzazione preposta alla gestione delle crisi, tanto che un analogo lavoro viene effettuato anche dalla NATO, dalla UEO e dall'ONU.
Inoltre, il problema dell'impatto ambientale e del rischio sanitario connessi all'uranio impoverito riportano a un altro aspetto di enorme rilevanza: lo stato dell'ambiente in generale nei Balcani. La popolazione del Kosovo, della Jugoslavia e degli altri paesi balcanici devastati dalla guerra è stata duramente provata, con conseguenze tragiche e durevoli. E' interesse di tutta l'Europa superare queste conseguenze di concerto con i governi della regione, tutti democratici e favorevoli alla pace. Mediante i programmi di assistenza della Commissione, l'Unione europea eroga aiuti ai paesi della regione nel loro impegno per la soluzione dei rispettivi problemi ambientali.
Signora Presidente, onorevoli parlamentari, vi ringrazio di tutto cuore per l'opportunità concessami di affrontare una questione che a buon diritto mi pare rivesta, come tutti converrete, la massima priorità per il Parlamento. E' davvero giusto che ci preoccupiamo per la salute dei nostri militari, dei cittadini dei Balcani e del personale delle Istituzioni comunitarie, delle organizzazioni non governative, delle organizzazioni internazionali e degli Stati membri che operano nella regione. Condivido, pertanto, la vostra inquietudine riguardo alla salute di tutte queste persone.
Innanzitutto, desidero esprimere la mia solidarietà a tutti coloro che hanno problemi di salute, alle loro famiglie e alle persone rimaste vittime di malattie. Questa è la situazione reale e tutti gli interessati meritano di essere assistiti nel miglior modo possibile. Hanno diritto di ottenere senza indugio una spiegazione sulle cause della loro situazione e a questi obiettivi dobbiamo dedicarci con tutte le nostre energie. Tutti noi abbiamo il dovere di fare quanto necessario affinché vengano fornite loro le dovute spiegazioni.
Signora Presidente, onorevoli parlamentari, sono qui, davanti a voi, in veste di Segretario generale del Consiglio, ma anche di Alto rappresentante per la politica estera e di sicurezza comune dell'Unione. Cercherò di affrontare dal punto di vista del Consiglio le questioni che vi preoccupano.
Anzitutto vorrei ribadire ancora una volta il mio personale impegno, nonché quello di tutti i membri del Consiglio, nei confronti della regione dei Balcani. Sono sicuro che tutti faranno il possibile per contribuire a chiarire la situazione.
I nostri sono Stati democratici, senza nulla da nascondere, e il nostro proposito è quello di riferire al Parlamento tutto quello che verremo a sapere, in qualsiasi momento.
Signora Presidente, onorevoli deputati, vi è una domanda principale a cui dobbiamo rispondere, e cioè scoprire con precisione se esiste un legame tra l'impiego di quel tipo di munizioni e le malattie denunciate dalle truppe o dalle persone che hanno prestato servizio nei Balcani in missione di pace, oppure se l'incidenza di tali patologie rientra invece nella norma.
Per rispondere con chiarezza a questa domanda occorre procedere nel modo più razionale possibile. La questione dovrebbe essere posta in questi termini: se esistesse una sindrome, nel senso etimologico del termine, dovrebbero comparire gli stessi sintomi in tutti gli ammalati, per poi evolvere nel tempo in modo simile e condurre ad esiti analoghi. Questo è ciò che si definisce una sindrome. Dobbiamo dunque individuare tali indizi e cercare di affrontarli con la massima trasparenza e chiarezza.
Le nostre conclusioni, le conclusioni di tutti coloro che sono interessati a scoprire la verità, devono basarsi sui fatti e non su semplici supposizioni, e per esaminare i fatti dobbiamo avere accesso a tutte le informazioni possibili. Dobbiamo insistere specialmente sull'apertura e sulla trasparenza tra di noi. Una volta venuti a conoscenza dei fatti, dovremo analizzarli in modo tale che i risultati che renderemo pubblici generino tranquillità e ispirino fiducia. Questo è lo spirito con cui intendiamo agire.
L'apertura e la trasparenza devono essere comuni a tutti: vanno ricercate in tutti gli Stati membri dell'Unione europea, tra gli Stati dell'Unione e la NATO e tra l'Alleanza e gli alleati che hanno preso parte alle operazioni di pace nei Balcani, nonché, naturalmente, tra i governi della regione.
Proprio per questo, onorevoli deputati, il Comitato politico e di sicurezza dell'Unione europea ha affrontato tale argomento il giorno 9 gennaio. Gli Stati membri hanno discusso delle rispettive preoccupazioni e delle misure prese da ciascuno di essi, come ha esposto la Presidenza in carica del Consiglio. In quell'occasione si è registrato un generale accordo sul fatto che occorresse lasciare che fosse l'Alleanza, in quanto istituzione cui spettava la gestione della crisi nei Balcani, a raccogliere tutte le informazioni dei partecipanti sull'utilizzo dell'uranio impoverito e sull'ubicazione dei contingenti militari, nonché tutti i dati di carattere medico.
Come sapete, in occasione di tale incontro la Commissione ha altresì spiegato le misure che intendeva adottare, e sono sicuro che oggi la Commissione ci aggiornerà sulle misure che ha adottato, tramite il Commissario signora Wallström o attraverso un suo portavoce.
Voglio ricordare invece che, non appena presentatasi la questione, mi sono messo personalmente in contatto con il Segretario generale dell'Alleanza e che da quel momento il contatto è stato permanente. Sia lui che i suoi collaboratori e i collaboratori del Consiglio si sono preoccupati di tenerci tutti costantemente al corrente degli avvenimenti.
Permettetemi di riassumere quali sono state le misure adottate dall'Alleanza nella riunione del 10 gennaio: in primo luogo, è stata convocata una riunione di esperti medici militari a livello nazionale, per stabilire un contatto e uno scambio di idee ed informazioni sui precedenti, sugli obiettivi, eccetera; è stato immediatamente creato un gruppo di lavoro con la funzione di centro di scambio di informazioni, a cui possono partecipare non solo i paesi dell'Alleanza, ma anche tutti i paesi che, in un modo o nell'altro, hanno preso parte alle operazioni di mantenimento della pace.
Si è inoltre stabilito di intensificare le consultazioni con i paesi della regione e il 10 gennaio si è affrontato l'argomento con il Ministro degli esteri jugoslavo, Goran Svilanovic, al quale abbiamo assicurato che tutti noi, e in particolare l'Alleanza, trasmetteremo loro qualsiasi informazione disponibile.
Si è poi deciso di mettere a disposizione del programma delle Nazioni Unite per l'ambiente tutte le informazioni relative a questi avvenimenti. Inoltre, come sapete, gli alleati hanno ribadito la convinzione che non vi sia per il momento prova alcuna dell'esistenza di un rischio significativo nell'utilizzo di questo tipo di munizioni per le forze dei paesi partecipanti alle missioni né tantomeno per la popolazione civile dei Balcani.
L'Alleanza ha affermato altresì, con la massima chiarezza, di essere un'organizzazione di carattere militare e non medico, e di avere quindi il dovere e l'intenzione di fornire all'Unione europea tutte le informazioni necessarie affinché le organizzazioni più qualificate, in concreto l'Organizzazione mondiale della sanità, il programma delle Nazioni Unite per l'ambiente e l'Agenzia internazionale per l'energia atomica, possano trarre le dovute conclusioni.
Come sapete, onorevoli parlamentari, il Comitato medico dell'Alleanza si è riunito per la prima volta lunedì scorso, 15 gennaio, mentre il neocostituito gruppo di scambio di informazioni ha effettuato il suo primo incontro proprio ieri. Voi tutti conoscete i risultati di questo primo dibattito, sono pubblici, e sia le informazioni che i dati scientifici emersi dall'incontro di ieri sono consultabili in Internet sulla pagina web dell'Alleanza.
In particolare desidero segnalare un punto su cui mi sembra importante insistere, ossia che il gruppo di scambio sarà aperto ai quindici Stati membri dell'Unione europea, su espressa indicazione dell'Alleanza e con ogni garanzia di trasparenza. Il passo successivo, come ha giustamente sottolineato la Presidenza, consisterà nel passare in rivista la totalità del materiale scientifico a disposizione. Insieme al Primo ministro e Presidente del Consiglio Persson, i Ministri degli esteri dell'Unione affronteranno la questione il prossimo 22 gennaio nel primo incontro del Consiglio "affari esteri".
Signora Presidente, sono convinto che questo sia quanto ragionevolmente si può fare, al momento, affinché tutti possiamo ottenere le informazioni necessarie e, a partire dai fatti, trarre le conclusioni.
Il processo verbale della seduta di ieri è stato distribuito.
Signor Presidente, chiedo scusa. Il mio intervento non si riferisce al processo verbale di ieri, ma a quello dell'altro ieri. Purtroppo mi sono accorto troppo tardi che il mio nome non figura nella lista delle presenze. Sono stato in Aula tutto il giorno e ho preso parte a tutte le votazioni, sia a quelle per appello nominale sia alle altre. Pertanto sollecito una rettifica.
Onorevole Posselt, il processo verbale verrà modificato per rispecchiare l'effettiva situazione.
Signor Presidente, la onorevole Maes non è in Aula perché impegnata nella riunione del nostro gruppo. Ho notato che il suo nome non compare nell' elenco dei presenti alla seduta di ieri. Lei invece vi ha partecipato ed è intervenuta nella discussione sulla Presidenza svedese. La invito quindi a provvedere affinché la lista delle presenze sia modificata.
Signor Presidente, lunedì pomeriggio il Parlamento ha proposto di far esaminare alla commissione per l'occupazione e gli affari sociali la situazione dei dipendenti del gruppo europeo Danone, nel cui comparto biscotti sono a rischio 3.000 posti di lavoro, 1.700 dei quali in Francia. Tuttavia, non è stato ancora comunicato quando la commissione si riunirà per discutere tale tema; la questione è urgente, poiché il comitato del gruppo europeo della Danone si incontrerà domani.
In attesa di una risposta, poiché il personale dell'impresa è in sciopero - quanto meno in Francia -, vorrei ribadire la mia solidarietà e quella dei colleghi nei confronti dei lavoratori perché è deplorevole che un gruppo multimiliardario possa gettare nella miseria e nella disoccupazione migliaia di lavoratori in tutta Europa.
Onorevole Laguiller, vista l' importanza e la natura della questione, le suggerisco di rivolgersi al presidente della commissione per gli affari sociali, onorevole Rocard.
Signor Presidente, non so se lei è al corrente di un' esclusiva dell' edizione odierna de Le Figaro, che pubblica un' intervista con un terrorista corso. L' articolo s' intitola "Armata Corsa: menace terroriste sur Paris et Strasbourg" e parla di un appartenente all' organizzazione Armata Corsa. Nell' intervista, pubblicata in prima pagina ne Le Figaro di oggi, si afferma che l' Armata Corsa minaccerebbe di colpire direttamente Parigi e Strasburgo qualora non venissero accolte le richieste di scarcerazione dei detenuti e altro. Il giornale sostiene di aver pubblicato il pezzo per rendere edotta l' opinione pubblica francese del pericolo che la minaccia nell' immediato; aggiunge a titolo informativo che a Parigi sono state adottate misure eccezionali per far fronte a queste intimidazioni, ma non dice nulla di Strasburgo. Desideravo portare a conoscenza della Presidenza questo problema scottante e chiedere se era già noto e se si sono compiuti passi presso le autorità di Strasburgo ai fini dell' adozione di misure straordinarie per la difesa del Parlamento visto che, se non mi inganno, l' accesso al nostro Parlamento è consentito a chiunque desideri entrare. Temo che dovremo affrontare situazioni impreviste e assai pericolose.
Onorevole, innanzitutto desidero ringraziarla per la notizia o, perlomeno, per averla divulgata. L'Assemblea plenaria ritiene - penso che questo parere sia condiviso da tutti gli onorevoli - che le istanze che governano l' Aula facciano attenzione e attribuiscano la massima priorità alla questione della sicurezza. Di conseguenza, penso che si stia facendo il possibile e si stia vagliando ogni possibilità per garantire il buon funzionamento del Parlamento a Strasburgo e a Bruxelles nelle migliori condizioni di sicurezza possibili. Ad ogni modo, la ringrazio per l'informazione.
Signor Presidente, in veste di relatore della commissione per gli affari esteri sull'adesione della Repubblica ceca, vorrei formulare una richiesta. Siamo stati informati del fatto che a Cuba è stato arrestato l'onorevole Ivan Pilip della Camera dei deputati ceca. Egli è accusato di spionaggio. La verità è che si è incontrato con delle persone che difendono i diritti dei cittadini, come si addice a un deputato di un parlamento liberamente eletto.
Signor Presidente, la prego pertanto di intervenire affinché le autorità cubane provvedano all'immediata liberazione dell'onorevole Pilip e del suo accompagnatore. Il regime cubano, infatti, non ha il diritto morale di insegnare la democrazia ai deputati di un parlamento liberamente eletto. Sottolineo la mia richiesta perché nell'aprile di quest'anno dovrebbe aver luogo a Cuba una riunione dell'Unione interparlamentare. Non si può accettare che tale riunione abbia luogo in un paese nel quale i deputati vengono incarcerati se parlano con dei difensori dei diritti dei cittadini!
Molte grazie, onorevole Schröder. Trasmetterò questa informazione e la sua preoccupazione, che ritengo sia condivisa da tutti noi, alla Presidente Fontaine, che sicuramente si premurerà di ribadire la posizione del Parlamento sulla questione.
Signor Presidente, vorrei pregare di prendere sul serio le minacce rivolte contro l'Emiciclo e di sollecitare il Segretario generale a predisporre un piano per garantire la sicurezza dell'Aula.
Dichiaro ripresa la sessione del Parlamento europeo, interrotta giovedì 18 gennaio 2001.
Onorevoli colleghi, il 26 gennaio scorso, l' ETA ha fatto una nuova vittima in un attentato dinamitardo a San Sebastian, che è costato la vita a Ramon Díez Garcia, cuoco dell' esercito, e ha provocato il ferimento di altre due persone. A nome del Parlamento europeo, vorrei esprimere le nostre sentite condoglianze ai famigliari della vittima e i nostri auguri di pronta guarigione alle due persone ferite nell' attentato.
Purtroppo, non possiamo che ribadire la nostra indignazione e condanna per questa cieca violenza.
Consentitemi di rendere omaggio alla presenza in tribuna degli onorevoli Luis de Grandes e Jesús Caldera, rispettivamente capi delegazione del Partido popular e del partito del socialismo europeo presso il parlamento spagnolo. Sono venuti a presentare alle Istituzioni europee l' accordo contro il terrorismo firmato, lo scorso 8 dicembre, dai loro due partiti politici e al quale hanno aderito, tra gli altri, numerosi sindacati, associazioni di imprenditori e associazioni pacifiste basche.
La vostra scelta, onorevoli, è ancor più coraggiosa se si considera che l' ETA ha di recente dichiarato che tutti i firmatari presenti e futuri dell' accordo saranno bersaglio di azioni terroristiche. Sappiate che potete contare sulla solidarietà del nostro Parlamento.
Vi invito, onorevoli colleghi, ad osservare un minuto di silenzio.
Il 26 gennaio scorso, il Presidente del Tribunale di primo grado delle Comunità europee ha emesso un' ordinanza che stabilisce il rinvio dell' esecuzione della decisione del Parlamento europeo del 23 ottobre 2000 con la quale si prendeva atto della notifica del governo francese della decadenza del mandato dell' onorevole Jean-Marie Le Pen.
Tale ordinanza stabilisce che l' onorevole Le Pen debba essere riammesso in seno al Parlamento europeo ed io, com' è ovvio, ho la responsabilità di dare esecuzione immediata ad una decisione del potere giudiziario.
Ho richiesto il parere della nostra commissione giuridica e per il mercato interno in merito al seguito che il Parlamento europeo dovrà dare a questo caso. Constato sin d' ora un elemento nuovo. Il Presidente del Tribunale di primo grado conferisce al Parlamento europeo un potere discrezionale su un decreto di decadenza del mandato di un deputato europeo. Se questa decisione fosse confermata, il caso Le Pen avrà contribuito a far prevalere la competenza delle Istituzioni europee su quella dei governi nazionali.
Signora Presidente, abbandonando dietro suo invito l' Aula del Parlamento di Strasburgo, avevo parafrasato la celebre frase del generale MacArthur, costretto dal nemico ad abbandonare le Filippine: "I will come back" .
Oggi, di ritorno, come lui posso dire "I am back!" .
La Corte di giustizia ha ristabilito i miei diritti di deputato europeo, riconoscendo la serietà dei miei argomenti difensivi. L' Assemblea deve sapere che, a seguito di un banale incidente verificatosi durante la campagna elettorale, il governo socialcomunista, eletto qualche giorno più tardi, ha condotto contro di me per oltre tre anni, violando i principi del diritto, una caccia alle streghe in piena regola al fine di sbarazzarsi nei consessi politici di un avversario legittimato dal voto di milioni di elettori. Reputo che sia stato tale fumus persecutionis, unito alle violazioni del diritto ad iniziare dall' immunità parlamentare, a indurre la Corte ad emettere tale sentenza. Sono certo che tutti i democratici si rallegreranno di questa decisione fondata sui principi e sulla giustizia.
Signora Presidente, le ho scritto ieri perché l' India, il più grande paese democratico del mondo, sta vivendo momenti estremamente drammatici; mi sembrerebbe opportuno che il nostro Parlamento desse prova della sua volontà di essere al fianco, in questo momento, delle autorità e del popolo indiani e chiederei, sempre che lei sia d'accordo, di osservare un minuto di silenzio.
Ho ovviamente già fatto pervenire questo messaggio alle autorità indiane. La ringrazio della proposta che mi pare concordi con quella che intendeva fare la onorevole Gill; vi invito pertanto ad osservare un minuto di silenzio in memoria delle vittime di questa terribile catastrofe.
Signora Presidente, la ringrazio molto per il suo messaggio di condoglianze; è appunto per questo motivo che volevo parlare dell'India.
Il processo verbale della seduta di ieri è stato distribuito.
Signor Presidente, ieri non ho preso la parola all' inizio della seduta, ma ora vorrei fare una precisazione su alcune parole pronunciate ieri dalla Presidente del Parlamento. In occasione della presentazione del cosiddetto patto antiterrorista in Spagna, la Presidenza del Parlamento ha affermato che esso è stato firmato da numerose associazioni, sindacati e perfino dalla Chiesa. Desidero chiarire, a beneficio degli onorevoli colleghi, che le cose non stanno così, malgrado le pressioni esercitate dal governo e dal Partito socialista. Si tratta di una dichiarazione che non è stata sottoscritta neppure da partiti che appoggiano il governo di Madrid. Con tutto il rispetto, vorrei far presente che la situazione nei Paesi Baschi, di cui tante volte si parla in quest' Aula, è complicata ed esige uno sforzo a livello di dialogo, come si chiede ad esempio nel manifesto che ho consegnato alla signora Presidente, firmato da più di quattromila intellettuali ed esponenti culturali catalani.
La situazione è talmente complicata e caratterizzata da tante sfaccettature che lo stesso partito stesso della Presidente Fontaine partecipa alle elezioni municipali in Francia - a Baiona, Biarritz, Anglet - in coalizione con partiti nazionalisti baschi, compreso il partito dell' onorevole Gorostiaga, che non raccoglie certo la mia approvazione, ma credo neppure quella della Presidente Fontaine.
Signor Presidente, lo scorso sabato è scomparsa l' ultima regina d' Italia, figlia del re Alberto del Belgio. Era una fautrice della democrazia e un'apprezzata studiosa di storia. Purtroppo non è vissuta abbastanza a lungo per assistere al ritorno in patria di suo figlio e di suo nipote, entrambi esiliati. E' una vergogna che il suo funerale non abbia potuto essere celebrato in Italia perché altrimenti essi non avrebbero potuto parteciparvi.
L' articolo della costituzione italiana non ha alcuna ragione d' essere nell' Europa di oggi e rappresenta una violazione alla libertà di circolazione sancita nei Trattati europei. Per ben tre volte ho tentato di ottenere da quest'Aula la condanna di detta legge. La questione è stata demandata alla Corte dei diritti dell'uomo e non verrà messa da parte. Mi appello al governo italiano affinché colga l'opportunità offerta dalla scomparsa della regina Maria-José per ottemperare ai propri obblighi giuridici nei confronti dell' Unione europea, concedendo ai due principi ereditari i medesimi diritti che spettano a qualsiasi altro cittadino italiano e autorizzando il loro rientro in patria.
Signor Presidente, onorevoli colleghi, a nome della commissione per la pesca, desidero esprimere il nostro totale disaccordo su questa procedura d' urgenza, con la quale 18 gennaio il Consiglio ha chiesto al Parlamento di formulare un parere entro il 14 febbraio. In sede di commissione, ci siamo impegnati per velocizzare al massimo l' iter di questa proposta legislativa, sempre restando nell' ambito delle procedure previste: la votazione si svolgerà pertanto il 13 febbraio nella Sessione plenaria di Strasburgo, come iscritto all' ordine del giorno.
Signor Presidente, colgo l' occasione - visto che di recente queste corse contro il tempo all' ultimo minuto sono diventate abituali - per rilevare che la Commissione e il Consiglio conoscono il calendario dei lavori del Parlamento con ampio anticipo - un anno - e dovrebbero perciò essere in grado di lavorare - e di farci lavorare -in modo adeguato all' iter di queste proposte.
Pur essendo stati consultati tardivamente, ossia il 7 dicembre, abbiamo designato un relatore, l' onorevole Nicholson, il quale ha presentato il suo progetto di relazione immediatamente, il giorno seguente, l' 8 dicembre. La votazione in commissione si svolgerà lunedì 5 febbraio, mentre la discussione della relazione in Assemblea plenaria è prevista per il 12 a Strasburgo, affinché si possa votare il 13, nel rispetto dei termini richiesti. Desidero sottolineare che, pur con tutta la buona volontà e disponibilità da parte nostra, non vogliamo che ci venga chiesto l' impossibile e tantomeno vogliamo fare male il nostro lavoro.
(Il Parlamento respinge la richiesta di applicazione della procedura d' urgenza)
Avanzamento dei provvedimenti presi a livello comunitario e nei singoli Stati membri per combattere l' ESB
L' ordine del giorno reca la dichiarazione della Commissione sullo stato di avanzamento dei provvedimenti presi a livello comunitario e nei singoli Stati membri per combattere l' ESB.
. (EN) Sono lieto di poter aggiornare il Parlamento sugli ultimi sviluppi della questione ESB. Numerosi deputati hanno già seguito il mio intervento della scorsa settimana, durante la riunione della commissione per l' agricoltura. Ritengo comunque opportuno riassumere gli eventi salienti delle ultime settimane.
Il 1º gennaio sono entrate in vigore nuove, importanti misure, tra le quali la messa al bando della carne con l' osso e il test per tutti gli animali di età superiore ai 30 mesi destinati alla catena alimentare. Il 4 gennaio la Commissione ha inviato una comunicazione ai Ministri dell' agricoltura richiedendo di rispondere ad un approfondito questionario sull' attuazione dei provvedimenti in materia di ESB. Lunedì scorso, il Consiglio "agricoltura" ha ricevuto un documento di lavoro in cui erano riassunte tali risposte. Il 17 gennaio è stato pubblicato il parere del comitato scientifico su una serie di punti attinenti all' ESB.
Questi sono stati i temi principali all' ordine del giorno del Consiglio "agricoltura" di lunedì. Al termine delle solite discussioni prolungate, gli Stati membri hanno raggiunto un accordo sui seguenti orientamenti di massima: messa al bando della carne staccata meccanicamente dalle ossa, trattamento termico dei grassi provenienti dai bovini prima del loro impiego nei mangimi per animali ed eliminazione della colonna vertebrale dai capi macellati. Queste tre indicazioni scaturiscono direttamente dalle precedenti discussioni in sede di Consiglio sulle misure per ripristinare la fiducia dei consumatori e si basano sul parere del comitato scientifico.
Nei prossimi giorni intendo presentare alcune proposte su questi aspetti al Comitato veterinario permanente. Ne conseguiranno, com' è naturale, ulteriori controlli e, probabilmente, un incremento significativo dei costi. In ogni caso, gli Stati membri sono disposti ad accettare qualsiasi misura atta a garantire la sicurezza della carne bovina.
Rilevo con rammarico che ci è voluto molto tempo perché emergesse questa determinazione nell' affrontare la crisi dell' ESB. Appena sette mesi fa, la Commissione non riuscì ad ottenere la maggioranza qualificata per vietare il consumo da parte dell'uomo e degli animali del cervello e del midollo spinale. Inoltre, non tutti gli Stati membri hanno applicato in maniera soddisfacente il divieto d' impiego della carne e delle ossa nell' alimentazione animale.
Desidero ora passare in rassegna le proposte che la Commissione presenterà al Comitato veterinario permanente. Per quanto concerne la carne staccata con mezzi meccanici, la Commissione deciderà entro breve se approvare una proposta di messa al bando della carne staccata dalle ossa dei bovini di qualsiasi età. Sembra comprovato che la carne staccata dalle parti ossee dei capi giovani sia sicura, ad esclusione della carne attaccata alla testa e alla colonna vertebrale. Una differenziazione richiederebbe però controlli complessi e, date le circostanze, appare opportuno imporre un divieto senza eccezioni.
Aggiungo che i consumatori tendono sempre più a rifiutare la carne staccata meccanicamente. E' stata la stessa industria per la lavorazione delle carni a chiederne la messa al bando. La misura proposta dovrebbe perciò incontrare un ampio consenso tra i consumatori e l' industria. Ritornando al tema dei grassi liquefatti, la Commissione proporrà che i grassi animali - oltre ad essere ultra-filtrati come richiesto dalle disposizioni vigenti - siano cotti a pressione prima di essere impiegati nei mangimi per i bovini. La Commissione chiederà altresì che tali grassi animali vengano estratti solo dai tessuti adiposi isolati se destinati all' uso come surrogati del latte per i vitelli.
Dobbiamo riflettere sulla possibilità di mettere in atto questi cambiamenti. Ad esempio, potrebbe risultare difficile effettuare i controlli per distinguere tra i diversi tipi di grasso. In questo caso, non sarebbe forse necessario un divieto drastico sull' impiego dei grassi animali nei mangimi? E come ci potremo assicurare che i grassi succedanei siano sicuri?
Un' ultima considerazione sulla questione dei grassi animali: all'opinione pubblica appare sconcertante che per i grassi animali nei mangimi vengano impiegati standard più severi rispetto all' uso dei medesimi grassi nell' alimentazione umana. Questa è la situazione attuale cui intendo porre rimedio.
Per quanto concerne la colonna vertebrale, la Commissione intende chiederne l' eliminazione nei casi in cui sussistano dubbi sull' efficacia del divieto relativo alla carne con l' osso, oppure in cui non sia possibile dimostrare che gli animali siano a bassissimo rischio d' incubazione dell' ESB. La nostra linea di condotta segue il parere del comitato scientifico.
Dichiaro ripresa la sessione del Parlamento europeo, interrotta giovedì 1º febbraio 2001.
L' ordine del giorno reca l' esame del progetto definitivo di ordine del giorno, elaborato, ai sensi dell' articolo 110 del Regolamento, dalla Conferenza dei presidenti nella seduta di giovedì 8 febbraio.
Non sono state proposte modifiche per il lunedì, martedì e mercoledì ma l' onorevole McMillan-Scott ha chiesto la parola.
Signora Presidente, mi riferisco al progetto di regolamento sui partiti politici europei. Durante l'ultima tornata di Strasburgo la Commissione avrebbe dovuto rilasciare una dichiarazione in proposito. Successivamente il punto venne tolto dall'ordine del giorno e ho saputo che adesso la Commissione ha definito la propria posizione sul finanziamento dei partiti politici europei. Il tema è alquanto delicato, specialmente perché in quest'Aula sono rappresentati taluni partiti politici che per varie ragioni potrebbero ritenere di non avere diritto a tale finanziamento pur avendolo in prima istanza approvato. Pertanto, per il suo tramite, vorrei chiedere alla Commissione se, prima o poi, intende rilasciare una dichiarazione in materia alla nostra Assemblea.
Secondo, signora Presidente, dato che stiamo parlando dell'ordine del giorno di martedì, mi preoccupa che il Parlamento europeo discuta del programma di lavoro della Commissione per il 2001 senza una risoluzione sull'argomento che, a mio avviso, è importante tanto più che il programma di lavoro della Commissione per il 2001 contiene circa 200 misure di cui il Parlamento discuterà senza avere presentato una risoluzione. In tal modo creiamo un precedente negativo. Dovrebbe esserci una risoluzione soprattutto in considerazione del fatto che siamo tenuti a controllare il lavoro della Commissione.
Infine, mi sia consentito osservare che lungi dall'essere il programma di lavoro della Commissione per il 2001, potremmo ribattezzarlo programma di lavoro di Commissione, Parlamento e Consiglio.
Onorevole McMillan-Scott, per quanto concerne l' assenza di una risoluzione le comunico che è stata la Conferenza dei presidenti a ritenere opportuno di non averne una.
Signora Presidente, forse mi sbaglio, ma mi pareva di aver capito che l'intenzione fosse di avere una risoluzione. Tuttavia, occorre prima rinviare il programma di lavoro alle commissioni parlamentari competenti affinché lo analizzino, per poi presentare una risoluzione ben ponderata con i pareri delle commissioni competenti sui vari settori. Questo è ciò che avevo capito: la risoluzione ci sarà ma non subito.
Signora Presidente, qui non è in gioco unicamente la comprensione dei patti da parte dell'onorevole Cox. Al fine di avere un programma politico per la legislatura, peraltro avviato in ritardo l'anno scorso, la Commissione ha presentato un programma per quest'anno il cui allegato contiene le varie misure propugnate che, stando al conteggio del mio gruppo, non sono 200 bensì 485; 205 sono a carattere legislativo, le altre no e fra queste moltissime si sono accumulate perché non concretizzate l'anno scorso. Non è quindi serio approntare una risoluzione in questi termini; la procedura concordata ne prevede l'esame dettagliato da parte delle commissioni coinvolte e, in linea di principio, già in aprile potrebbe essere votata una risoluzione con cognizione di causa.
Quanto all'estensione del programma al Consiglio, può trattarsi di un suggerimento utile in vista del futuro, ma le parti in causa sono, allo stato attuale, la Commissione e il Parlamento.
La ringrazio, onorevole Barón Crespo. Procediamo pertanto in tal modo.
Onorevole McMillan-Scott, per quanto riguarda l' altro suo quesito, in effetti, in questa tornata non è stata prevista nessuna dichiarazione da parte della Commissione sul riconoscimento dei partiti politici. Se lei desidera che questo punto sia inserito nell' ordine del giorno, e se è d' accordo, potremmo chiedere alla Commissione di rilasciare una dichiarazione giovedì sera.
Signora Presidente, la ringrazio per il suo utilissimo suggerimento. Giovedì sera non saremo presenti in molti, purtroppo. Tuttavia, la Commissione potrebbe venirci incontro accogliendo il suo suggerimento e rilasciando una dichiarazione pubblica in proposito domattina, durante la dichiarazione sul programma di lavoro della Commissione per il 2001, o meglio sul programma di lavoro di Commissione e Parlamento, come io preferisco definirlo.
Giovedì: Presidente. Ho ricevuto una richiesta dal gruppo del Partito del socialismo europeo volta a ritirare dall' ordine del giorno l' interrogazione orale alla Commissione, presentata a nome del gruppo del Partito popolare europeo (democratici cristiani) e dei democratici europei, sul piano di stabilità in Irlanda e in Francia.
Signora Presidente, abbiamo presentato questa richiesta per due ragioni: l'una di natura parlamentare, l'altra politica.
La ragione di natura parlamentare fa riferimento al lavoro delle commissioni di questo Parlamento. Allo stato attuale, l'esame di ogni piano di stabilità e del coordinamento per il sostanziale miglioramento dei grandi orientamenti di politica economica è oggetto di studio in seno alla commissione per i problemi economici e monetari di questo Parlamento, che se non vado errato conta di presentare in seduta plenaria la propria relazione nella tornata del mese di aprile. Pertanto, questo problema interferisce con le attività proprie di questo Parlamento.
In secondo luogo, vi è una ragione di natura politica. L'interrogazione presentata dal PPE è arrivata in Conferenza dei presidenti avendo come oggetto l'Irlanda. Ne è uscita includendo anche la Francia. Se a questo fuoco incrociato di relazioni aggiungiamo i partiti che sostengono i governi, i partiti di opposizione, e se vi aggiungiamo ancora tutti i desiderata di questa Assemblea, giovedì, in un orario infelice, si terrà, statene pur certi, una discussione sui Quindici Stati membri.
Riteniamo pertanto opportuno che il nostro Parlamento si attenga alle sue stesse regole e operi in base alla logica che si è dato.
Signora Presidente, è comprensibile che l'onorevole collega Barón Crespo desideri rivedere in questa sede una decisione della Conferenza dei presidenti. E' del tutto ammissibile e legittimo e, in un'altra situazione, anch'io mi comporterei allo stesso modo. Spero tuttavia che non ottenga la maggioranza, dal momento che nella fattispecie non si tratta di una violazione delle procedure parlamentari, visto che noi, dalla Commissione, vogliamo un'informazione. Ciò non pregiudicherà in alcun modo la prosecuzione dei lavori in seno alla commissione competente. E quest'informazione dalla Commissione desideriamo riceverla ora. Peraltro proseguono anche le consultazioni al Consiglio dei ministri, e allora perché non dovremmo tenere un dibattito approfondito su questo problema, tanto più che - e invito a riflettere tutti coloro che si oppongono a questa richiesta - non adottiamo alcuna decisione? Alla fin fine non decideremo nulla, ci limiteremo a prendere atto di un'informazione.
Signora Presidente, vorrei approfittare della presenza del Presidente della Commissione per interpellarlo su un fatto grave. Il Movimento europeo Francia organizza il 9 maggio di ogni anno, in Francia, una giornata molto importante: la Giornata dell' Europa. Quest' anno vogliamo organizzarla sull' euro. Dal mese di settembre il Movimento chiede alla Commissione il finanziamento di questa giornata che senza il vostro sostegno non può essere organizzata. A tutt' oggi, non abbiamo avuto nessuna certezza sul versamento del contributo della Commissione e se entro la fine della settimana non avremo tale garanzia, il Movimento europeo Francia dovrà rinunciare a organizzare la Giornata dell' Europa. A mio avviso sarebbe assai dannoso per la causa che ci accomuna e per la quale ci adopriamo con il massimo impegno.
Presidente Prodi, desidera dare tale garanzia alla onorevole Berès adesso o in occasione del suo intervento più tardi?
. Onorevole Berès, non ho i particolari della questione che lei ha sollevato, ma farò immediatamente un controllo e oggi stesso le darò una risposta.
La commissione per le libertà e i diritti dei cittadini, la giustizia e gli affari interni ha deciso di applicare la procedura senza relazione a questa proposta di decisione e passo subito la parola all' onorevole Watson per illustrarci il parere della suddetta commissione di cui è presidente.
Watson (ELDR), presidente della commissione per le libertà e i diritti dei cittadini, la giustizia e gli affari interni. (EN) Signora Presidente, la commissione che ho l' onore di presiedere è estremamente consapevole di quanto la questione sia importante e di quanto sia urgente che sia approvata una decisione entro il 25 marzo 2001, al fine di consentire la piena partecipazione dell' Unione nordica. Avremmo preferito esserne informati prima dal Consiglio, che invece ci ha sottoposto la questione all' ultimo momento.
Tuttavia, stanti le circostanze, riteniamo che non sia auspicabile ritardare il voto e consideriamo che la procedura migliore sia una procedura senza relazione. Pertanto suggeriamo che il punto sia immediatamente iscritto alle votazioni della presente sessione.
Poiché nessun collega desidera esprimersi contro la richiesta di urgenza, passiamo al voto.
Presentazione del programma 2001 della Commissione da parte del suo Presidente/Nizza
L' ordine del giorno reca, in discussione congiunta, la presentazione del programma 2001 della Commissione europea da parte del suo Presidente e l' interrogazione orale alla Commissione (B5-0006/2001) dell' onorevole Van Velzen e altri a nome del gruppo del Partito popolare europeo (democratici cristiani) e dei democratici europei, sul seguito del Consiglio europeo di Nizza.
. Signora Presidente, onorevoli parlamentari, è indubbiamente bene che, una volta l'anno, si svolga un dibattito generale sullo stato dell'Unione. Vorrei che questo dibattito dinanzi a voi segnasse anche un passo in avanti sulla strada da percorrere nel 2001. Questa strada è ovviamente costellata di numerosi avvenimenti e di numerose priorità che descriveremo nel discorso, ma soprattutto imbocca già - anzi direi quasi imbocca finalmente - la direzione dell'Europa di domani.
La Commissione che ho l'onore di presiedere ha sempre chiesto di essere giudicata in base ai fatti ed è quindi importantissimo per me che la collaborazione tra la Commissione e il Parlamento, nonché le proficue relazioni tra Commissione e Stati membri in sede di Consiglio conducano a risultati seri e concreti. Ecco perché mi auguro che questo appuntamento annuale si trasformi in un momento privilegiato di riflessione comune, aperta e libera, in cui dibattere i nostri successi e i nostri problemi, in un'ottica costruttiva per giungere alla realizzazione dei progetti che stanno a cuore ai cittadini europei.
So che, per questo genere di occasioni, la tradizione protocollare vuole che il Presidente descriva nei dettagli le politiche attuate, ma non credo di fare cosa sgradita proponendovi di discostarmi un po' da tale tradizione, preferendo cioè limitarmi alle principali priorità per il 2001 e alla questione di più ampio respiro sul futuro dell'Europa.
Sugli ultimi dodici mesi, infatti, dirò poche parole. Quando mi sono presentato dinanzi a voi, un anno fa, annunciavo i quattro obiettivi strategici che la mia Commissione si era prefissata: primo, promuovere nuove forme di governo su scala europea; secondo, stabilizzare l'Europa e rafforzare la nostra presenza a livello mondiale; terzo, ridefinire le priorità economiche e sociali e, infine, quarto, migliorare per tutti la qualità della vita.
Per migliorare la qualità della vita ai cittadini europei abbiamo pubblicato il nostro Libro bianco sulla sicurezza alimentare e una proposta di regolamento che fissi i requisiti e i principi fondamentali del diritto alimentare. Abbiamo proposto inoltre l'istituzione di un'autorità alimentare europea, che entrerà in funzione quest'anno.
Oltre a ciò abbiamo proposto l'istituzione di un'autorità europea di sicurezza aerea e, dopo il disastro dell' Erika, abbiamo elaborato nuovi, rigorosi strumenti legislativi in materia di sicurezza marittima.
Per promuovere una nuova agenda economica e sociale per l'Europa abbiamo presentato al Consiglio europeo di Lisbona proposte forti e particolareggiate, grazie alle quali l'Unione europea dispone oggi di una strategia integrata che le permetterà di trasformarsi nell'economia della conoscenza più dinamica e competitiva del mondo.
Il fattore chiave per la stabilizzazione del nostro continente è la nostra strategia per l'allargamento dell'Unione europea. Per tutto il corso del 2000 la Commissione ha portato avanti con decisione i negoziati per l'adesione con i paesi candidati, oltre ad aver avviato il dibattito pubblico su una vera e propria politica dell'immigrazione.
Infine, per promuovere nuove forme di governance europea ci siamo messi al lavoro e prevediamo di pubblicare il relativo Libro bianco entro l'estate.
Il processo verbale della seduta di ieri è stato distribuito.
Signor Presidente, vorrei rispondere alle osservazioni fatte in Aula lunedì pomeriggio riguardo alla manifestazione contro le armi nucleari presso la base di sottomarini nucleari di Faslane in Scozia.
Come sapete, ho preso parte alla manifestazione, e vorrei ringraziare tutti i deputati che hanno espresso il loro sostegno a favore della mia iniziativa di partecipare al più grosso blocco della base che sia mai avvenuto, dove, ironia della sorte, sono stata arrestata per turbamento dell' ordine pubblico.
Vorrei solo dire una parola a quei deputati che hanno insinuato che le mie azioni sono irresponsabili o inopportune. In primo luogo, le armi nucleari non solo sono immorali e disumane, ma sono anche illegali. La Corte internazionale di giustizia dell' Aia ha stabilito che il possesso di armi nucleari è in contrasto con il diritto internazionale, e questa decisione è stata ribadita da un tribunale scozzese nel 1999. La mia azione di lunedì intendeva quindi sostenere la legge, non violarla.
In secondo luogo, ritengo che le armi nucleari costituiscano una tale minaccia per tutti noi da legittimare, e di fatto rendere indispensabile, il ricorso a tutte le vie pacifiche a nostra disposizione per cercare di eliminarle dai nostri paesi. E' ovvio che vi sono canali parlamentari per farlo, ed io li uso, ma considero altrettanto legittimo ed essenziale usare anche canali extraparlamentari. E' nostro dovere utilizzarli. Uno Stato democratico non è semplicemente un dono o un diritto, è una responsabilità. Se i cittadini non manifestano in modo responsabile contro le azioni disumane dei loro governi, i governi diventano sempre più insensibili e corrotti.
Infine, ogni cittadino, eletto o meno, ha il diritto e il dovere di fare ricorso a tutte le vie pacifiche per cercare di far valere il diritto internazionale. La mia iniziativa di lunedì è stata un piccolo passo avanti verso questo obiettivo.
Signor Presidente, porgendo il benvenuto alla mia coraggiosa e valorosa collega, onorevole Lucas, di ritorno in Aula, vorrei richiamare l' attenzione degli onorevoli deputati sul fatto che oggi riceveremo anche la visita del Moderatore dell' Assemblea generale della Chiesa di Scozia, che sarà accolto stasera dal Presidente.
Al riguardo vorrei riprendere la questione sollevata dalla onorevole Lucas, cioè che lunedì in quest' Aula è stato insinuato che soltanto le teste calde irresponsabili hanno preso parte alla manifestazione a Faslane. Invito gli onorevoli deputati a rilevare che anche il leader della Chiesa nazionale scozzese, che riceveremo stasera, ha partecipato attivamente alla protesta. Nell' officiare una celebrazione ecumenica, ha richiamato l' attenzione sul rifiuto di principio opposto dalla Chiesa all' impiego di armi di distruzione di massa da parte dei governi. Una profonda opposizione alle armi nucleari, basata su principi legali e morali, è una posizione comune tra i leader responsabili, sia religiosi che non religiosi, in tutta la Scozia e in tutta questa grande Unione.
Signor Presidente, riguardo alle questioni sollevate dalla onorevole Lucas, concordo con le sue osservazioni. Tuttavia, mi chiedo se non potrebbe persuadere i suoi colleghi a desistere dall' invocare qualche sorta di immunità parlamentare ogni volta che la arrestano a Faslane. Molto prima che la onorevole Lucas si interessasse alla questione, ho partecipato per lunghi anni alle manifestazioni a Faslane e sono anche stato arrestato. Nemmeno una volta ho invocato l' immunità parlamentare. Ho passato la mia giornata in tribunale e sono stato processato. Non sceglierò la via dell' immunità parlamentare, perché voglio andare in tribunale e voglio sostenere la mia causa, non nascondermi dietro una cortina di fumo.
Signor Presidente, vorrei solo segnalare una correzione da apportare al processo verbale di ieri riguardo al mio voto. Intendevo votare a favore della relazione Rübig.
Signor Presidente, anch' io intervengo a proposito del processo verbale. Mi chiedo se si possa riportare a pagina 11 della versione in inglese, al punto 8, relativo al turno di votazioni, che le votazioni sono cominciate alle 12.12. Sullo schermo era stato annunciato che sarebbero iniziate alle 12.15 e per questo motivo alcuni di noi non hanno potuto partecipare alle prime votazioni.
Signor Presidente, abbiamo appreso con profondo rammarico che esattamente un mese dopo il terremoto che ha raso al suolo El Salvador, ieri una scossa analoga è tornata a colpire il paese centroamericano. Sono certo che la nostra delegazione per le relazioni con i paesi dell' America centrale e con il Messico metterà in moto tutti i meccanismi necessari per esortare le autorità comunitarie, a partire dalla Commissione, a rinnovare gli sforzi di solidarietà a favore di tale paese.
Effettueremo le verifiche del caso. Se l'onorevole deputato ha ragione, è ovvio che il processo verbale verrà modificato nel modo indicato.
Signor Presidente, sarò molto breve: in veste di membro della delegazione per le relazioni con i paesi dell' America centrale e con il Messico, vorrei esprimere anche la nostra preoccupazione per la popolazione del Salvador, nuovamente colpita da una catastrofe naturale, e sottolineare l' assoluta necessità di far giungere gli aiuti nel paese quanto prima possibile, non com' è avvenuto in seguito all' uragano Mitch, perché in caso di ritardi sarà la popolazione a subirne le conseguenze.
Grazie onorevole collega, credo che l'Assemblea si unisca al suo auspicio.
L'ordine del giorno reca la relazione (A5-0024/2001), presentata dall'onorevole Swoboda a nome della commissione per gli affari esteri, i diritti dell'uomo, la sicurezza comune e la politica di difesa, sulla proposta di regolamento del Consiglio relativo all'assistenza alla Turchia nel quadro della strategia di preadesione, e in particolare all'istituzione di un partenariato per l'adesione (COM(2000) 502 - C5-0468/2000 - 2000/0205(CNS)).
L' ordine del giorno reca la discussione sulla relazione (A5-0052/2001), presentata dalla onorevole Plooij-van Gorsel a nome della commissione per l'industria, il commercio estero, la ricerca e l'energia, sulla comunicazione della Commissione al Consiglio, al Parlamento europeo, al Comitato economico e sociale e al Comitato delle regioni - Realizzazione dello "Spazio europeo della ricerca": orientamenti per le azioni dell'Unione nel settore della ricerca (2002-2006) [COM(2000) 612 - C5-0738/2000 - 2000(COS)]
Signor Presidente, signor Commissario, onorevoli colleghi, non ho mai parlato così a lungo in Assemblea. Potete cogliere l' occasione per tirare il fiato, perché otto minuti sono molti.
Signor Commissario, è trascorso ormai quasi un anno da quando il Consiglio europeo di Lisbona ha deciso che l' Unione europea deve trasformarsi nell' economia più competitiva del mondo basata sulla conoscenza. Il Parlamento ha sottoscritto a grande maggioranza tale obiettivo. Se l' Unione europea vuole conseguirlo, è necessario investire di più nella ricerca, nello sviluppo tecnologico, nell' innovazione e nell' istruzione sia negli Stati membri sia in Europa. E' indispensabile creare uno Spazio europeo della ricerca. Le prestazioni della ricerca europea sono innegabili; notevoli sono anche gli sforzi innovativi dell' industria europea che, nella prima metà degli anni '90, hanno prodotto il 33 per cento del fatturato. A tale risultato hanno senza dubbio contribuito i programmi quadro europei per la ricerca e lo sviluppo tecnologico. Pertanto in futuro occorrerà mantenere gli elementi positivi dei programmi; ciò dovrà essere evidenziato durante la discussione sulle proposte per il sesto programma quadro. Tuttavia, onorevoli colleghi, in questo momento non si può assolutamente parlare di un' unica politica europea per la ricerca. Le proposte elaborate dal Commissario Busquin per creare tale politica sono state accolte positivamente dalla commissione per l' industria, il commercio estero, la ricerca e l' energia, anche se su alcuni punti proponiamo delle integrazioni o nutriamo delle perplessità.
Si potrà realizzare un valido Spazio della ricerca solo se si promuoverà la cooperazione sulla base di obiettivi comuni e di un impiego flessibile delle risorse. Basta con il nazionalismo tecnologico! Oggi la politica di ricerca degli Stati membri e quella dell' Unione vengono portate avanti parallelamente senza che vi sia un quadro d' insieme coerente. Inoltre, l' Europa investe nella ricerca molto meno degli Stati Uniti e del Giappone. Negli ultimi anni questi due fattori hanno accresciuto il ritardo dell' Europa rispetto agli Stati Uniti.
Già nella mia prima relazione sullo Spazio europeo della ricerca ho insistito sulla necessità che il nazionalismo tecnologico scompaia. Serve una più stretta cooperazione fra gli Stati membri, fra i ricercatori e i gruppi di ricerca, ma anche fra le imprese, le università e gli istituti pubblici di ricerca. Serve inoltre un maggior coordinamento a livello di programmi. Occorre sviluppare nuove forme di cooperazione europea, ossia di collaborazione intermedia tra istituti di ricerca nazionali e organismi che finanziano la ricerca negli Stati membri. Tuttavia, onorevoli colleghi, il successo della cooperazione in Europa dipende dalla disponibilità di infrastrutture che corrispondano allo stato dell' arte. Per la creazione e il funzionamento ottimale di uno Spazio europeo della ricerca è indispensabile una rete di ricerca transeuropea ad alta velocità con una capacità di dieci gigabit, che dovrà essere portata in futuro a cento gigabit. Solo in questo modo potremo dare il via a una cooperazione fra centri di eccellenza. Con il progetto SEAN, che prevede un aumento annuo della capacità di due gigabit al secondo, questo obiettivo non verrà mai raggiunto. Esorto pertanto i Commissari Liikanen e Busquin a porsi traguardi più ambiziosi.
Oltre alla creazione di uno Spazio europeo della ricerca, serve anche uno Spazio europeo dell' istruzione, perché un' economia dinamica basata sulla conoscenza - un concetto sul quale si è insistito con forza a Lisbona - richiede un sistema educativo di elevata qualità e di pari livello in tutti gli Stati membri, ma soprattutto la mobilità dei ricercatori e degli studenti. A tale fine è indispensabile armonizzare il livello di formazione universitaria e di formazione dei ricercatori. Vorrei conoscere il parere del Commissario al riguardo.
Signor Presidente, per la commissione per l' industria, il commercio estero, la ricerca e l' energia un punto dolente è rappresentato dagli accordi di Nizza sulla flessibilità e la geometria variabile, ossia la cooperazione fra un numero limitato di Stati membri nel campo della ricerca. Questo elemento svolge un ruolo centrale nei piani del Commissario Busquin. La commissione per l' industria, nutre fortissime perplessità nei confronti di questo tipo di cooperazione fra Stati membri, soprattutto per quanto concerne l' utilizzo dei fondi europei per la ricerca. È vero, infatti, che la nostra commissione, questo Parlamento quindi, ha poteri di codecisione in merito alla ricerca europea. I problemi non sussistono nel caso di una cooperazione fra Stati membri con relativo finanziamenti nazionali. Tuttavia, se per la ricerca vengono stanziati fondi europei, dei quali beneficiano solo alcuni Stati membri, si deve applicare la procedura di codecisione, come previsto dal Trattato. Per questo motivo vorrei che questi piani trovassero una definizione più precisa, sebbene la commissione non sia assolutamente contraria a un potenziamento della cooperazione - ho sostenuto, anzi, che occorre porre fine al nazionalismo tecnologico. Però, quando sono coinvolti fondi europei, il Parlamento deve poter avvalersi del potere di codecisione.
Un altro punto riguarda il ruolo delle piccole e medie imprese nel campo della ricerca. Nel quinto programma quadro abbiamo chiesto che, nel contesto dei programmi tematici, alle PMI venisse destinata una quota pari almeno al 10 per cento. La nostra richiesta è stata soddisfatta. Il quinto programma quadro assegna alle PMI un importo sensibilmente superiore. Nella relazione che ho presentato a nome della commissione per l' industria, il commercio estero, la ricerca e l' energia, ribadisco che almeno il 10 per cento dev' essere destinato alle PMI. Ritengo, tuttavia, che, alla luce delle attuali erogazioni, potremmo essere più ambiziosi; propongo quindi di portare nel prossimo programma quadro la quota al 15 per cento. Vorrei conoscere il parere del Commissario a tale proposito.
Infine, signor Presidente, vorrei soffermarmi su un punto sul quale sussistono ancora alcuni dubbi all' interno del Parlamento, ossia la ricerca sulla fusione nucleare. Il Parlamento ha poco da dire al riguardo, tranne che bisogna mettere a disposizione fondi per questa ricerca. E' dunque con sorpresa che abbiamo constatato che la Commissione ha chiesto un parere al Consiglio sugli orientamenti da seguire in materia di fusione nucleare ancora prima di elaborare una comunicazione che, di norma, viene trasmessa contemporaneamente al Consiglio e al Parlamento. Mi pare che l' iter sia stato invertito. Ci auguriamo pertanto che la Commissione chieda il nostro parere e ci illustri la sua posizione circa la prevista dotazione di bilancio e che noi dovremo approvare. Chiediamo quindi di poter contribuire a pieno titolo a definire la ricerca sulla fusione nucleare e i suoi orientamenti futuri.
Signor Presidente, come la onorevole Plooij-van Gorsel ha rilevato, la ricerca è considerata la chiave per stimolare la crescita economica, creare nuovi posti di lavoro, migliorare le condizioni ambientali e sanitarie. E' davvero stupefacente, perciò, che tutti i paesi del mondo e tutti gli Stati membri dell'Unione europea sprechino metà della propria risorsa più preziosa: le capacità intellettuali dei propri cittadini. Queste capacità intellettuali vanno sprecate perché le donne non vengono coinvolte in maniera adeguata nell'attività scientifica.
Le donne non sono incoraggiate in ambito scolastico e sono discriminate nella carriera professionale; ecco un problema che lo Spazio europeo della ricerca deve affrontare. Mi congratulo con la relatrice Plooij-van Gorsel e con il Commissario Busquin che hanno compreso l'importanza del problema. Sono lieta che il Commissario Busquin abbia valorizzato gli uffici della DG che si occupano di questo tema elevandoli al rango di Unità e che egli rivolga grande attenzione alla compilazione di statistiche. Un altro aspetto importante è il supporto dato dall'Unione europea alle reti che sostengono e incoraggiano le donne scienziato. Ciò deve costituire un elemento integrante dello Spazio europeo della ricerca.
Per usare una frase fatta, abbiamo bisogno di ricerca fatta dalle donne, per le donne - così da tener conto delle implicazioni di genere delle ricerche condotte - e sulle donne. E' importante che gli aspetti socioeconomici del programma di ricerca si concentrino sulle questioni di genere: perché quasi tutti i paesi del mondo sprecano le capacità intellettuali di metà della popolazione non incoraggiandola a far uso del proprio cervello?
Ringrazio la onorevole Plooij-van Gorsel che ha sostenuto il parere della commissione per i diritti della donna; mi auguro che la prospettiva di genere divenga un aspetto importante dello Spazio europeo per la ricerca.
Signor Presidente, onorevoli colleghi, sono lieta di poter intervenire dopo la onorevole McNally; anch'io sono una ricercatrice e mi occupo della questione femminile (vale a dire attività realizzate non solo dalle donne e per le donne, ma anche su di loro). Sono lieta di constatare che la relazione prende in considerazione questi punti.
Intervengo oggi a nome della commissione per la cultura, la gioventù, l'istruzione, i mezzi di informazione e lo sport, la quale ha approvato all'unanimità una relazione parzialmente ripresa in quella della commissione per l'industria, il commercio estero, la ricerca e l'energia. Ma è proprio sull' avverbio "parzialmente" che vorrei soffermarmi.
Innanzitutto mi fa piacere constatare che le scienze umane e sociali vengono ormai considerate non solo un mezzo, ma anche fine della ricerca. La questione femminile rientra in questo discorso, ma oggi discutiamo di qualcosa di molto più articolato. Il fatto che le scienze umane e sociali siano divenute un fine della ricerca interessa tutti i paesi europei e merita una certa attenzione. Forse potremo riflettere sulla costruzione politica e culturale dell'Europa, dato che la ricerca ne fa intimamente parte.
Sono rimasta altresì colpita nel sentire sottolineare che le nuove tecnologie, oggi così importanti - ne discutevamo ieri a proposito dei diritti d'autore -, sono intimamente legate alla diversità culturale, attraverso la questione linguistica. Ribadisco che la commissione per la cultura, la gioventù, l'istruzione, i mezzi di informazione e lo sport ritiene particolarmente rilevante questo aspetto.
Circa il sesto programma quadro, sono lieta che, nella relazione adottata dalla commissione per l'industria, sia stata recepita la necessità di avviare ricerche sull'identità culturale come da noi proposto. Spero che anche la Commissione ne tenga conto. Mi sembra importante condurre studi sull'identità culturale e riprendere alcune azioni chiave del quinto programma quadro, come quelle relative al contenuto e agli strumenti multimediali o alla città del domani e al patrimonio culturale.
Deploro invece che la commissione per l' industria non abbia accolto il nostro parere sul costo di Internet. Realizzare ricerche al riguardo avrebbe forse consentito di ridurre i costi e di rendere l' accesso a Internet più democratico. In quanto alle reti di eccellenza, mi stanno bene, ma nell'ambito della ricerca europea possiamo anche creare reti che vadano oltre questo concetto, perché è di questo abbiamo bisogno per promuovere la mobilità e la ricerca stessa.
Infine c' è la questione della proprietà intellettuale. Condurre ricerche sui relativi mezzi tecnici potrebbe aiutare l'Europa a salvaguardare la propria identità culturale e la democrazia.
Signor Presidente, innanzitutto ringrazio la onorevole Plooij-van Gorsel per la grande disponibilità ad accettare il contributo del nostro gruppo e ribadisco che è stato un piacere lavorare con lei su questi temi. Il nostro riconoscimento più sincero va anche al Commissario Busquin perché è sempre attento alle nostre istanze, perché la sua porta è sempre aperta e perché non lesina i contatti con i gruppi, con un condotta che oserei definire esemplare in materia di lavoro con il Parlamento e che ci permette di ben sperare per il sesto programma quadro.
Signor Presidente, l' Unione europea non è il risultato di un razionalismo costruttivista, di élite dispoticamente illuminate che s' impongono dall' alto ai cittadini, ma nasce dall' idea feconda di agire insieme. Se c' è un settore in cui l' Unione europea ha bisogno di un impulso deciso verso l' integrazione delle politiche, per ampliare l' ambito di cooperazione, di coordinamento e di sinergie, è proprio quello della ricerca, dello sviluppo e dell' innovazione tecnologica. L' iniziativa dello Spazio europeo della ricerca rappresenta pertanto uno degli assi portanti dell' attuale Commissione. La promozione e l' impulso dato a quest' idea così ambiziosa vanno a tutto merito del Commissario Busquin.
Lo Spazio europeo della ricerca introduce nuovi strumenti, potenzialmente molto utili, come la cooperazione e il coordinamento tra le politiche di ricerca dei vari Stati membri, la concentrazione su poche, ma importanti priorità, lo sfruttamento del concetto di valore aggiunto europeo, l' idea di progetti di ampio respiro e quella di reti di eccellenza. Se ben applicati, questi strumenti contribuiranno a migliorare la qualità e la competitività del nostro sistema di ricerca, sviluppo e innovazione.
I nostri emendamenti, signor Presidente, sono motivati da alcune preoccupazioni: l' impulso alla mobilità dei ricercatori - che consideriamo essenziale -, l' apertura e la permeabilità dei sistemi di ricerca degli Stati membri, il potenziamento della ricerca di base e la determinazione dei criteri che permetteranno di stabilire le priorità.
Lo Spazio europeo della ricerca crea nuove aspettative ed è fonte di grandi speranze per tutti. Signor Commissario, le auguriamo buona fortuna, perché il suo successo in questo campo sarà quello del Parlamento e dell' Unione europea. Le assicuro che, lungo il cammino che lei ha intrapreso in modo così positivo, saremo sempre al suo fianco.
Dichiaro ripresa la sessione del Parlamento europeo, interrotta giovedì 15 febbraio 2001.
Onorevoli colleghi, saprete che, purtroppo, due nuove vittime sono andate ad aggiungersi, il 22 febbraio scorso, all' intollerabile lista di coloro che, in Spagna, hanno perso la vita negli attentati terroristici dell' ETA.
A San Sebastian, il bersaglio diretto dell' attentato dinamitardo era Ignacio Dubreil, consigliere municipale del partito socialista basco a Ordizia. La deflagrazione è costata la vita a José Ángel Santos e José Leonet, dipendenti dell' impresa Electra. Sono state inoltre ferite altre quattro persone, tra cui Dubreil.
Ancora una volta i terroristi dell' ETA hanno dimostrato di negare il diritto alla vita e di rifiutare il principio stesso di Stato di diritto. A nome del Parlamento europeo ho espresso vive condoglianze ai familiari delle vittime ed auguri di pronta guarigione ai feriti nell' attentato. Vi invito, se siete d' accordo, ad osservare un minuto di silenzio.
Espongo alcune richieste di modifica avanzate dai gruppi politici in merito all' ordine del giorno delle sessioni di mercoledì 28 febbraio e di giovedì 1 marzo.
Si propone di anticipare nell' ordine del giorno la comunicazione della Commissione "Riforma della Commissione - risorse umane" , che sarà esposta dal Presidente Prodi e dal Commissario Kinnock, affinché si svolga dalle 15 alle 16 poiché la Commissione ha già preso un impegno nel corso della riunione che si è svolta durante la mattinata.
Si propone poi di anticipare nell' ordine del giorno la relazione della onorevole Haug a nome della commissione per i bilanci, sul progetto di BRS in merito alla crisi dell' ESB, e di esaminarla subito dopo la comunicazione della Commissione.
Infine, su richiesta della commissione per l'agricoltura e lo sviluppo rurale e di concerto con i gruppi politici, si propone di inserire una comunicazione della Commissione, presentata dall' onorevole Byrne, sull' evoluzione della situazione concernente l' afta epizootica. A tale comunicazione farebbe seguito un dibattito della durata di trenta minuti, in base alla solita formula.
Da ultimo, onde poter disporre di tempo sufficiente, si propone il ritiro della relazione della delegazione al Comitato di conciliazione sulle ispezioni ambientali nonché della relazione dell' onorevole Wijkman a nome della commissione per l'industria, il commercio esterno, la ricerca e l'energia su un piano d' azione per migliorare l' efficienza energetica nella Comunità europea. Tali due relazioni sarebbero tolte dall' ordine del giorno.
Sono iscritte come primo punto alcune dichiarazioni del Consiglio e della Commissione sugli attacchi aerei in Iraq. Il dibattito non sarà seguito da una proposta di risoluzione. Infine le relazioni a nome della commissione per gli affari esteri, i diritti dell'uomo, la sicurezza comune e la politica di difesa sugli accordi di associazione, quella dell' onorevole Marset Campos sul Mercosur e quella dell' onorevole Salafranca Sánchez-Neyra sul Cile, saranno trattate in discussione congiunta e le votazioni si svolgeranno, come previsto, alle ore 11.
Signora Presidente, non si tratta di una vera e propria opposizione. Mi rammarico semplicemente del fatto che non siano previste proposte di risoluzione al termine del dibattito sugli attacchi aerei in Iraq. A mio avviso si tratta di un problema molto importante, in particolare nel contesto della violazione dei principi che regolano la politica estera e di sicurezza comune.
Onorevole Gollnisch, non è un' obiezione all' ordine del giorno. Si ritiene pertanto fissato l' ordine del giorno?
Signora Presidente, vorrei sollevare una questione strettamente connessa con il dibattito sul futuro dell'Europa. Mi fa piacere che sia con noi il Presidente Prodi e credo che anche il Consiglio sia presente. Ho saputo, attraverso un comunicato diramato alle tre scuole europee - e gli onorevoli colleghi sanno bene che le scuole europee diventano molto attive quando è il momento di approvare il bilancio -, che il 7 marzo sarà organizzato un dibattito con gli alunni della Scuola europea, terza sezione, con la partecipazione del Presidente in carica del Consiglio e Primo ministro svedese Persson, del Presidente della Commissione Prodi, e del Primo ministro del governo federale belga Verhofstadt.
Mi sembra una buona iniziativa, ma non vedo che sia prevista la partecipazione né del Parlamento europeo, né del Parlamento belga, considerando che interverrà il Primo ministro Verhofstadt. Avendo riletto il quarto allegato delle conclusioni del Consiglio di Nizza, mi sembra che questa iniziativa, cui partecipano unicamente membri del Consiglio, non corrisponda, evidentemente, al dibattito a cui siamo chiamati con insistenza dai membri del Consiglio di Nizza. Credo, signora Presidente, che questo meriti una spiegazione da parte sua e che lei dovrebbe anche comunicare agli augusti membri del Consiglio che, se vogliono dialogare con la società civile, in questo caso con gli alunni della scuola, devono tenere conto dei parlamenti, come essi stessi hanno segnalato nel quarto allegato.
La ringrazio molto, signora Presidente, e attendo la sua spiegazione. Pregherei anche il Presidente Prodi, qui presente, e il Consiglio di darci la loro.
Signor Presidente, onorevoli colleghi, stamani sono particolarmente lieto di poter esprimere un ringraziamento. A Praga, la scorsa settimana, ho avuto l' occasione di incontrare il nostro onorevole collega del parlamento ceco, Ivan Pilip. L' onorevole Pilip, è stato incarcerato ventisei giorni a Cuba, perché era in contatto con un gruppo di dissidenti. Nel frattempo l' onorevole Pilip è rientrato nella Repubblica Ceca, è in buone condizioni di salute e ringrazia la Presidente del Parlamento nonché gli onorevoli colleghi per l' impegno profuso al fine di ottenere il suo rilascio. Egli ha riferito che anche l' opinione pubblica ceca ha avuto modo di compiacersi per l' intervento del Parlamento europeo nell' ambito dei rapporti amichevoli con lo Stato ed il parlamento ceco. Egli è persuaso che proprio il nostro intervento ha rappresentato un notevole contributo per la sua scarcerazione. Pur nella consapevolezza di aver avuto personalmente una minima parte in tal senso, sono molto lieto di potervi esprimere il ringraziamento dell' onorevole collega.
Il prossimo punto riguarda le dichiarazioni del Consiglio e della Commissione sugli attacchi aerei in Iraq.
. (SV) Signor Presidente, onorevoli parlamentari, saluto questa occasione di intervenire in merito a un tema tanto attuale quanto importante. Come tutti sappiamo, cacciabombardieri statunitensi e britannici hanno colpito, il 16 febbraio, obiettivi militari nelle vicinanze di Baghdad. Come inoltre sappiamo, questi attacchi sono stati motivati con un' aumentata attività della contraerea irachena contro i caccia britannici e americani che pattugliano la cosiddetta zona d' interdizione aerea nell' Iraq settentrionale e meridionale. Da parte statunitense e britannica si è evidenziato ufficialmente come tali azioni siano state condotte a scopo difensivo, una normale operazione di routine, e che pertanto non vanno viste come una forma di escalation o come un cambiamento di rotta. Ma sappiamo anche che numerosi paesi hanno criticato tali operazioni.
Il Consiglio di sicurezza delle Nazioni Unite ne ha discusso brevemente nel quadro di consultazioni informali, il 20 febbraio. Sono state rilasciate anche alcune dichiarazioni in linea con posizioni che era lecito attendersi. Anche il Segretario generale dell'ONU ha commentato l' accaduto, con queste parole: "Obviously the timing is a bit awkward for the talks I' m going to have on the 26th of February" . Questo ha affermato il Segretario generale a proposito del colloquio ad alto livello appena conclusosi fra il Segretario generale delle Nazioni Unite e il ministro degli esteri iracheno, svoltosi appunto lunedì scorso.
La Presidenza constata la coesistenza di diverse posizioni in seno all' Unione in merito alla base di diritto internazionale che giustifica tali operazioni militari, inclusa la creazione delle cosiddette zone d' interdizione. Sappiamo che uno Stato membro ha partecipato alle azioni e che altri Stati membri l' hanno deplorato. Sappiamo ancora che la politica estera e di sicurezza comune presuppone una posizione unitaria.
La PESC sta registrando un graduale sviluppo al ritmo deciso dagli Stati membri. Naturalmente, una posizione unitaria degli Stati dell'UE rappresenta un fattore di forza; al contempo, occorre rispettare l' idea che su alcuni temi le vedute non coincidano. In questo contesto, comunque, valuto tutto sommato positivamente il dialogo avviato a New York fra il Segretario generale e il regime iracheno. Naturalmente, noi confidiamo che quei colloqui possano contribuire a spezzare la situazione di stallo e a spingere l' Iraq a decidersi a collaborare con le Nazioni Unite e con gli ispettori ONU sugli armamenti, in base alle risoluzioni del Consiglio di sicurezza.
Va inoltre evidenziato come il Segretario di Stato americano, Colin Powell, si sia recentemente espresso in termini positivi verso una revisione della politica di sanzioni adottata dagli Stati Uniti. Il Segretario di Stato americano ha inoltre manifestato la speranza che gli Stati Uniti possano presentare più nei dettagli, nel giro di un paio di settimane, le proprie riflessioni in merito a tale revisione.
Il livello di vita della popolazione irachena rappresenta, insieme con una pace e una stabilità durature nell' area, il tema più importante della politica del Consiglio nei confronti dell' Iraq. Il Consiglio sta attualmente esplorando le possibilità di intervento dell' Unione in ambito umanitario e culturale, nel quadro delle esistenti risoluzioni del Consiglio di sicurezza ONU a proposito dell' Iraq, con particolare riferimento al programma Oil for Food. Per poterne assicurare l' attuazione, la cooperazione del regime iracheno è essenziale.
La risoluzione 1284 del 17 dicembre 1999 prevede la possibilità di sospendere le sanzioni, a condizione che il governo iracheno cooperi pienamente con gli ispettori ONU responsabili del disarmo in Iraq.
. (EN) La Presidenza ha appena spiegato gli antefatti dei recenti attacchi aerei. Non intendo riesaminare le stesse circostanze, permettetemi, pertanto, di segnalare il mio totale accordo con l'analisi della situazione che abbiamo appena ascoltato. Convengo pienamente con la distinzione, che mi è sembrata molto ben delineata, tra i primi sforzi, volti a creare una politica estera e di sicurezza comune, e l'ambizione condivisa da molti per una politica estera e di sicurezza unica. Sono anche perfettamente d'accordo con quanto è stato detto relativamente alle differenze esistenti tra Stati membri sulla questione.
Vorrei brevemente intervenire sul contesto più generale. Vorrei parlare delle sanzioni e degli sforzi fatti per migliorare il triste fato della popolazione irachena. Siamo tutti d'accordo: la situazione di stallo cui si è giunti nelle sanzioni contro l'Iraq e le sofferenze che tale situazione ha causato sono inammissibili e dovremmo fare tutto quanto in nostro potere per evitare tale stato di cose si perpetui.
Dobbiamo ricordare, tuttavia, che, in origine le sanzioni erano state imposte con una finalità. In seguito alla guerra del Golfo il Consiglio di sicurezza delle Nazioni Unite aveva stabilito, tramite una serie di risoluzioni, che l'Iraq avrebbe dovuto smantellare tutto il suo arsenale di armi di distruzione di massa, e che ciò avrebbe dovuto essere verificato dalla UNSCOM, la commissione speciale delle Nazioni Unite responsabile per la distruzione dell'arsenale iracheno di armi e per il mantenimento di un programma di controllo, volto ad assicurare che tale arsenale non sia più ricostituito. Fino al conseguimento di tale obiettivo, l'Iraq avrebbe dovuto essere oggetto di varie sanzioni economiche, anche se sono state concesse alcune deroghe per forniture essenziali di carattere umanitario. Il governo iracheno, sebbene avesse potuto farlo immediatamente nel 1991, non attuò le misure necessarie per raggiungere un accordo con le Nazioni Unite sino al 1995, quando l'Iraq diede il suo consenso al programma Oil for Food, deciso nella risoluzione del Consiglio di sicurezza delle Nazioni Unite di quell'anno. Tale programma è stato, sin d'allora, prorogato di sei mesi in sei mesi, a condizioni sempre migliori. In linea di principio, esso avrebbe dovuto fornire un aiuto umanitario di base senza ricorsi ad ausili esterni. Tuttavia, la gestione del programma e la cooperazione con il governo iracheno nella sua esecuzione, non risulta efficace. Tramite questo strumento, non mancano certo i fondi a disposizione delle autorità irachene per acquistare cibo e medicine per la popolazione. Il regime iracheno ha, però, scelto di non farlo, e di non utilizzare l'opportunità offertagli dalla comunità internazionale.
Il problema delle sanzioni, naturalmente, è peggiorato quando l'UNSCOM è stata espulsa dall'Iraq, nel novembre del 1998, ed è stato necessario un anno per raggiungere un accordo su un approccio comune per affrontare la questione. Nel dicembre 1999 il Consiglio di sicurezza delle Nazioni Unite ha adottato la risoluzione n.1284, che concedeva una sospensione delle sanzioni contro l'Iraq previo monitoraggio del suo arsenale bellico. Tuttavia, l'Iraq non accettò la risoluzione e si oppose a qualsiasi cooperazione per verificare lo smantellamento delle armi di distruzione di massa. L'Iraq non ha quindi rispettato la risoluzione del Consiglio di sicurezza delle Nazioni Unite, e ricordo che tal osservazione fu fatta nella risoluzione del Parlamento europeo dell'aprile dell'anno scorso.
Abbiamo ora raggiunto un punto importante nei nostri rapporti con l'Iraq. Le sanzioni in vigore da dieci anni non hanno chiaramente conseguito gli obiettivi sperati. Sono considerate la causa di un inasprimento delle condizioni umanitarie della popolazione irachena. La sconsideratezza di Saddam Hussein e del suo regime ha condotto alla malnutrizione, a condizioni di salute precarie e al degrado dell'infrastruttura fisica e sociale del paese. Tale politica avrà conseguenze che andranno oltre il presente e che ricadranno sulle future generazioni irachene.
Queste terribili circostanze hanno attirato l' attenzione sullo lo stato in cui verte la popolazione irachena e sul problema di come trattare con un regime che, oltre ad essere sconsiderato, è anche spietato. Siamo tutti d'accordo sul fatto che esiste chiaramente la necessità di ripensare l'intera questione irachena e d'identificare la migliore linea d'azione da seguire, come ha dichiarato anche il nuovo Segretario di Stato statunitense, Colin Powell.
Non dobbiamo perdere di vista il nostro obiettivo fondamentale. Dobbiamo essere certi di non offrire più a Saddam Hussein i mezzi per aggredire i suoi vicini, o il suo popolo. Le sanzioni restano in vigore, ma dobbiamo pensare a come renderle più efficaci, perseguendo al contempo il nostro obiettivo principale. Vogliamo concentrarci sulla leadership irachena e sulle sue armi, non sulla popolazione o sulla società irachena. La comunità internazionale dovrebbe esaminare la possibilità di sostituire l'attuale regime di sanzioni con quello che viene chiamato in gergo un "programma di sanzioni intelligenti" e con altre misure adeguate, cercando al tempo stesso di garantire che non siano prodotte armi di distruzione di massa.
La sofferenza della popolazione irachena è una preoccupazione reale per l'Unione europea. Sin dalla guerra del Golfo nel 1991, l'Europa è stata il principale donatore di aiuti umanitari dell' Iraq con oltre 250 milioni di euro. Negli ultimi due anni l'Unione europea ha fornito aiuti per un valore che oscilla tra gli 8 e i 10 milioni di euro su base annua. Per il 2001 l'importo potrebbe essere leggermente superiore, sino a raggiungere circa i 12 milioni di euro. Gli aiuti, tramite ECHO, riguardano in particolare la fornitura di acqua potabile e strutture sanitarie, con un accento particolare sui disabili, sugli orfani, e sull'infanzia abbandonata. Gli aiuti ECHO sono forniti tramite organizzazioni non governative internazionali e le agenzie preposte delle Nazioni Unite.
La Commissione si rallegra per la ripresa del dialogo tra le Nazioni Unite e l'Iraq a New York il 26 e 27 febbraio di quest'anno. Sebbene non sia stato riportato alcun importante progresso dall'incontro di due giorni tra il Segretario generale delle Nazioni Unite e il Ministro degli affari esteri iracheno, è almeno incoraggiante che vi sia un accordo per ulteriori contatti. Si dovrebbero inviare dei segnali al governo iracheno sull'importanza del proseguo di queste trattative e del raggiungimento di un accordo con le Nazioni Unite, che permetta di migliorare la situazione economica e umanitaria in Iraq, rispettando al tempo stesso le diverse risoluzioni sull'Iraq delle Nazioni Unite, segnatamente sulla questione delle armi di distruzione di massa.
Signor Presidente, al di là della polemica circa l' opportunità di questi interventi militari, al di là del fatto che gli alleati siano stati consultati o meno, a mio giudizio la discussione di oggi deve soprattutto stabilire in che modo si possa conciliare una politica coerente della comunità internazionale in termini di rispetto delle norme internazionali - cioè le dodici risoluzioni approvate dal Consiglio di sicurezza delle Nazioni Unite - e, allo stesso tempo, come ha affermato il Commissario Patten, le sofferenze di cui attualmente è vittima il popolo iracheno.
E' in quest' ottica che vorrei affrontare il problema in oggetto, ma desidero innanzi tutto chiarire un aspetto. Si è detto giustamente che nessuno ha procurato tante sofferenze al popolo e alla società dell' Iraq quanto il regime attuale; bisognerebbe riconoscere anche che nessuno ha beneficiato tanto di queste sofferenze quanto lo stesso regime iracheno.
A questo proposito, signor Presidente, vorrei formulare alcune domande alla Commissione e al Consiglio. Questa mattina il Commissario Patten ci ha fornito un' anticipazione sul modo in cui dovremmo procedere; mi piacerebbe sapere se il Consiglio dei ministri reputa indispensabile o meno un embargo per raggiungere l' obiettivo (che il mio gruppo condivide integralmente) d' impedire all' Iraq di dotarsi di armi di distruzione di massa.
Credo che la Commissione e l' Unione europea nel suo complesso, essendo i principali donatori di aiuti umanitari all' Iraq, abbiano la coscienza a posto - come ci ha appena spiegato il Commissario Patten. Tuttavia, sarebbe opportuno riflettere seriamente sui risultati raggiunti dal programma Oil for Food, dato che secondo molti paesi arabi le autorità irachene stanno compiendo una frode pari a oltre un miliardo di dollari l' anno.
Dichiaro ripresa la sessione del Parlamento europeo, interrotta giovedì 1º marzo.
Onorevoli colleghi, con grande tristezza ho appreso che la settimana scorsa, lo stesso giorno, il 3 marzo, sono mancati due nostri ex colleghi, la onorevole Bloch von Blottnitz e l' onorevole Lambrias.
La onorevole Bloch von Blottnitz era una personalità di spicco del partito dei Verdi tedeschi, una militante appassionata del movimento antinucleare. E' stata membro del nostro Parlamento dal 1989 al 1999 e vicepresidente del gruppo dei Verdi al Parlamento europeo. Ella ha condotto una battaglia politica sincera e anche coloro che non ne condividevano le convinzioni ne hanno sempre rispettato il grande impegno.
L' onorevole Lambrias è stato membro del nostro Parlamento per 15 anni, dal 1984 al 1999. Era iscritto al gruppo del partito popolare europeo, di cui è stato vicepresidente. Tutti i colleghi che lo hanno conosciuto ne hanno apprezzato le qualità umane e l' impegno convinto a favore dell' integrazione europea.
Desidero porgere le mie sentite condoglianze alle famiglie dei due defunti, al gruppo dei Verdi, al gruppo del partito popolare e vi invito ad osservare un minuto di silenzio in memoria dei nostri due colleghi scomparsi.
Onorevoli colleghi, dopo l' ultima tornata, come sapete, il terrorismo ha nuovamente colpito la Spagna. Nella notte dell' 8 marzo, Inaki Totorika Vega, membro della Ertzaintza, la polizia regionale basca, è stato ucciso dall' esplosione di un auto-bomba a Hernani. A nome mio personale e a nome del Parlamento europeo ho voluto porgere la nostra profonda solidarietà e le nostre sentite condoglianze alla famiglia di questa nuova vittima. Ho altrettanto comunicato alle autorità spagnole il nostro incondizionato appoggio nella lotta che hanno ingaggiato e vi invito ad osservare un minuto di silenzio per rendere omaggio a Inaki Totorika, a tutti i membri delle forze dell' ordine che con tanto coraggio, e spesso a rischio della propria stessa vita, combattono per portare la pace ai Paesi baschi.
Come altrettanto sapete, il Nord del Portogallo è stato, purtroppo, teatro di una terribile catastrofe, in seguito al crollo del ponte di Entre-os-Rios, che ha causato la morte di più di 70 persone. A nome del Parlamento ho prontamente trasmesso le nostre condoglianze al Primo Ministro del Portogallo Guterres, confermando la nostra piena solidarietà in questo momento tanto drammatico.
In rispetto della memoria delle vittime vi invito a osservare un minuto di silenzio.
Il processo verbale della seduta del 1º marzo è stato distribuito.
Signora Presidente, la mia richiesta si riferisce all'intervento del collega Manuel Medina Ortega nell'ultima plenaria. In seguito all'intervento del collega Medina Ortega sulla richiesta di revoca dell'immunità dei colleghi Berlusconi e Dell'Utri sono trapelate notizie tramite la stampa e in questo Parlamento si è scatenata una ridda di voci. Secondo noi del gruppo socialdemocratico sarebbe bene che lei, signora Presidente, mettesse fine a tali voci, acconsentendo a quanto sto per chiederle - ma so bene, signora Presidente, che nessun obbligo la vincola in tal senso. Vorrei infatti porle tre domande brevi e molto precise su questa vicenda; dalle risposte del padrone di casa noi ci attendiamo lumi. Ritengo che ciò sia nell'interesse del Parlamento stesso e anche nell'interesse dello svolgimento del suo mandato, signora Presidente!
Data la rilevanza politica della questione, le sarei molto grato se potesse accogliere questa mia richiesta, ma ripeto, non è tenuta a farlo.
Onorevole Schultz, mi perdoni, non capisco a quale passo del processo verbale si riferisca il suo intervento. Al momento stiamo esaminando l' approvazione del processo verbale. Desidera apportare qualche rettifica?
Signora Presidente, mi riferisco all'intervento del collega Medina Ortega con richiamo all'articolo 6, primo paragrafo del Regolamento in merito alla richiesta di revoca dell'immunità dei colleghi Berlusconi e Dell'Utri presentata dalla Corte suprema spagnola.
Il processo verbale della seduta di ieri è stato distribuito.
Signor Presidente, intervengo per chiedere se condivide la mia preoccupazione sulla recente decisione della Corte di giustizia europea nella causa Bernard Connolly. E' d'accordo con me che si tratta di un vergognoso affronto alla libertà di parola e che si scontra direttamente con la Carta fondamentale dei diritti dell'uomo? Se concorda con me le chiedo di scrivere alla Corte di giustizia europea per esprimere la nostra preoccupazione in questa questione.
Signor Presidente, in gennaio interruppi i lavori per comunicare che i voli da Amsterdam vengono sempre annullati. Allora dissi che un volo su due viene cancellato e ieri è successo di nuovo: il volo da Amsterdam è stato annullato. Chiedo al Presidente di risolvere meglio il problema con la compagnia Air France.
Signor Presidente, la commissione per l'agricoltura e lo sviluppo rurale respinge questa pressante richiesta di applicazione della procedura d'urgenza da parte del Consiglio. Riteniamo di avere tempo sufficiente per redigere una relazione regolare. Non è nostra intenzione posticipare la presentazione di questa relazione, visto che è stato concordato fra i gruppi politici che la relazione verrà ultimata entro maggio e che verrà posta in votazione in plenaria in maggio in modo da avere tempo sufficiente per definire la questione. Siamo contrari all'urgenza anche perché, come è ben noto, neppure a Nizza siamo riusciti a ottenere la codecisione del Parlamento europeo nel settore agricolo. Rinunceremmo a qualsiasi codecisione perché, approvando in questo momento l'urgenza, verremmo completamente estromessi. Siamo invece dell'opinione che il Consiglio su questa questione sia alquanto diviso e che spetti al Parlamento europeo individuare le proposte decisive e le formule di compromesso decisive. Per questo vi invito a respingere la richiesta di applicazione della procedura d'urgenza.
(Il Parlamento respinge la richiesta di applicazione della procedura d'urgenza)
Vi ricordo che ieri il Parlamento ha preso la decisione di principio di iscrivere all'ordine del giorno una dichiarazione del Consiglio e della Commissione sull'afta epizootica. Essendo l'ordine del giorno estremamente carico, l'unica possibilità di iscrivere questo punto senza sopprimerne un altro è di abbreviare l'Ora delle interrogazioni. Vi propongo quindi, d'accordo con le altre Istituzioni, la seguente modifica all'ordine del giorno della seduta di domani:
dalle 17.30 alle 18.15: dichiarazioni del Consiglio e della Commissione sull'afta epizootica, seguite da una discussione di 30 minuti. Vi propongo, inoltre, di non far seguire a tali dichiarazioni la presentazione di proposte di risoluzione;
Dò ora la parola per un intervento a favore e uno contrario.
.(DE) Signor Presidente, credo si tratti di una buona proposta. Ne abbiamo discusso ieri. Siamo giunti quasi unanimemente alla conclusione che, per ragioni di attualità, la decisione iniziale della Conferenza dei Presidenti debba essere modificata. Se si fa qualcosa per ragioni di attualità, inevitabilmente qualcos'altro viene penalizzato. E' evidente. Non rinunciamo volentieri al tempo delle interrogazioni ma se questa è l'unica possibilità esprimo anche a nome del gruppo politico al quale appartengo il mio pieno sostegno alla proposta.
Signor Presidente, nemmeno io forse in questo momento vedo nessun'altra possibilità e tuttavia vorrei esprimere la mia protesta per il fatto che il tempo delle interrogazioni sia sempre più, per così dire, alla mercé della programmazione e che ogni volta che ci sono difficoltà il tempo delle interrogazioni venga decurtato. Lo ritengo ingiusto, visto che il tempo delle interrogazioni è garantito dai Trattati. Si tratta di un diritto parlamentare elementare. E' inaccettabile che si voglia risparmiare sempre su questo punto. I deputati presentano puntualmente le proprie interrogazioni e hanno diritto a ricevere risposta.
Signora Presidente, desidero informare l' Assemblea che oggi si celebra nel Regno Unito la giornata contro il fumo. Poiché ogni anno mezzo milione di cittadini europei muoiono senza senso a causa del fumo e l' 80 percento dei fumatori vorrebbe smettere, mi auguro che i colleghi considerino opportuno sottoscrivere la dichiarazione scritta presentata in vista della proclamazione di una giornata senza fumo nell' Unione europea. Nella sola giornata di oggi 1500 persone in Europa moriranno a causa del fumo. Facciamo in modo che il Parlamento europeo diventi l' antesignano di un movimento per la prevenzione di queste morti.
Grazie, onorevole Stihler. Ho l'impressione che gli applausi stiano a dimostrare che i colleghi hanno colto il senso del suo messaggio, e non ho il benché minimo dubbio che tutti onoreranno la giornata britannica contro il fumo.
Signora Presidente, desidero semplicemente chiedere se non si potrebbe ancora una volta controllare che nei locali del Parlamento vengano fatte osservare le norme antifumo. Nei giorni scorsi ho potuto constatare che ciò non avveniva. Vorrei che nei locali del Parlamento il rispetto di tali norme venisse assicurato con rinnovato rigore.
La ringrazio, onorevole Wilson. Vedo che la onorevole Banotti e gli altri Questori l'hanno ascoltata, ed effettueremo i controlli del caso.
Signora Presidente, come sapete sono un' accesa oppositrice del fumo. Tuttavia, vorrei ricordare ai colleghi che possono fumare in tutta tranquillità e lontano dai non fumatori nell' apposita zona creata laggiù a destra, vicino alla finestra.
L'ordine del giorno reca le dichiarazioni del Consiglio e della Commissione sul processo "Dopo-Nizza".
Porgo il benvenuto al Presidente in carica del Consiglio, signora Lindh, e le do immediatamente la parola.
Signora Presidente, onorevoli parlamentari, "sono molto lieto di constatare i passi concreti compiuti... per coinvolgere i cittadini d' Europa in un dibattito che si rivelerà fondamentale per il futuro dell' Europa" . Ecco l' incipit del primo intervento di Russel Pickard, Gran Bretagna, sulla pagina web sul futuro dell' Europa. Egli confida che il massimo numero possibile di cittadini esprima il proprio parere in merito a temi essenziali, quali: "Che tipo di Europa vogliamo noi, che ne siamo i cittadini?" .
"Se vogliamo un cambiamento, il cambiamento siamo noi" , scrive Vicente García Delgado Segués, Spagna. "Oggi qualsiasi cittadino dell' Unione è in grado di dire ciò che vuole, in positivo come in negativo, e le dirigenze responsabili dell' Unione possono tenere conto dei nostri desideri e aspettative" , scrive invece Ann Catherine Talbro, Danimarca. Kurt Linderoos, Finlandia, propone che ogni cittadino dell' Unione contatti altre quattordici persone, una per ogni Stato membro, per discutere del futuro dell' Unione.
La settimana scorsa, il Vicepresidente del Parlamento David Martin, i Primi ministri di Svezia e Belgio e il Presidente della Commissione Prodi hanno lanciato il dibattito sul futuro dell' Europa. Lei, signora Presidente, i due Primi ministri e il Presidente della Commissione avete rilasciato una dichiarazione congiunta ed è stata inaugurata la pagina web, frutto di un' iniziativa comune del Parlamento, della Commissione e del Consiglio.
Con questo lancio, avvenuto la settimana scorsa, e con l' odierna discussione ci lasciamo alle spalle il "dopo Nizza" per addentrarci invece nella discussione sul futuro dell' Europa. Questo vasto dibattito sul futuro dell' Europa sarà seguito, secondo la Dichiarazione di Nizza, da una nuova Conferenza intergovernativa nel 2004. Quest' anno le Presidenze svedese e belga, di concerto con il Parlamento europeo e la Commissione, promuoveranno un vasto dibattito con tutte le parti interessate: rappresentanti dei parlamenti nazionali, esponenti dell' opinione pubblica, scuole ed università, esponenti della società civile. Attribuiremo grande importanza al punto di vista delle varie correnti politiche in Europa, tanto all' interno quanto all' esterno di questa Assemblea.
In quel dibattito, noi dovremo naturalmente interloquire con i giovani - visto che si discute della loro Europa, quella futura - ma anche con i paesi candidati, che devono ugualmente partecipare alla costruzione dell' Europa del futuro. L' intero processo dovrà avvenire nella massima trasparenza possibile, nell' obiettivo di portare l' Unione e le sue Istituzioni più vicino ai cittadini.
In base alla decisione presa a Nizza, il processo dovrà contemplare anche la questione della delimitazione delle competenze dell' Unione e degli Stati membri in modo da tener conto del principio di sussidiarietà, nonché temi quali il futuro status della carta dei diritti fondamentali dell' Unione europea, la semplificazione dei Trattati senza che il contenuto ne risulti modificato e il ruolo dei parlamenti nazionali nella struttura europea.
Già all' avvio della discussione a Bruxelles la scorsa settimana, presso una delle Scuole europee, è emerso chiaramente che l' interesse dei cittadini va ben al di là degli esempi di questioni istituzionali affrontate a Nizza. Reputo giusto e importante condurre un più vasto dibattito sul futuro dell' Europa. Se intendiamo avviarlo nello spirito adatto, dobbiamo anzitutto, proprio come gli alunni della Scuola europea di Bruxelles e in linea con i contributi alla pagina web, porci gli interrogativi fondamentali intorno ai compiti che l' Unione dovrà assumersi e al ruolo che intendiamo vederle attribuito in Europa e a livello planetario.
Dobbiamo poter mostrare ai nostri cittadini che l' Unione è forte proprio sui temi importanti: gestione della globalizzazione, diritti dell' uomo e democrazia, politica comune dell' asilo e dell' immigrazione, occupazione e crescita in tutta Europa, lotta alla criminalità, ambiente, sviluppo sostenibile e sicurezza degli alimenti.
E' importante dare avvio a questa discussione sui grandi temi, di modo che il cittadino vi si possa riconoscere. In questo lavoro conto molto sul contributo del Parlamento, dal momento che siete voi deputati ad avere il contatto diretto con i vostri elettori in tutta Europa. Il Parlamento si è posto così spesso all' avanguardia nell' importante dibattito europeo sulla trasparenza, l' ambiente, l' ampliamento, la Carta dei diritti fondamentali, solo per citare qualche esempio. E' giunto il momento di passare dalla discussione sulla forma alla discussione sui contenuti e sulla sostanza.
Poi sarà naturalmente importante ritornare anche sulla forma, sul modo migliore per poter riformare le Istituzioni e le modalità di lavoro dell' Unione. Devo dire anzitutto che il metodo comunitario, che ha svolto un ruolo tanto importante nella cooperazione europea, dovrà ovviamente avere una posizione di rilievo anche in futuro, nonostante in alcuni ambiti venga integrato con il nuovo metodo del coordinamento aperto. Un' Europa forte presuppone Istituzioni forti. Me ne sono accorta io stessa, quando ho ricoperto la carica di ministro per l' ambiente, avendo instaurato una stretta cooperazione sia con il Parlamento, sia con la Commissione.
La Svezia ha inoltre una posizione aperta verso la questione delle forme per il prosieguo dei preparativi. Il metodo della Convenzione, che molti hanno presentato come un importante modello possibile per il dibattito, presenta a mio avviso alcuni pro e contro.
Signora Presidente, siamo all' inizio di un processo davvero avvincente. In tutta l' Unione si discute ora del futuro dell' Europa. Avviene ora a Thermonfeckin in Irlanda, la settimana prossima nelle Canarie in Spagna, la settimana successiva a Kiruna nell' estremo nord della Svezia e il giorno dopo a Sparta, in Grecia.
La settimana prossima questo Parlamento organizzerà, nel quadro di una prima serie di iniziative, un incontro con la partecipazione dei parlamenti degli Stati membri e dei paesi candidati. Sono ansiosa di assistere a quella discussione, la prossima settimana.
L' ordine del giorno reca la relazione (A5-0072/2001), presentata dall' onorevole Lord Inglewood a nome della commissione giuridica e per il mercato interno, sulla proposta di direttiva del Parlamento europeo e del Consiglio concernente l' assicurazione sulla vita (COM(2000) 398 - C5-0351/2000 - 2000/0162(COD)).
- (EN) Signor Presidente, trasmetto le scuse di Lord Inglewood, che si rammarica profondamente di non essere presente oggi a causa di impegni improrogabili di natura familiare e d' affari che lo trattengono in Gran Bretagna.
La presente relazione, che mi pregio di presentare a nome di Lord Inglewood e della commissione giuridica e per il mercato interno, rappresenta una parte sostanziale del lavoro che il Parlamento ha deferito alla commissione giuridica con il fine di semplificare e perfezionare la codificazione degli strumenti legislativi comunitari. Nel caso in esame la Commissione è riuscita a riunire e semplificare i tre testi normativi concernenti l' assicurazione sulla vita. Il testo di riferimento risale al 1979 e in questi anni esso è stato ricodificato solo nella misura necessaria per incorporare a mano a mano i successivi emendamenti. La presente relazione si è resa necessaria in quanto la Commissione ha voluto proporre alcuni emendamenti per adeguare il testo alle mutate condizioni del mercato, cogliendo altresì l' occasione per migliorarlo e renderlo più esaustivo.
Non ritengo necessario intrattenere a lungo l' Assemblea sulle peculiarità tecniche dei testi in questione. Coloro tra i presenti che sono più addentro nella materia o giureconsulti alla pari di Lord Inglewood, che ha saputo svolgere un' analisi eccellente del testo a nome del Parlamento, vorranno senz' altro consultare direttamente il testo della Commissione. I più profani potranno invece avvalersi della nota esplicativa molto utile e illuminante che la Commissione ha approntato.
Alla luce del lavoro già svolto, il nostro compito è stato solo quello di verificare che questa serie di emendamenti tecnici non comportasse ripercussioni di natura politica. Lord Inglewood ha effettuato un sondaggio presso gli operatori del settore e si è concentrato sui sei emendamenti proposti, al fine di appurare che non contenessero alcun nuovo principio rispetto alla portata politica originale delle direttive. Soddisfatto del risultato, egli raccomanda al Parlamento l' adozione della proposta presentata dalla Commissione senza l' aggiunta di ulteriori emendamenti.
Concludo ribadendo che la commissione giuridica attribuisce molto valore alla qualità della codificazione e alla semplificazione della legislazione. Colgo l' occasione per esortare tutti i parlamentari che stanno lavorando su testi di legge a tenere bene a mente questo aspetto quando s' impegnano nell' elaborazione di un qualsiasi emendamento. Esaminando il lavoro svolto da altre commissioni, abbiamo talvolta l' impressione che i colleghi dimentichino il pregio della semplicità. Troppo spesso passano per le nostre mani testi bizantini, frutto del lavoro svolto da questo Emiciclo. La qualità e la chiarezza degli strumenti legislativi è un principio essenziale sul quale credo che siamo tutti concordi. Plaudo alla relazione in quanto applicazione eccellente di questo principio.
Signor Presidente, signor Commissario, onorevoli colleghi, vorrei fare un paio di riflessioni a proposito della relazione Inglewood. Innanzitutto, apprezzo la regola che prescrive l'obbligo di codifica alla Commissione per i testi giuridici più volte sottoposti a modifiche, i quali pertanto non danno più un quadro coerente ed unitario.
A mio modo di vedere, anche con riferimento alla relazione da me recentemente elaborata concernente la direttiva sui fondi pensionistici, la semplificazione e la fusione delle direttive sulle assicurazioni del ramo vita sono urgentemente necessarie, in quanto con tale operazione conseguiamo una netta distinzione tra i vari campi di attività e i vari pilastri. Sussiste la possibilità che in futuro, in seguito all'adozione della direttiva sui fondi pensionistici, le compagnie di assicurazione, che fanno capo al terzo pilastro e pertanto sono subordinate alle direttive concernenti le assicurazioni sulla vita, vengano subordinate per le attività del ramo della previdenza pensionistica delle aziende alla direttiva in materia di fondi pensionistici. Data l'esistenza di tale possibilità, è importante che tutte le nostre iniziative siano impostate nella maniera più chiara, semplice e trasparente possibile. Per questo motivo, la relazione Inglewood, e la semplificazione e trasparenza che ne conseguono, rappresenta un valido contributo per rendere la materia più comprensibile ai cittadini e di conseguenza anche un incentivo ad un mercato interno vivo.
A nome del Parlamento mi pregio di porgere il benvenuto alla delegazione ufficiale del comitato affari europei del Consiglio nordico, guidata dal vicepresidente Øysten Djupedal, che ha preso posto nelle tribune del pubblico.
Siamo lieti di dare il benvenuto a questi onorevoli colleghi che rappresentano i cinque paesi scandinavi: Danimarca, Finlandia, Islanda, Norvegia e Svezia.
Con l' auspicio che la vostra visita al Parlamento europeo risulti gradevole e proficua, vi porgiamo il nostro saluto e attendiamo di rivedervi presto di nuovo tra noi.
. (EN) La proposta per una direttiva che rifonda le tre direttive di epoche diverse concernenti l' assicurazione sulla vita risponde alle richieste pressanti avanzate dal Parlamento, dal Consiglio, dagli operatori, dai consumatori e in definitiva da chiunque debba confrontarsi ogni giorno con la complessità della legislazione comunitaria sulle assicurazioni.
Il vostro fine è quello di agevolare la comprensione e l' applicazione delle direttive sulle assicurazioni creando un testo legislativo chiaro, coerente e completo. L' onorevole Karas ha appena richiesto che i testi siano quanto più possibile chiari e trasparenti; questo è stato anche lo spirito con cui la Commissione ha elaborato la presente normativa.
In aggiunta alla codificazione dei disposti, si è ritenuto necessario apportare alcuni emendamenti minori che non toccano la sostanza delle direttive. In questo esercizio si è trascesa la mera codificazione e per questo stiamo parlando di una versione "rifusa" . Se ci fossimo limitati ad una ricodificazione, il nuovo testo avrebbe presentato numerose ripetizioni, incongruenze e disposizioni ormai datate.
Presto presenterò alla Commissione e, se otterrò il suo consenso, anche al Parlamento una proposta parallela per una versione rifusa - anche in questo caso parliamo di rifusione - delle direttive concernenti le assicurazioni di altro tipo. Com' è ovvio, l' attività legislativa comunitaria sulle assicurazioni non sarà frenata da questo lavoro di codificazione. Sono difatti in discussione alcune proposte che, se approvate, richiederanno nuovi emendamenti alle direttive appena rifuse. Non possiamo inibire la crescita arborea della legislazione comunitaria, ma possiamo potare e legare le sue diramazioni in modo che non si trasformi in una selva impenetrabile com' è accaduto in passato. Esprimo la mia più sentita gratitudine alla commissione giuridica e per il mercato interno e in particolar modo al suo relatore Lord Inglewood, qui sostituito dall' onorevole Harbour, per la maniera in cui hanno gestito la questione. Secondo le parole dell' onorevole Harbour, che io sottoscrivo appieno, la relazione rappresenta un modello eccellente anche per altri testi legislativi. Un esempio di efficienza che il Parlamento potrebbe ricalcare anche in altre istanze.
E' stato compreso che, pur scavalcando la mera codificazione, la proposta non contiene novità legislative di sostanza. Per questa ragione la discussione ha potuto essere più concisa di quanto non accada con le proposte legislative propriamente dette. La commissione ha raccomandato al Parlamento di accettare la proposta senza l' aggiunta di altri emendamenti. Mi associo all' invito formulato dal relatore di approvare la proposta così come essa è stata avanzata dalla Commissione.
La Commissione auspica che la direttiva sia adottata celermente, se possibile in prima lettura del Parlamento. Avremmo così un caso esemplare di procedura rapida.
L' ordine del giorno reca le seguenti risoluzioni orali alla Commissione. Annuncio le seguenti interrogazioni:
B5-0015/2001 presentata dagli onorevoli de Roo e altri a nome del gruppo Verdi/ALE,
Dichiaro ripresa la sessione del Parlamento europeo, interrotta giovedì 15 marzo.
Onorevoli colleghi, ancora una volta ho il triste compito di aprire la sessione plenaria condannando la violenza del terrorismo dell'ETA in Spagna.
Dal 15 marzo sapete che purtroppo due nuove vittime si sono aggiunte alla lista insostenibile di coloro che hanno perso la vita in attentati in Spagna.
La notte del 17 marzo, Santos Santamaría, membro della "mosso d'esquadra", la polizia regionale catalana, è stato ucciso dall'esplosione di un'autobomba a Rosas. Il 20 marzo, Froílan Elespe, consigliere comunale del partito socialista a Lasarte, è stato ucciso con due proiettili alla testa.
Con questi assassinii l'ETA dimostra ancora una volta quanto disprezzi la democrazia. Le minacce recentemente proferite contro i turisti si inseriscono in queste stesse odiose pratiche.
In ognuna di queste funeste occasioni, ho voluto esprimere, sia a titolo personale che a nome del Parlamento europeo, la nostra profonda simpatia e le nostre sincere condoglianze ai familiari delle vittime. Ho altresì comunicato il nostro sostegno alle autorità spagnole.
L'ordine del giorno reca la fissazione dell' ordine dei lavori.
E' stata distribuita la versione definitiva del progetto di ordine del giorno elaborata, ai sensi dell' articolo 110 del regolamento, dalla Conferenza dei presidenti nella seduta del 29 marzo scorso.
Presidente. Riguardo al giovedì, ho ricevuto due richieste di modifica relative ai problemi di attualità, urgenti e di notevole rilevanza, entrambe sul punto "Diritti dell'uomo" . Innanzi tutto, sulla voce "Iran" ho ricevuto una richiesta dal gruppo del partito popolare europeo e democratici europei e dal gruppo del Partito del socialismo europeo che vogliono togliere questa voce dall'ordine del giorno.
Signora Presidente, desidero illustrare brevemente il nostro auspicio. Non è che siamo più indulgenti nel giudicare la situazione in Iran, il punto è che in questo momento nello stesso Iran sono in corso difficili colloqui e negoziati per migliorare la sorte di alcuni cittadini iraniani che lavorano nell' ambasciata tedesca. Credo che non sia il caso di disturbare il processo in corso in Iran con una nostra eventuale risoluzione. Noi abbiamo la nostra opinione ben consolidata in merito alle violazioni dei diritti umani, ma ritengo che in questa circostanza - e, lo sottolineo, in questo preciso momento - non sia il caso di tenere un dibattito e di varare una risoluzione!
Qualche collega desidera intervenire a favore del mantenimento di questo punto?
Mi pare di no, quindi metto ai voti la richiesta.
Presidente. Ho ricevuto una seconda richiesta che riguarda la terza voce, "Violenza contro religiose cattoliche". Proviene dal gruppo del partito popolare europeo e democratici europei che chiede il ritiro di questa voce dall' ordine del giorno.
Signora Presidente, si tratta di un problema serio, seppur limitato. Alcuni preti recatisi in Africa hanno dato prova di un comportamento del tutto errato e che non appoggiamo in alcun modo. Tuttavia non possiamo generalizzare. Questa non era la politica della Santa Sede. E non possiamo nemmeno parlare di un tema di attualità in quanto concerne fatti avvenuti negli anni 1994-1995. Nel frattempo anche il Vaticano ha adottato misure e lanciato una propria indagine. Sono stati adottati provvedimenti contro i preti in questione e i fatti sono stati resi noti. Pertanto il mio gruppo propone di non trattare questo tema fra le urgenze. Naturalmente pensiamo che sia del tutto logico, e lo apprezzeremmo molto, se nelle diverse commissioni parlamentari si potesse condurre una discussione sull'argomento. Quella è la sede più appropriata e non la discussione sui problemi di attualità, urgenti e di notevole rilevanza.
Qualche collega desidera esprimersi a favore del mantenimento di questo punto?
Signor Presidente, a pagina 18 del processo verbale si dice che io ho chiesto che l'onorevole Imbeni prenda una posizione adesso che si trova a Cuba. In realtà ho chiesto che l'onorevole Imbeni rilasci una dichiarazione a nome del Parlamento europeo in linea con la risoluzioni che il Parlamento europeo ha sempre adottato in relazione a Cuba, l'ultima delle quali risale all'11 marzo 1999. L'onorevole Imbeni, e di questo trattava la domanda rivoltami successivamente dall'onorevole Barón Crespo a pagina 19, ha dichiarato il 21 marzo ad Agence Presse di non avere intenzione di rilasciare una dichiarazione. La sua non è una visita privata, ma una visita dell'onorevole Imbeni a nome del Parlamento europeo. Pertanto insistiamo affinché egli rilasci una dichiarazione sulla situazione dei diritti dell'uomo a Cuba. Si possono fare meravigliose dichiarazioni qui al Parlamento europeo, ma è più coraggioso farlo in loco.
Onorevole collega, ne prendo atto. Ricordo che la signora Presidente ieri le ha già detto che si occuperà della questione.
Signor Presidente, deploro che la questione sia nuovamente in discussione. Già ieri il presidente del mio gruppo politico ha posto in rilievo le qualità e la franchezza del collega Renzo Imbeni nonché il modo in cui ha sempre difeso i diritti umani, qui o in qualsiasi altra parte del mondo. Deploriamo altresì che ancora una volta si attacchi un vicepresidente di questa Assemblea in sua assenza senza che egli abbia la possibilità di difendersi. La prego e la ringrazio di far figurare questo mio intervento a verbale.
La ringrazio, onorevole collega. Non intendo consentire un dibattito su questo tema. Non concederò la parola per ulteriori interventi in merito. La Presidente ieri si è espressa molto chiaramente su cosa ha intenzione di fare. La discussione è chiusa.
Signor Presidente, non ho alcuna osservazione sul processo verbale, ma purtroppo ho perso gran parte di questa interessante discussione perché manca l'interpretazione in olandese.
Mi dispiace, onorevole collega, ma è difficile porvi rimedio, almeno a posteriori.
Se manca la traduzione in olandese, pregherò i nostri servizi di intervenire affinché qualcuno si occupi del problema. Al momento di più non posso fare.
L'ordine del giorno reca la votazione sulla richiesta di applicazione della procedura d'urgenza alla proposta di regolamento del Consiglio (COM(2001) 87 - C5-0083/2001 - 2001/0043(CNS)) recante modifica del regolamento (CE)1251/1999 che istituisce un regime di sostegno a favore dei coltivatori di taluni seminativi.
A favore della richiesta interviene ora l'onorevole Graefe zu Baringdorf, presidente della commissione per l'agricoltura e lo sviluppo rurale.
, presidente della commissione per l'agricoltura e lo sviluppo rurale. (DE) Signor Presidente, la presente richiesta di applicazione della procedura d'urgenza riguarda la possibilità di utilizzare fin da quest'anno le superfici messe a riposo per la coltura di leguminose foraggiere. Si tratta di una richiesta di vecchia data del Parlamento alla quale viene finalmente dato seguito. La commissione per l'agricoltura e lo sviluppo rurale ha negoziato con la Presidenza del Consiglio la possibilità di adottare fin da quest'anno un regolamento in materia. Per questa ragione la nostra commissione è favorevole all'urgenza. In tal modo viene offerta fra l'altro una possibilità di compensazione finanziaria agli allevamenti colpiti dalla crisi della carne bovina dovuta all'ESB, senza che ciò comporti oneri supplementari - e sottolineo in particolare "supplementari" - di bilancio e fornendo tuttavia a queste aziende un aiuto al reddito attraverso le colture da foraggio. Questo aspetto farà piacere alla signora Commissario Schreyer. Chiedo al Parlamento di approvare la richiesta.
Poiché nessuno chiede di intervenire contro l'urgenza, passiamo alla votazione.
(Il Parlamento approva la richiesta di applicazione della procedura d'urgenza.)
Signora Presidente, il mese scorso l'Assemblea ha approvato una risoluzione di condanna sulla cattura di otto ostaggi portoghesi da parte del FLEC. Ieri è stato liberato uno degli ostaggi, ed io vorrei esprimere il mio compiacimento per questo gesto positivo da parte del FLEC e rivolgere un appello affinché ad esso ne possano seguire altri sette, ossia affinché i sette restanti ostaggi portoghesi possano essere liberati.
Condanniamo la cattura di ostaggi come metodo di azione politica e vorremmo sottolinearlo in questo particolare momento. Vorremmo che lei, signora Presidente, si facesse portavoce della seguente iniziativa: dato che l'ostaggio da poco liberato si trova in uno stato di salute alquanto precario, la preghiamo di intervenire presso il FLEC affinché permetta ad un'organizzazione internazionale, segnatamente la Croce Rossa, di recarsi immediatamente sul posto al fine di accertarsi delle condizioni di salute degli altri sette portoghesi che continuano ad essere tenuti in ostaggio nell'enclave di Cabinda.
Come sa, onorevole Seguro, ero intervenuta e seguo la questione molto attentamente. Agirò nel senso da lei indicato.
Per quanto riguarda l' elezione del Vicepresidente, che è prevista nel turno di votazioni di oggi, vi informo che il gruppo del partito del socialismo europeo ha proposto la candidatura della onorevole Lalumière.
Risultati del Consiglio europeo del 23/24 marzo a Stoccolma, compresa la situazione in Medio Oriente
L' ordine del giorno reca la relazione del Consiglio europeo e la dichiarazione della Commissione sui risultati del Consiglio europeo del 23/24 marzo a Stoccolma, compresa la situazione in Medio Oriente.
. (SV) Signora Presidente, onorevoli parlamentari, vi illustrerò il mio punto di vista e quello della Presidenza sul Vertice di Stoccolma. Il Vertice si è articolato in due parti: il seguito del processo di Lisbona e il dibattito sulle relazioni esterne dell' Unione. Si è tenuta inoltre una breve discussione sulla politica agricola. Inizierò dal processo di Lisbona.
Il Vertice di Lisbona ha impartito con fermezza all' Unione il compito di dar vita a un' economia competitiva, all' avanguardia a livello mondiale, dinamica e socialmente coesa. Al Vertice di Stoccolma il processo di Lisbona si è visto arricchito di quattro ulteriori ambiti. In primo luogo, l' andamento demografico in Europa, che avrà un forte impatto sull' agenda sociale da formulare per l' Europa. Tale sfida demografica comporterà, a scadenza, inquietudini per i conti pubblici e carenze di manodopera. Farvi fronte è un comune compito di tutti i quindici Stati membri. Si renderanno necessari grandi interventi, non da ultimo in ambito sociale. A tale proposito possiamo ricollegarci all' agenda sociale lanciata a Nizza, con così tanto, successo, dalla Presidenza francese. Quindi, al processo di Lisbona è stata aggiunta la problematica demografica.
In secondo luogo, le biotecnologie. A Lisbona ci si è concentrati sulle tecnologie dell' informazione, che non vanno certo dimenticate, perché la loro importanza rimane intatta; ma occorre aggiungervi anche le biotecnologie, se desideriamo diventare una regione del mondo, un continente in grado di guidare lo sviluppo dell' economia. Anche questo tema deve quindi divenire prioritario per l' Unione. Non possiamo sottrarci alle complesse questioni etiche e morali connesse alle tecnologie. Vanno anch' esse affrontate nella nostra discussione.
Il terzo elemento che abbiamo aggiunto è il collegamento fra sviluppo sociale, sviluppo economico e sviluppo ecologico. Non esiste sostenibilità né della coesione sociale, né della crescita economica se non sulla base di uno sviluppo sociale ecologicamente equilibrato.
Il quarto elemento che abbiamo aggiunto è la partecipazione, d' ora in poi, anche dei paesi candidati al processo di Lisbona.
Questi quattro elementi vengono quindi aggiunti, ma il processo di Lisbona resta chiaramente un processo, un' evoluzione in atto. Ecco perché è importante capire che agenda sociale e liberalizzazione economica non potranno essere attuate in soluzione unica, ma soltanto in modo graduale. L' orientamento è stato impartito e ribadito ancora una volta dal Consiglio europeo di Stoccolma. Questo orientamento coincide con la piena occupazione e con un' attiva politica improntata allo Stato sociale.
Per quanto concerne la liberalizzazione economica abbiamo compiuto un ulteriore passo avanti a Stoccolma. Non nel grado che la Presidenza svedese avrebbe desiderato, ma comunque si è trattato di un deciso passo nella giusta direzione.
In primo luogo, l' instaurazione di un mercato unico europeo dei servizi finanziari. Un deciso passo avanti in materia di servizi finanziari e di capitali di rischio è stato compiuto anzitutto al Consiglio ECOFIN di Stoccolma, poi confermato in occasione della sessione del Consiglio europeo.
Abbiamo inoltre concordato ulteriori progressi sulla direttiva concernente i servizi postali, nonché lo smantellamento dei monopoli e l' apertura alla concorrenza nei mercati del gas e dell' elettricità. Effettivamente non abbiamo ottenuto la tempistica che avremmo desiderato, ma sappiamo che ciò avverrà e ribadiamo la nostra volontà di procedere in quella direzione. In seno al Consiglio europeo si è tenuto un acceso dibattito sul seguente problema: se alcuni Stati membri apriranno alla concorrenza i loro mercati del gas e dell' elettricità, mentre altri eviteranno di farlo, alla lunga la situazione potrebbe rivelarsi insostenibile. Finiremmo per ritrovarci in una situazione in cui alcune aziende operanti in regime di monopolio si procurano così i capitali necessari per andare alla scalata di mercati di altri paesi che invece hanno aperto quegli stessi settori alla concorrenza. Ciò finirà per indurre a livello di Unione tensioni difficilmente gestibili ed è quindi essenziale proseguire sulla via della deregolamentazione dei mercati del gas e dell' energia elettrica sostanzialmente nel modo proposto, ma anche secondo il calendario previsto.
A Göteborg a giugno verrà nuovamente affrontata la questione dello spazio aereo europeo. Abbiamo compiuto progressi in questo dibattito, e anche in tale ambito nutro buone speranze che possa essere raggiunto un accordo sul cielo unico europeo prima della conclusione della Presidenza svedese.
Anche in ambito economico vi sarà il recepimento nell' ordinamento delle direttive sul mercato interno, di modo che il 98,5 percento delle direttive dovrà essere adottato entro il 2002.
Intendiamo avviare inoltre una nuova tornata in seno all' OMC. Abbiamo sottolineato l' importanza di meglio assicurare tutte le attività connesse alla eEurope. A Stoccolma abbiamo inoltre affermato la volontà di proseguire con il progetto GALILEO. E' importante; restano da chiarire alcuni aspetti, per esempio in materia di finanziamento, ma noi lo riteniamo un progetto di pubblica utilità da attuare quanto prima. Già domani i ministri dei trasporti riprenderanno la discussione al riguardo.
Abbiamo altresì deciso che i sussidi di Stato distorsivi del mercato unico andranno diminuiti entro e non oltre il 2003. A tale scopo verrà istituito un pannello di controllo, o scoreboard, da rendere accessibile a tutti.
Ecco in buona sostanza i temi affrontati nel dibattito sulle questioni economiche tenuto a Stoccolma. Come abbiamo visto, si tratta di un passo nella giusta direzione, ma che non ci porta ancora al traguardo. Siamo però in presenza di un processo il cui orientamento è fuor di dubbio. Questo per il versante del processo di Lisbona relativo alla economia.
L' altro versante del processo riguarda l' agenda sociale. L' Europa che va emergendo non è un' Europa da costruire unicamente sulla deregulation, perché deve dare voce anche alla volontà politica di distribuire il crescente benessere in Europa in modo equo, di modo che i cittadini possano condurre un' esistenza piacevole. Raggiungere, nelle conclusioni di Stoccolma, un equilibrio fra liberalizzazione dell' economia e responsabilità sociale ha richiesto alla Presidenza svedese un certo impegno.
Per quanto riguarda gli aspetti sociali, è stato definito un nuovo obiettivo occupazionale: concentrarsi soprattutto sulla forza lavoro europea oltre i 55 anni di età - che oggi è occupata al 38 percento - in modo da raggiungere un tasso del 50 percento entro il 2010. Abbiamo inoltre un nuovo obiettivo intermedio per il tasso di occupazione complessivo nel 2005, fissato al 67 percento per la popolazione complessiva e al 57 percento per le donne.
Nel 2052 l' Europa dovrà disporre di strutture per la cura dell' infanzia atte a contribuire a un' agenda sociale che permetta ai giovani di entrambi i sessi di conciliare responsabilità professionali e responsabilità familiari.
Sul fronte delle pari opportunità, noi ci sforziamo di raggiungere non soltanto un' Europa sociale, ma anche un' Europa moderna. Le discriminazioni retributive vanno contrastate e sono quindi stati prospettati indicatori che consentano di rendere visibili tali differenze. La direttiva sulle pari opportunità verrà adottata e inasprita già quest' anno; è un altro risultato da ascrivere al Vertice di Stoccolma.
Il processo verbale della seduta di ieri è stato distribuito.
Il Presidente comunica che ve ne è una da parte della Presidenza. E' stato constatato che non si è proceduto alla correzione della versione spagnola della risoluzione Folias sull' approvazione della gestione delle altre Istituzioni, come richiesto durante il turno di votazioni. Pertanto, i servizi procederanno ad adeguare il testo del paragrafo 19 della risoluzione al testo originale in lingua greca.
la raccomandazione per la seconda lettura (A5-0079/2001), della commissione per l' agricoltura e lo sviluppo rurale, sulla posizione comune definita dal Consiglio in vista dell' adozione della direttiva del Parlamento europeo e del Consiglio che modifica la direttiva 79/373/CEE del Consiglio relativa alla circolazione dei mangimi composti e che abroga la direttiva 91/357/CEE della Commissione (13292/1/2000 - C5-0002/2001 - 2000/0015 (COD)) (Relatore: onorevole Graefe zu Baringdorf) e
la dichiarazione della Commissione sugli incentivi alla produzione di proteine vegetali.
Signor Presidente, signori Commissari, onorevoli colleghi, questo è un capolavoro dell' evoluzione politica. Nelle aspettative del Parlamento, "dichiarazione aperta" - non occorre che mi soffermi sui dettagli - significa che, per così dire, sul contenitore si deve mettere in bella evidenza, in maniera chiara e trasparente, qual è il contenuto. Ciò è cambiato nel 1979 nel senso di una dichiarazione non aperta, e da allora è in corso l' attuale controversia, che investe sia gli Stati membri sia - da parecchio tempo - il Parlamento e la Commissione.
Gli uffici competenti della Commissione hanno cercato di convincerci, fino alla presentazione del documento, che si trattava di una dichiarazione aperta; alla fine, però, è stato il documento stesso a smentire tale affermazione. Successivamente il Parlamento ha accolto questo valido testo, sia pure con alcune migliorie - ad esempio, la richiesta di un elenco positivo. Quindi il documento è stato trasmesso al Consiglio, dove c' è stato un considerevole lavoro di lobby, con il risultato che si è di nuovo tornati ad una dichiarazione semiaperta. Del resto, dal Consiglio non ci si poteva aspettare altro. Ciò che ci ha delusi è che la Commissione ha adeguato la sua proposta, che era ragionevole e prevedeva come vincolante la dichiarazione aperta, alle aspettative del Consiglio.
Nel frattempo il relatore aveva avuto contatti con tutte le associazioni attive in questo comparto: le cooperative, soprattutto l' associazione dell' industria dei mangimi composti e il Raiffeisenverband Deutschland. Tutti si sono preoccupati di mettere in chiaro che, secondo loro, la dichiarazione aperta non è né ammissibile né applicabile. Questo lavoro è proseguito anche in seno al Consiglio, dato che le associazioni non hanno avuto successo con il Parlamento. Il Consiglio e, come detto, la Commissione hanno reagito a tale pressione.
Adesso ci ritroviamo nella situazione per cui abbiamo una dichiarazione coperta, semiaperta. E' interessante rilevare che anche il precedente Ministro tedesco vi ha collaborato; poi però si è fatto fare un verbale dal quale risulta che desiderava una dichiarazione aperta. Quando in Germania sono scoppiati i problemi legati all' ESB, il Ministro in questione mi ha scritto che, in qualità di relatore e presidente della commissione per l' agricoltura e lo sviluppo rurale, dovevo fare in modo che la dichiarazione aperta venisse imposta senza se e ma. Proprio il Ministro che aveva approvato la dichiarazione semiaperta! Un vero capolavoro di cultura politica!
Negli Stati membri - soprattutto in Germania - ci troviamo ora in una situazione diversa e dobbiamo nuovamente affrontare un' ondata di inquietudine provocata dall' ESB. Adesso, tutti coloro che prima pigiavano sul freno vengono a chiedere di imporre la dichiarazione aperta. Ecco qual è il nostro compito attuale. La mia proposta è di attenerci alla proposta originaria della Commissione e ai nostri emendamenti. Il Parlamento imporrà la dichiarazione aperta. Apriremo i negoziati con il Consiglio e, ove necessario, faremo in modo che essi falliscano per opera del Parlamento e, se non riusciremo ad ottenere ciò che ormai tutti i gruppi politici vogliono, ne attribuiremo la responsabilità al Consiglio.
Perciò, signori Commissari competenti, è opportuno che siate preparati a registrare - come prevedo - l' accoglimento della mia proposta da parte del Parlamento. Mi auguro che la Commissione si schieri dalla nostra parte e che nei negoziati che dovranno essere avviati con il Consiglio nel quadro della procedura di codecisione appoggi la nostra posizione quando svolgerà il suo ruolo di intermediario. Noi siamo sulla strada giusta. Vogliamo la dichiarazione aperta senza se e ma e vogliamo anche l' elenco positivo. Commissario Byrne, nel nostro emendamento fissiamo un obiettivo per la Commissione: auspichiamo che non subito - sappiamo infatti che ciò non è possibile - ma almeno entro la fine dell' anno venga presentata una proposta della Commissione, che ci indichi in quale direzione possiamo muoverci. Come vedete, anche noi siamo disposti a scendere a compromessi.
Signor Presidente, onorevoli deputati, non intendo soffermarmi sul punto toccato dall' onorevole Graefe zu Baringdorf, in quanto su di esso prenderà posizione il Commissario Byrne al termine della discussione; rilascerò una dichiarazione sulla cosiddetta carenza di proteine. Il 4 dicembre dello scorso anno il Consiglio "agricoltura" invitò la Commissione ad analizzare la situazione di mercato delle piante proteaginose e a trarre le dovute conclusioni. In tale occasione fu sottolineato anche che eventuali proposte della Commissione si sarebbero dovute muovere nel quadro delle prospettive finanziarie concordate a Berlino.
Pochi giorni dopo, il Consiglio europeo di Nizza precisò meglio questo impegno della Commissione ed esortò a condurre un' analisi dettagliata dell' offerta e della domanda di piante proteaginose, rispettando rigidamente le determinazioni finanziarie di Berlino. La Commissione accolse con favore tale invito, esaminando in maniera approfondita le questioni sollevate e sintetizzando i risultati ottenuti in un documento di lavoro e in una comunicazione al Consiglio e al Parlamento. Ma di che cosa si tratta in particolare?
Nel 2000 nell' Unione europea sono stati prodotti circa 3 milioni di tonnellate di farine animali; di questi, approssimativamente mezzo milione è stato esportato in paesi terzi e un ulteriore mezzo milione è stato utilizzato per la produzione di mangimi per animali domestici. I restanti due milioni di tonnellate sono stati impiegati quali mangimi per suini e pollame. Con la decisione del Consiglio del 4 dicembre dello scorso anno è stato vietato l' uso di simili mangimi, di queste proteine animali, per tutti gli animali da allevamento. Fino a tale data, come noto, esso era proibito soltanto per i ruminanti.
La questione centrale è ora quella di stabilire se sia problematico sostituire queste quantità di farine animali con proteine vegetali e di individuare il modo migliore per farlo. Per poter valutare correttamente il cambiamento a livello di domanda di mangime, è necessario studiare in primo luogo l' andamento del consumo e della produzione di carne. L' analisi contenuta nel documento di lavoro si fonda sul presupposto, formulato in base all' esperienza della crisi dell' ESB del 1996, che il consumo pro capite di carne bovina ritornerà ai livelli consueti appena nei prossimi tre o quattro anni. Ciò dovrebbe comportare un aumento del consumo e della produzione di carne suina e di pollame. Ci sono pertanto due fattori che determinano la domanda di mangime destinato ai suini e al pollame: da un lato la mancanza di farine animali e dall' altro il prevedibile incremento della produzione.
Per sostituire le farine animali nei mangimi per i suini e il pollame si può ricorrere innanzi tutto a soia tritata, poi girasole e colza tritati, piselli, fave, lupini, ma anche cereali, sebbene il loro contenuto proteico sia piuttosto basso. In pratica la composizione dei mangimi dipenderà dal prezzo delle materie prime, dalla loro disponibilità nonché dai vincoli tecnici.
E' difficile prevedere l' effetto combinato di tutte queste variabili; ancor più difficile è distinguere le trasformazioni indotte dal divieto dai normali adeguamenti di mercato o dalle conseguenze di altre misure politiche. Tenuto conto dell' attuale rapporto dei prezzi tra cereali e soia, si avranno tre reazioni principali da parte dell' industria dei mangimi e degli agricoltori. Primo: poiché i prezzi dei semi oleosi sono relativamente alti rispetto ai cereali, la percentuale di ingredienti ricchi di proteine nei mangimi verrà ridotta alla quantità fisiologicamente necessaria. Di conseguenza, si prevede che la quantità complessiva di proteine nel mangime subisca un calo rispetto agli ultimi anni, soprattutto al 1998 e 1999, quando il prezzo della soia era assai basso.
Secondo: dovrebbe aumentare la quota dei cereali nei mangimi. I cereali forniscono principalmente energia e - in misura minore - proteine, ma, con un contenuto medio di proteine del 10-12 per cento, i 5 milioni di tonnellate di cereali che quest' anno verranno impiegati nei mangimi in più rispetto all' anno passato dovrebbero dare circa mezzo milione di tonnellate di proteine.
Terzo: il fabbisogno rimanente verrà coperto mediante maggiori importazioni di soia tritata. In considerazione del lieve calo della quantità complessiva impiegata e della quantità supplementare ricavata dai cereali, si stima che occorreranno circa 1-1,5 milioni di tonnellate di soia.
Quali opzioni abbiamo valutato per coprire il fabbisogno previsto? Innanzitutto abbiamo studiato la possibilità di aumentare gli aiuti per i semi oleosi portandoli a 74 euro per tonnellata invece che - come deciso in Agenda 2000 - mantenerli allo stesso livello previsto per i cereali, vale a dire 63 euro per tonnellata. Lo svantaggio di questa opzione è che in tal modo si introdurrebbero nuovamente gli aiuti specifici per coltura destinati ai semi oleosi e che la produzione sarebbe quindi soggetta alla soglia massima stabilita negli accordi di Blair House. Inoltre, in base a questa opzione si dovrebbero impiegare circa 1.270 euro di aiuti in più per tonnellata di equivalente di soia tritata, vale a dire un aiuto sei volte maggiore rispetto all' attuale prezzo della soia tritata. I costi di bilancio di questa variante ammonterebbero a circa 475 milioni di euro all' anno.
In secondo luogo abbiamo vagliato la possibilità di aumentare di 6 euro gli aiuti per piselli, fagioli e lupini. Abbiamo scelto l' importo di 6 euro perché tale incremento verrebbe coperto dalla clausola di pace dell' OMC. Le simulazioni dimostrano che, tenuto conto dell' attuale rapporto di prezzo tra piante proteaginose e cereali, detto aumento comporterebbe soltanto un ampliamento molto limitato delle superfici coltivate; naturalmente, visto che tutte le coltivazioni devono essere pagate con questo sussidio più elevato, esso implicherebbe anche maggiori oneri aggiuntivi rispetto al prezzo dell' ulteriore importazione di soia.
Quarto: abbiamo valutato le conseguenze che la coltivazione di proteaginose avrebbe sui terreni messi a riposo. Se su tali superfici si coltivassero prodotti che poi sul mercato andrebbero a concorrere con i cereali e i semi oleosi, si metterebbe in discussione l' appartenenza alla cosiddetta blue box dei premi per superficie erogati per la coltivazione di cereali, a prescindere dal fatto che a livello internazionale un simile passo sarebbe oggetto di accese critiche.
Dichiaro ripresa la sessione del Parlamento europeo, interrotta giovedì 5 aprile.
L' ordine del giorno è stato fissato il 2 aprile, ma mi sono state presentate alcune modifiche.
Per quel che riguarda mercoledì 2 maggio: La comunicazione della Commissione verterà sul partenariato con le Nazioni Unite nei settori dello sviluppo e degli aiuti umanitari. Tale dichiarazione sarà rilasciata dal Commissario Nielson.
Seconda informazione: l' 11 aprile la commissione giuridica e per il mercato interno ha adottato la relazione dell' onorevole MacCormick sulla richiesta di revoca dell' immunità della onorevole Jeggle. Ai sensi dell' articolo 6, paragrafo 6, del Regolamento, tale relazione viene inserita d' ufficio nell' ordine del giorno. Seguirà immediatamente la relazione dell' onorevole Zimeray sulla richiesta di revoca dell' immunità dell' onorevole Voggenhuber.
Signora Presidente, secondo l'articolo 6, paragrafo 6, del Regolamento, le relazioni della commissione relative alla revoca dell'immunità dei parlamentari devono essere iscritte al primo punto dell'ordine del giorno. Alcuni recenti avvenimenti ci hanno ricordato che le questioni riguardanti l'immunità non sono semplici questioni di forma, ma vanno al cuore stesso delle grandi questioni riguardanti la democrazia in Europa e lei stessa, invero, ne ha parlato.
E' proprio certa che trattare tali questioni relative all'immunità dopo la comunicazione della Commissione, iscritta al primo punto dell'ordine del giorno prima del punto sull'immunità, sia conforme all'articolo 6, paragrafo 6? E' questa l'interpretazione corretta dell'articolo 6?
Onorevole MacCormick, lei ha perfettamente ragione e tale ragione le viene riconosciuta, dal momento che le tre relazioni sulla revoca dell' immunità sono in apertura dell' ordine del giorno, dopo la comunicazione della Commissione e prima della relazione dell' onorevole Cashman sull' accesso del pubblico ai documenti.
Signora Presidente, se capisco bene, la questione a proposito della situazione dei detenuti che stanno facendo lo sciopero della fame nelle prigioni turche non è inserita nell' ordine del giorno di oggi.
Onorevole Wurtz, è proprio così. Il Consiglio non ha ritenuto di poter presentare tale comunicazione. Chiaramente, in assenza del Consiglio, la discussione non sarebbe stata di grande interesse. Per contro, il Consiglio è disponibile per la tornata del 14 maggio.
Signora Presidente, trovo inaccettabile questa risposta, non da parte sua, ma da parte del Consiglio e ritengo che non dobbiamo accettarla.
Il 25 aprile, quando le avevo scritto, lei aveva espresso a titolo personale un parere favorevole. Ritengo che l' insieme dei gruppi politici fosse ugualmente favorevole. In quel momento, diciassette prigionieri erano deceduti. Nel frattempo, altri due sono morti e centosessanta detenuti versano in condizioni critiche. Reputo che la risposta del Consiglio, che mira a rinviare la discussione a una data da destinarsi, è una risposta burocratica inaccettabile. Non possiamo attendere che il numero delle vittime dello sciopero della fame aumenti di giorno in giorno senza assumerci le nostre responsabilità.
Se le mie informazioni sono esatte, il Ministro della giustizia svedese sarà presente in Aula per la relazione Cashman; non si può tollerare che egli non accetti di rispondere alla nostra richiesta di rivolgere al governo turco un invito pressante affinché riprenda i negoziati con i rappresentanti dei prigionieri per porre fine a questa drammatica ecatombe.
La ringrazio, onorevole Wurtz. A completamento della sua informazione, vorrei dire che sarà presente la signora Lejon, Ministro della democrazia e dell' amministrazione. Il Ministro Danielsson è attualmente in missione in Corea. Pertanto, il solo Ministro disponibile è il Ministro Lejon che non ritiene di poter affrontare la discussione su questo tema.
Signora Presidente, sarebbe stato opportuno poter discutere oggi questo problema urgente. Vorrei far presente a lei e ai colleghi che, negli ultimi giorni, l' onorevole Cohn-Bendit e il sottoscritto ci siamo recati in Turchia nell'ambito di un' azione spontanea. L' onorevole Cohn-Bendit è presidente della delegazione che in giugno visiterà la Turchia e anche le locali carceri. Oggi abbiamo tenuto una riunione a tale proposito.
Nei giorni scorsi, il collega Cohn-Bendit ed io stesso - per la durata della mia permanenza in Turchia - abbiamo espresso con chiarezza la posizione del Parlamento europeo al governo, al Ministro della giustizia, al Ministro per l' Europa, ma anche alle organizzazioni che hanno indetto lo sciopero della fame, alle organizzazioni per i diritti dell' uomo e ai deputati turchi. Volevo ricordarlo. Nell' ambito di un' azione spontanea abbiamo cercato, in considerazione dell' urgenza del problema, di illustrare con la massima fermezza il parere del nostro Parlamento al governo, al parlamento e alle organizzazioni per i diritti dell' uomo operanti in Turchia!
Il processo verbale della seduta di ieri è stato distribuito.
Signor Presidente, come lei sa, oggi si celebra l' undicesima giornata internazionale della libertà di stampa. In questa occasione molti dei colleghi vorranno certamente riaffermare la loro solidarietà con questa battaglia, una battaglia utile, poiché, secondo l' associazione Reporters sans frontières, rispetto a un anno fa è diminuito il numero dei giornalisti in carcere e il numero dei mass media che subiscono censure.
Rimane però ancora lunga la lista delle fonti di pressione e di oppressione contro i giornalisti. Agli Stati accusati apertamente da Reporters sans frontières, come la Birmania, la Siria, la Cina, l' Etiopia, la Tunisia e molti altri, si aggiungono in misura sempre più significativa le mafie, i gruppi terroristici, i movimenti integralisti. E proprio nei giorni scorsi abbiamo avuto una triste notizia: Brice Fleutiaux, il reporter francese che era stato tenuto in ostaggio per vari mesi in Cecenia e per il quale eravamo intervenuti anche noi, non è riuscito a superare la depressione dovuta al periodo di detenzione e si è dato la morte. Credo pertanto che questa giornata debba essere l' occasione per rilanciare il nostro impegno collettivo a favore di questa imprescindibile componente della democrazia.
Certamente, onorevole Wurtz. Prendiamo nota di quanto ha appena dichiarato.
Signor Presidente, mi rivolgo alla Presidenza per esortarla ad inviare una lettera, o a prendere i provvedimenti che ritenga più opportuni per far fronte alla situazione in cui versano attualmente le comunità afro-colombiane lungo la costa del Pacifico in Colombia. Nel dicembre scorso, alcuni deputati, fra cui la sottoscritta, hanno inviato una lettera in Colombia dove tali comunità subivano minacce. Due giorni fa sono state assassinate sette persone appartenenti a tali nazionalità, di cui posso fornire i nomi e l' età. Inoltre, la preoccupazione cresce se pensiamo che centinaia di altri afro-colombiani continuano ad essere vittima di minacce.
Non abbiamo più tempo per inviare una lettera al Presidente Pastrana. Ritengo, pertanto, che la Presidenza del Parlamento possa, con la sua buona gestione, sensibilizzare al problema e scongiurare uno sterminio. Le chiedo pertanto, signor Presidente, che la Presidenza si assuma il compito di inviare una lettera al Presidente Pastrana e alle Istituzioni europee per riferire i fatti avvenuti e per tentare di evitare un ulteriore aggravamento della situazione.
La ringrazio molto, onorevole Gónzalez Álvarez. Il Parlamento, come lei sa perfettamente, svolge un ruolo di primissimo piano nella difesa dei diritti umani in America e in altri paesi, seguendo sempre con estrema attenzione tali problemi.
Trasmetterò la questione alla Presidente del Parlamento affinché si rivolga al governo colombiano al fine di limitare e contribuire a risolvere questi gravissimi problemi.
L' ordine del giorno reca la discussione sulla relazione (A5-0127/2001) presentata dall' onorevole Katiforis, a nome della commissione per i problemi economici e monetari, sulla valutazione annuale dell' attuazione dei programmi di stabilità e convergenza.
Ha la parola il relatore, onorevole Katiforis, per sette minuti.
Signor Presidente, i programmi di stabilità e convergenza attualmente all' esame in Plenaria rappresentano il secondo aggiornamento dei programmi originariamente presentati nel 1999 per la prima volta da tutti gli Stati membri, ad eccezione della Grecia, che ha presentato il suo primo programma nell' anno in corso.
Mi sia consentito iniziare proprio da quest' ultimo programma, che riguarda situazioni e circostanze che naturalmente mi sono ben note. I programmi fanno parte del sistema di controllo e applicazione della disciplina del Patto di stabilità, ovvero di un patto di disciplina finanziaria i cui due principali obiettivi sono un deficit di bilancio non superiore al 3 percento annuo e un pareggio o un attivo per un periodo pari ad un intero ciclo economico. Se nella Grecia del 1993 qualcuno avesse detto che nel giro di sette anni l' economia nazionale avrebbe conseguito questi obiettivi, nessuno ci avrebbe creduto. Nel 1993 la Grecia era famosa per la sua inflazione - 13 percento - e per il suo disavanzo - superiore al 14 percento del PIL. Nell' Unione europea era un esempio da non seguire e ben pochi credevano che avrebbe mai potuto superare una simile situazione. Eppure, così come ammette lo stesso Consiglio, alla fine del 2001 la Grecia prevede di avere un attivo pari allo 0,5 percento del PIL, che passerà a 1,5 percento nel 2002 e al 2 percento nel 2003. L' inflazione non sarà più pari al 13 percento, ma toccherà il 2,3 percento. Con il suo permesso, signor Presidente, ho insistito un po' su questi dati in quanto l' adesione della Grecia alla cultura della stabilità dei prezzi e della disciplina finanziaria è stato forse l' ultimo passo che ha segnato il successo di questa politica in tutta Europa.
Questo spettacolare cambiamento di direzione dello Stato membro che per ultimo ha soddisfatto i criteri di Maastricht determina il clima generale di stabilità monetaria e finanziaria che si è imposto in Europa con gli sforzi di tutti tesi a sostenere la moneta unica. Nella relazione la commissione per i problemi economici e monetari riconosce e approva il conseguimento della stabilità finanziaria e di prezzi. Si segnala anche che il piccolo superamento dell' obiettivo relativo all' inflazione, così come fissato dalla Banca centrale, non si deve a carenze economiche interne, ma a tensioni esterne (prezzo del petrolio, svalutazione dell' euro rispetto al dollaro). Si sottolinea altresì che il mantenimento dell' equilibrio di bilancio e quindi la stabilità monetaria si possono conseguire a medio termine solo grazie ad un' economia europea in buona salute, la cui principale caratteristica deve essere una forte crescita produttiva.
Il tasso medio di crescita ha toccato il 3,3 percento nel 2000 e più precisamente 3,5 percento in Austria, 5,2 percento in Finlandia, 4,1 percento in Grecia, un impressionante 10,7 percento in Irlanda, 8,3 percento in Lussemburgo, 4,5 percento nei Paesi Bassi, 3,3 percento - appena al di sopra della media europea - in Portogallo, 4 percento in Spagna e 3,9 percento in Svezia. Purtroppo i ritmi di crescita non sono destinati a restare a questi livelli. L' alto prezzo del petrolio e i tassi d' interesse più elevati, cui va aggiunto il rallentamento dell' economia americana, hanno indotto a rivedere le previsioni iniziali e a collocarle tra 2,4 e 2,8 percento. Per l' anno in corso non possiamo pertanto aspettarci lo stesso benessere o gli stessi attivi di bilancio registrati nel 2000, senza che ciò comporti però un ritorno al deficit. Acquistano quindi particolare importanza la buona gestione e l' impiego della spesa pubblica ai fini del sostegno alla crescita specie tenuto conto degli obiettivi a lungo termine di Lisbona: ripristinare la piena occupazione in un decennio, portare al 70 percento la percentuale di partecipazione della popolazione alla forza lavoro, conseguire una media del 3 percento per la crescita dell' economia, riorganizzare lo Stato sociale e promuovere l' Europa sul fronte dell' economia della conoscenza.
I programmi di stabilità che sono stati presentati fanno capire che gli Stati membri sono a conoscenza di queste esigenze. Hanno destinato l' attivo di bilancio al saldo del debito pubblico, alla riduzione delle impose, all' incremento degli investimenti pubblici e - più a lungo termine - alla stabilità dei sistemi pensionistici statali; ciò ha richiamato l' attenzione e si sono destinate risorse a favore di un apposito fondo.
Tutte queste modalità di valutazione di situazioni finanziarie forti sono ammissibili e vengono sostenute dalla commissione per i problemi economici e monetari, ma non allo stesso modo. Il Consiglio considera prioritaria la riduzione del debito pubblico; non obietta agli investimenti pubblici, purché non ostacolino la diminuzione del debito, ma apparentemente si oppone ai tagli alle imposte. Dal canto nostro riteniamo invece che il conseguimento e il modo di utilizzo degli attivi primari non siano una questione di principio, bensì una questione di opportunità politica, da giudicarsi a seconda delle condizioni esistenti e dell' esigenza di una gestione economica. Nella situazione attuale, caratterizzata sia dalla minaccia di una dura recessione dell' economia statunitense che dalla continua esigenza di aumentare il tasso di crescita del potenziale economico in Europa, il pagamento del debito e l' alleggerimento della pressione fiscale ci sembrano meno importanti rispetto al finanziamento degli investimenti pubblici, pur mantenendo sempre il bilancio in pareggio o in attivo, allo scopo sia di sostenere una crescita che dà segni di stanchezza, sia di dare impulso alle modifiche strutturali necessarie per traghettare l' Europa verso un' economia moderna, pionieristica a livello tecnologico e con una piena occupazione. Non bisogna dimenticare che l' assorbimento di alti tassi di disoccupazione presuppone il mantenimento di un tasso costante di crescita al 3 percento, obiettivo che non si può dire sia stato raggiunto su base permanente nella nostra economia.
In conclusione, signor Presidente, vorrei rivolgere un invito al signor Commissario. La commissione per i problemi economici e monetari si preoccupa per il fatto che spesso l' Unione dimentica di trasmettere alla commissione parlamentare competente le dettagliate valutazioni tecniche su ciascun programma; rinnova quindi il suo appello per l' applicazione di un calendario più preciso per la presentazione dei programmi da parte degli Stati membri che consenta una migliore comparabilità e, nel caso specifico, chiede anche la totale e puntuale partecipazione del Parlamento europeo.
Signor Presidente, onorevoli colleghi, desidero innanzitutto formulare un ringraziamento sentito al collega Katiforis per la sua relazione. Di quale argomento stiamo trattando? Nel maggio 1998 sono state prese le decisioni fondamentali per la realizzazione dell' Unione economica e monetaria. In quell' occasione divenne irrevocabile il processo che doveva portare alla creazione dell' Unione economica e monetaria, nonché della moneta europea. Su quali principi basilari si reggevano tali decisioni? Prima di tutto, sull' indipendenza della Banca centrale europea al fine di garantire la stabilità monetaria. In secondo luogo, sul Patto di stabilità e di crescita, volto a impedire che i bilanci nazionali mettano a repentaglio la moneta europea. L' obiettivo primario perseguito con l' introduzione dell' euro, almeno per il mio gruppo politico, era la creazione di una valuta stabile per il nostro continente.
Oggi stiamo discutendo la relazione dell' onorevole Katiforis sull' attuazione del Patto di stabilità e di crescita. E' dunque necessario rammentare quali siano i requisiti previsti da tale patto: l' equilibrio del bilancio e la creazione di eccedenze nei paesi con un debito pubblico ancora troppo elevato.
Dichiaro ripresa la sessione del Parlamento europeo, interrotta giovedì 3 maggio 2001.
Onorevoli colleghi, come sapete, persino durante la campagna elettorale nel Paese basco il terrorismo dell'ETA ha colpito la Spagna, assassinando il 6 maggio a Saragozza il presidente del Partito popolare aragonese, Manuel Giménez Abad e con l'esplosione di un'autobomba a Madrid, avvenuta l'11 maggio con il triste bilancio di tredici feriti. A titolo personale e a nome del Parlamento europeo ho immediatamente espresso la nostra profonda simpatia e le nostre sincere condoglianze alla famiglia di Manuel Giménez Abad. Ho anche comunicato alle autorità spagnole il nostro sostegno.
Una cosa perlomeno emerge chiaramente dai risultati delle elezioni svoltesi nel Paese basco spagnolo: il popolo basco si è mobilitato per recarsi alle urne e respinge la violenza. Attualmente non posso far altro che sperare che tutte le forze politiche colgano il messaggio.
E' stata distribuita la versione definitiva del progetto di ordine del giorno, elaborata, ai sensi dell'articolo 110 del Regolamento, dalla Conferenza dei presidenti nella seduta del 10 maggio scorso.
Non sono state presentate modifiche per quanto riguarda le sedute di lunedì, martedì e mercoledì.
Per quanto attiene ai problemi di attualità, urgenti e di notevole rilevanza, ho ricevuto due proposte di modifica:
sui diritti dell'uomo, una richiesta che il secondo sottopunto dal titolo "Guatemala" sia sostituito da un nuovo sottopunto dal titolo "Situazione dei diritti dell'uomo in Camerun"; la richiesta è stata formulata dal gruppo dei Verdi/Alleanza libera europea.
(Il Parlamento accoglie la richiesta) Sempre sull'argomento del giovedì, "Sfruttamento illegale delle risorse naturali nella Repubblica democratica del Congo", ho ricevuto una richiesta da parte del Gruppo confederale della Sinistra unitaria europea/Sinistra verde nordica volta a sostituire questo punto con un nuovo punto dal titolo "Inondazioni in Francia".
Signora Presidente, in linea con il nostro comportamento di poc'anzi durante il voto sulla questione del Camerun, quando il mio gruppo ha presupposto che gli altri gruppi ci avrebbero aiutato per mettere all'ordine del giorno del mese prossimo il Guatemala e la posizione di Rios Mont e le gravissime violazioni dei diritti dell'uomo, vorremmo proporre di trattare questa parte, queste importantissime relazioni e la situazione in Congo, il mese prossimo, poiché l'UE è direttamente coinvolta e sembra che ci sia lo spazio per parlarne il mese prossimo. E adesso possiamo trattare la grave situazione causata dalle inondazioni in Francia. Quindi votiamo a favore della proposta di sostituzione.
Onorevole collega, prendo volentieri atto di questa dichiarazione ma, come lei sa, sarà la Conferenza dei presidenti a occuparsi della situazione da lei descritta. Guardando ai presidenti dei gruppi, mi sembra emergere un certo consenso intorno alla sua proposta. Credo che si possa in effetti ritenere che le cose potrebbero svolgersi così.
(Il Parlamento accoglie la richiesta) Per quanto attiene alle sedute di mercoledì 30 e giovedì 31 maggio 2001 non è stata proposta nessuna modifica.
Signora Presidente, intervengo per un richiamo al Regolamento riguardante la pena di morte negli Stati Uniti. Vorrei pregarla, qualora non lo avesse ancora fatto, di scrivere al Presidente degli Stati Uniti Bush per chiedere che sia trasformata in ergastolo la pena di morte decretata contro Tim McVeigh, il terrorista di estrema destra che ha lanciato le bombe di Oklahoma.
Lo chiedo sulla base della nostra annosa opposizione alla pena di morte negli Stati Uniti, ma a maggior ragione in questo specifico caso, dove si fa sempre più evidente che l'attentato dinamitardo non è stato opera di un pazzo solitario, bensì parte di una trama intessuta dalla formazione di estrema destra chiamata Aryan Republic Army. Eseguire ora la pena capitale su McVeigh significherebbe ostacolare la ricerca della verità e della giustizia, assecondando gli interessi e l'ideologia delle persone coinvolte nel crimine.
Signor Presidente, intervengo per un richiamo al regolamento. Tutte le carte di voto su queste file sono state rimosse. Potrebbe trattarsi di un piano del gruppo PPE-DE per vincere la prossima votazione, ma c' è qualcosa che non torna.
Ieri sera si è tenuta in quest'Aula la riunione della commissione per l'ambiente. Adesso le carte di voto saranno certamente restituite.
Il processo verbale della seduta di ieri è stato distribuito.
Signor Presidente, ieri pomeriggio io ero presente e sono intervenuta in seduta plenaria, ma il mio nome non risulta sulla lista delle presenze.
L'ordine del giorno reca la relazione (A5-0165/2001), presentata dall'onorevole von Wogau a nome della commissione per i problemi economici e monetari, sulla raccomandazione della Commissione relativa agli indirizzi di massima delle politiche economiche degli Stati membri e della Comunità per il 2001 [COM(2001) 224 - C5-0169/2001 - 2001/2081(COS)].
Signor Presidente, onorevoli colleghi, il 1º gennaio 2002 segna una nuova, storica tappa nella storia dell'integrazione europea. Dodici Stati sovrani cederanno le proprie valute nazionali in cambio di una moneta comune europea. I cittadini e le cittadine di questi dodici Stati membri utilizzeranno da quel momento le stesse banconote e le stesse monete.
Riteniamo dunque opportuno designare in modo specifico questa nuova fase dell'integrazione delle economie nazionali, caratterizzata da un mercato comune e da una moneta comune e che non ha precedenti nella storia. Proponiamo di coniare il termine "mercato europeo" quale sinonimo di "Euroland" o zona euro. In questo mercato europeo vige già una politica monetaria unitaria, che dopo l'ingresso nell'Unione economica e monetaria il 1º gennaio 1999, è affidata alla Banca centrale europea. Oggi, tuttavia, dobbiamo affrontare la sfida di formulare politiche economiche comuni adeguate per il mercato europeo.
La commissione per i problemi economici e monetari ha proposto, ad ampia maggioranza, che dette politiche economiche siano fondate sui principi dell'economia sociale di mercato. Lo strumento essenziale per il coordinamento delle politiche economiche a livello europeo è la procedura di definizione dei principi di massima di politica economica prevista dal Trattato. Finora il Parlamento europeo ha svolto in questa procedura un ruolo di secondo piano. Ritengo pertanto sia urgentemente necessario prevedere in futuro una partecipazione più incisiva del Parlamento europeo.
Un ulteriore punto debole della procedura è la sua scarsa flessibilità. Le raccomandazioni vengono formulate sulla base di previsioni relative all'andamento economico. Nel caso tuttavia i dati economici nel periodo di attuazione si discostino dalle previsioni, le raccomandazioni perdono di rilevanza. Occorre pertanto introdurre dei margini di manovra che consentano agli Stati membri di reagire tempestivamente ai cambiamenti a breve termine. Nonostante i principi di massima non abbiano carattere giuridicamente vincolante si può senz'altro parlare di un loro effetto politicamente vincolante.
Incontestabilmente le tendenze sbagliate devono essere corrette nell'interesse di tutti. A tal fine, tuttavia, dovrebbe essere consentito un certo margine di valutazione. A mio avviso è dunque necessario, nel valutare la politica economica di uno Stato membro, verificare fino a che punto l'andamento in questo paese ha ripercussioni a livello della zona euro nel suo insieme.
Quest'anno la crescita economica nell'Unione europea risulterà nettamente inferiore rispetto al 2000. La Commissione ha ridotto il tasso di crescita previsto dal 3 percento al 2,8 percento. Secondo altre stime i tassi di crescita sarebbero ancora più bassi. Tenendo conto di queste nuove previsioni per quest'anno, un dato compreso fra il 2 e il 2,5 percento ci è sembrato sicuramente realistico. Di fronte al tendenziale rallentamento congiunturale dell' economia mondiale è decisivo, a mio parere, che l'Unione europea faccia appello alle proprie forze. In che misura la situazione in Europa risentirà del clima sfavorevole dell'economia mondiale dipenderà in gran parte da noi. Proprio in considerazione dell'attuale andamento dell'economia statunitense e giapponese aumenta la responsabilità dell'Unione europea nei confronti dell'economia mondiale.
Qual è la situazione nell'Unione europea? A proposito dell'inflazione va detto che il tasso di aumento dei prezzi secondo le attuali stime si attesta per il secondo anno consecutivo al di sopra del 2 percento ed è pertanto superiore al valore definito dalla stessa Banca centrale europea per la stabilità dei prezzi. Un tale andamento risente tuttavia notevolmente di fattori esterni quali l'aumento dei prezzi del petrolio.
In questo difficile contesto la Banca centrale europea sta svolgendo un lavoro eccellente. Deve tuttavia continuare a fare tutto il possibile per non mettere a repentaglio la fiducia che è stata riposta in questa Istituzione. Valutiamo dunque positivamente la politica della fermezza da essa adottata e la esortiamo a proseguire su questa strada. Dubito tuttavia che la riduzione del tasso di sconto decisa la settimana scorsa si concili con una tale impostazione.
L'anno scorso, nell'ambito della politica di bilancio gli Stati membri sono riusciti mediamente a chiudere i conti in pareggio come richiesto dal patto di crescita e stabilità. Non va dimenticato, tuttavia, che ciò è stato possibile grazie alla vendita dei diritti UMTS, ai tassi d'interesse favorevoli e all' incremento del gettito fiscale dovuto a tassi di crescita economica più elevati. Queste condizioni favorevoli non sono state sfruttate a sufficienza da alcuni Stati membri per ridurre il disavanzo e il debito pubblico.
L'andamento demografico, il progressivo invecchiamento della popolazione europea e la prevedibile crisi dei sistemi pensionistici rendono sempre più urgente la riduzione del debito pubblico per poter contare su sufficienti margini di manovra dal punto di vista finanziario. Anche le potenzialità di riduzione delle spese devono essere sfruttate appieno in tutti i settori, senza in tal modo mettere in discussione il ruolo degli investimenti pubblici. Questi ultimi devono però essere effettuati sulla base di finalità strategiche e non devono sostituirsi a investimenti privati prioritari.
Far appello alle proprie forze significa anche proseguire le riforme strutturali nell'ambito dei prodotti finanziari e del mercato del lavoro negli Stati membri. Al Vertice di Stoccolma non si è riusciti a raggiungere un accordo su scadenze precise per la liberalizzazione dei mercati europei dell'elettricità e del gas. Deploro vivamente questo fatto. Dobbiamo impegnarci al massimo per portare a termine la liberalizzazione nei settori rimasti finora esclusi. Questo è un presupposto essenziale per poter raggiungere l'obiettivo che ci siamo proposti, ossia quello di rendere l'Unione europea entro l'anno 2010 l' economia più competitiva e dinamica del mondo.
Contemporaneamente deve essere ulteriormente completato il mercato interno. In questa sede mi limiterò a citare due esempi importanti: in primo luogo si deve raggiungere infine un'intesa sul brevetto UE. In secondo luogo nel settore della difesa, nella misura in cui ciò è possibile, devono essere applicate le regole comunitarie in materia di assegnazione degli appalti pubblici.
Proprio in una fase in cui l'Unione europea intraprende i primi passi verso la costruzione di una politica di difesa comune, la chiusura dei mercati nazionali nel settore della difesa appare inefficiente, anacronistica e, sostanzialmente, troppo onerosa dal punto di vista economico.
Signora Presidente, come sappiamo è in corso una Conferenza della Nazioni Unite sul commercio e lo sviluppo nei locali del Parlamento a Bruxelles. Forse non tutti sono a conoscenza del fatto che vi prendono parte due rappresentanti della giunta militare birmana. Com' è noto, la posizione comune dell' Unione europea, sostenuta da quest' Assemblea, è di non concedere visti d' ingresso ai membri della giunta militare birmana. Tuttavia, due di loro si trovano nei locali del Parlamento.
Mi risulta che il Consiglio abbia revocato il divieto per questa Conferenza, considerando necessaria questa decisione per non venir meno ai suoi obblighi nei confronti delle Nazioni Unite. Se questo è vero, le chiedo, signora Presidente, di invitare il Consiglio o il signor Solana a rilasciare una dichiarazione precisando che si è trattato di un' eccezione e che il divieto in materia di visti e la posizione comune sono tuttora in vigore.
La ringrazio, onorevole Corbett. In effetti tratterò l'argomento con il signor Solana. Peraltro, suppongo naturalmente che il Ministro l'abbia ascoltata con attenzione e ritengo che abbia ben compreso ciò che lei ha detto. Non so se desidera rispondere... Non ora, bene. Tuttavia, onorevole Corbett, ne abbiamo preso atto e, per quanto mi riguarda, seguirò la questione in modo adeguato.
Signora Presidente, un richiamo al regolamento. Vorrei richiamare l' attenzione su altri visitatori indesiderati nei nostri locali. Ieri si è tenuta una vergognosa manifestazione comunista nel cortile dell' edificio "Torre" . Questo è un fatto decisamente intimidatorio nei confronti dei parlamentari; è un' intrusione nei locali del Parlamento. Le sarei grato se potesse verificarne le circostanze: quali limiti si possono imporre e quali diritti ha il Parlamento per impedire a persone del genere di accedere ai nostri locali?
Procedo a dare immediatamente la parola alla onorevole Banotti che credo desideri risponderle, e la ringrazio per questo.
Signora Presidente, come noto la scorsa settimana ho manifestato la mia preoccupazione in sede di Ufficio di presidenza a proposito di una manifestazione volgarmente intimidatoria e intrusiva svoltasi davanti all' edificio del Parlamento a Bruxelles; sono quindi rimasta altrettanto sorpresa di vedere accadere esattamente la stessa cosa ieri.
Mi è stato riferito che il cortile del Parlamento è suolo pubblico. Esso è sotto il controllo della gendarmeria di Strasburgo e sembra che vi sia stata qualche disfunzione nelle comunicazioni. Il Parlamento non è stato informato del fatto che ieri si sarebbe svolta tale manifestazione. Concordo con l' onorevole Van Orden. Ognuno ha il diritto di esprimere il proprio parere democratico, ma di sicuro si è trattato di un' intimidazione nei confronti dei parlamentari e degli ospiti, proprio quando centinaia di persone tentavano di accedere ai locali del Parlamento. Mi auguro quindi che le autorità di Strasburgo garantiscano che episodi del genere non si ripetano in futuro.
Non faccio commenti sulla questione sollevata, ma è la seconda volta che l' accesso al Parlamento viene ostacolato dagli stessi manifestanti.
Signora Presidente, lunedì sera, al termine della sua comunicazione sulla questione Berlusconi in Spagna, le ho domandato se le era possibile trasmetterci l'insieme dei documenti ricevuti dalle autorità politiche e giudiziarie spagnole. Mi ha risposto che vi avrebbe senz'altro provveduto immediatamente. Ormai è mercoledì mattina e non ho ancora ricevuto tale documentazione.
E' assolutamente inammissibile, onorevole Caudron. Verificherò subito ciò che è accaduto. Ho chiesto due volte ai servizi e mi hanno assicurato che questi documenti erano stati trasmessi a tutti i colleghi del Parlamento. Mi creda, andrò a fondo della questione.
Signora Presidente, desideravo fare la stessa osservazione dell' onorevole Corbett. Anche noi abbiamo avuto comunicazione della presenza a Bruxelles di esponenti ufficiali d' alto livello della Birmania. La politica ufficiale dell' Unione europea è di non accogliere nessun membro del governo birmano a causa della vergognosa politica da esso praticata. Basti pensare al caso della signora Aung San Suu Kyi, che è stata insignita del premio Sacharov e che nel suo paese è ancora detenuta. Trovo sia una vergogna inaudita che quelle persone possano essere qui e abbiano potuto prendere la parola nel nostro Parlamento. Mi associo, pertanto, pienamente a quanto detto dall' onorevole Corbett e chiedo se non sia possibile intraprendere azioni immediate.
Signora Presidente, intervengo anch' io sulla questione Berlusconi. Come primo e importante punto, devo comunicare a lei nonché all' onorevole Caudron che la documentazione che ci avevate promesso è stata effettivamente spedita dai Servizi. L' abbiamo ricevuta ieri, a dire il vero dopo le nove, per posta elettronica in tutte le lingue; può darsi quindi che qualche collega oggi non abbia ancora aperto la sua casella di posta elettronica.
Secondo punto, onorevole Presidente. Ho qui davanti a me un telegramma che lei ha spedito all' onorevole Berlusconi, presidente di Forza Italia, in cui si congratula con lui. Certo, lo fa a titolo personale, però devo dire che sono ugualmente meravigliato per il tono molto caloroso in cui lei gli augura che l' Italia ora, grazie al suo programma elettorale, possa trovare nuovo slancio. Mi permetto di ricordarle, signora Presidente, e di sottolineare che la vittoria di Berlusconi alle elezioni non lo pone al di sopra dei sospetti relativamente alle accuse di corruzione e abuso di potere. Voglio affermare molto chiaramente che continua a sussistere la massima incertezza sull' origine della sua fortuna. Inoltre, il monopolio che egli detiene nel settore dei media costituisce un pericolo per la democrazia italiana, signora Presidente. Lei sa che Berlusconi controlla una gran parte della stampa italiana. Ritengo che tale situazione sia inaccettabile. Mi auguro che la Commissione avvii in tempi rapidi un' inchiesta su questa violazione del diritto europeo in materia di concorrenza.
Signora Presidente, avevo sperato che, nonostante le gentili parole da lei inviate a Berlusconi, si sarebbe fatta promotrice di quest' azione per chiarire che quanto sta accadendo in Italia non è del tutto regolare.
Onorevole Staes, la ringrazio per avermi informata di aver ricevuto i documenti ieri sera e non posso far altro che invitare l'onorevole Caudron a controllare la propria posta elettronica.
A proposito del telegramma che ho inviato all'onorevole Berlusconi, come lei avrà certamente notato, onorevole Staes, ho precisato che mi congratulavo con lui a titolo personale. E' evidente che non ho coinvolto il Parlamento europeo in un messaggio di congratulazioni nel quale ho espresso ciò che ritenevo di dover esprimere a titolo personale.
Signora Presidente, anche a una persona calma e moderata come il sottoscritto alla fine scappa la pazienza. Abbiamo assistito ad una serie di attacchi personali nei confronti del presidente di una forza politica, attacchi basati su notizie giornalistiche, ancora tutte da dimostrare. Noi siamo un'istituzione: orbene, un'istituzione vorrebbe il rispetto di tutti i propri membri, cosa che negli ultimi due mesi non mi sembra sia stata accordata. Il popolo italiano ha fatto una scelta, precisa, non controvertibile: siamo in presenza di un capo di Stato. E allora, per cortesia, ognuno si tenga le sue idee - che sono assolutamente lecite - però, quando siamo nel momento istituzionale, finiamola!
Signora Presidente, qualche ora fa è stato vittima di un attentato un giornalista basco, il signor Landaburu, uomo di riconosciuto prestigio sia per la sua attività professionale che per il suo impegno a favore della democrazia e contro il franchismo. Fortunatamente è riuscito a salvarsi, ma questo non rende certo meno preoccupante la situazione, a pochi giorni dalle elezioni nei Paesi baschi, a proposito delle quali, al di là dei risultati, bisogna sottolineare il fatto positivo della partecipazione dell'80 per cento della popolazione basca.
Il processo verbale della seduta di ieri è stato distribuito.
Signora Presidente, ieri, in occasione del dibattito sulla situazione dei prigionieri turchi, abbiamo avuto qui un piccolo incidente. In tale contesto, è stato detto dal Vicepresidente in carica e da altri che la commissione per i bilanci intende bloccare i posti che sarebbero necessari per creare un servizio di sicurezza. Dato che sono il relatore competente, vorrei dire che i posti richiesti fanno parte della riserva, con l'accordo dell'Ufficio di presidenza, e che fino ad oggi esso non ha avanzato la richiesta di togliere dalla riserva questi posti. Respingo quindi l'accusa che la commissione per i bilanci intende congelare i posti necessari per migliorare la sicurezza nel Parlamento europeo. Faccio notare che l'Ufficio di presidenza è invitato a richiedere un trasferimento di fondi a tal fine.
Onorevole Ferber, il suo intervento non riguarda propriamente il processo verbale, per non dire che non ha alcuna attinenza con esso. Detto questo, lei pone il problema dell' incidente di ieri. Io posso dirle che abbiamo preso in considerazione la questione con tutta la dovuta serietà. I Questori si sono già riuniti e hanno studiato il caso. Voglio sottolineare che il gruppo era stato introdotto da uno dei colleghi, il quale sembrava non essere più presente come il suo assistente; in questo modo, il gruppo era per così dire orfano, non essendo accompagnato. E questo è un fatto.
A livello di Ufficio, onorevole Ferber, e la ringrazio per aver sollevato la questione, siamo in procinto di adottare misure molto rigorose in materia di sicurezza, misure che credo molti colleghi auspichino nell' interesse della nostra Istituzione, in quanto ciò che è successo ieri è una cosa, ma potrebbe succedere di peggio. Ne siamo tutti ben consapevoli. L' Ufficio ovviamente si aspetta collaborazione dalla commissione per i bilanci. Speriamo di poter giungere ad una conclusione nel più breve tempo possibile.
Signora Presidente, l'incidente di ieri non ha niente a che vedere con il fatto che determinati posti non sono ancora stati autorizzati. Tra le due cose non vi è alcun nesso.
In primo luogo, si tratta di un errore del servizio di controllo dell'accesso all'Aula. Il personale c'è e non serve creare nuovi posti. In secondo luogo, si tratta di un compito che sarebbe spettato al servizio cui abbiamo affidato la sorveglianza degli ingressi. Anche questo non ha nulla a che fare con i posti. L'importante è che noi facciamo qualcosa a favore della sicurezza. In questo ha ragione l'onorevole Ferber. Ma non vi è alcun rapporto diretto con quanto è avvenuto ieri.
Certamente, onorevole Schmid, è quello che ho detto anch' io: l' incidente di ieri è una cosa, il problema generale della sicurezza è un'altra.
Signora Presidente, vorrei occuparmi anch'io del punto 23 del processo verbale di ieri, vale a dire la sicurezza.
Le siamo tutti molto grati per la spiegazione che ci ha fornito in relazione ai fatti di ieri; è anche importante che il Parlamento prenda atto dell'osservazione da lei formulata (cioè che l'Ufficio di presidenza sta discutendo il problema). Si tratta di un punto di vitale importanza, poiché il livello di sicurezza del Parlamento non è adeguato.
Ciò che è avvenuto ieri tuttavia è una cosa leggermente diversa che chiama in causa lo status e la responsabilità dei singoli deputati in merito alla scelta delle persone da invitare in Parlamento.
Stamattina in seno al nostro gruppo si è svolta una vivacissima discussione sull'argomento; le chiedo, signora Presidente, di indire una speciale riunione dell'Ufficio di presidenza per esaminare questi problemi. Mi rendo conto che la questione figura già all'ordine del giorno dell'Ufficio di presidenza (e che si tratta di una discussione già in corso). Tuttavia, è talmente importante poter considerare l'argomento senza fretta e in maniera approfondita che una riunione speciale dell'Ufficio di presidenza mi sembra indispensabile; le chiedo quindi di convocare tale riunione.
Grazie, onorevole Provan. Vedremo se si potrà fare subito, domani mattina. Scherzo. Stando così le cose, il 30 maggio esamineremo la situazione in tutti i suoi aspetti. Credo che l' onorevole Provan non abbia colto il mio invito.
Signora Presidente, desidero innanzitutto ringraziare gli onorevoli Ferber e Schmid per non aver parlato dell' incidente in termini polemici. Anch' io sono estremamente dispiaciuto per il fatto che tale incidente sia potuto accadere. Mi sono informato immediatamente sul modo in cui tali persone siano potute entrare in Aula. E' successo che un deputato del mio gruppo è stato tratto in inganno. Posso garantire sulla lealtà del mio collega. Non era certamente sua intenzione provocare tale incidente.
avevano chiesto di essere ricevute, in quanto la madre di una di esse prende parte allo sciopero della fame in Turchia e ora versa in condizioni critiche. Il mio collega aveva accettato di incontrarle nel suo ufficio e, al momento di accomiatarsi da questa delegazione, vi è stato un calo di attenzione da parte sua e le tre persone sono riuscite ad infiltrarsi nell' Emiciclo.
Devo aggiungere che il mio collega - che ho avvertito subito - stamattina mi ha fatto pervenire una lettera in cui spiega i fatti. Egli esprime la sua costernazione e porge le proprie scuse all' Assemblea. Le consegnerò questa lettera, signora Presidente. Tengo a dire che sono ancor più desolato per l' incidente, in quanto credo che non favorisca la causa degli uomini e delle donne che oggi in Turchia muoiono di fame ogni giorno e credo che sia questo, invece, il vero dramma.
Dichiaro ripresa la sessione del Parlamento europeo, interrotta giovedì 17 maggio 2001.
Onorevoli colleghi, il 24 maggio scorso Santiago Oleaga, direttore finanziario del quotidiano basco El Diario Vasco, è stato assassinato a San Sebastian con sette proiettili sparatigli alle spalle.
Il giorno precedente i terroristi avevano cercato di uccidere un addetto alla sicurezza dell' università dei Paesi baschi collocando sotto la sua autovettura un ordigno che fortunatamente non è esploso.
Subito dopo l' annuncio dell' attentato ho espresso, a titolo personale e a nome del Parlamento, il nostro cordoglio e la nostra solidarietà alla famiglia di Santiago Oleaga e ai suoi colleghi.
Per l' ennesima volta l' ETA ha purtroppo mostrato il suo vero volto, quello di un terrorismo cieco che rifiuta la democrazia e si fa beffe di tutte le libertà, compresa una delle libertà più importanti, la libertà di espressione.
L' ordine del giorno reca la fissazione dell' ordine dei lavori. E' stato distribuito il progetto di ordine del giorno; sono state proposte o apportate le seguenti modifiche (articolo 111 del Regolamento).
Innanzitutto due informazioni: la comunicazione della Commissione, che sarà illustrata dal Commissario Busquin, verterà sul programma specifico di attuazione dei programmi quadro 2000-2006 della Comunità europea per le azioni di ricerca, di sviluppo tecnologico e di dimostrazione, nonché di Euratom per le azioni di ricerca e di formazione
Comunico inoltre che, poiché non è ancora stata approvata dalla commissione competente, la relazione Mayer, a nome della commissione giuridica e per il mercato interno, è ritirata dall' ordine del giorno.
In quanto alla discussione congiunta sulla politica in materia di ambiente, il Consiglio ci ha fatto sapere che il Ministro svedese competente, signor Larsson, intende presenziare alla discussione sulla relazione Hulthén. Di concerto con i gruppi politici, la discussione congiunta sarà anticipata nell' ordine del giorno e sarà inserita prima della relazione Myller, sempre a nome della commissione per l' ambiente, sul programma di azione comunitario in materia di ambiente.
Vi informo infine che il termine fissato ad oggi sulla presentazione di richieste di votazioni distinte, per parti separate e per appello nominale è anticipato alle 16.00, anche in questo caso su richiesta e in pieno accordo con tutti i gruppi politici.
Signora Presidente, in questi giorni è stato raggiunto un accordo su un progetto di normativa europea per la lotta alla pedofilia. Vorrei ricordare come questo accordo sia un po' tardivo rispetto alle migliaia di firme che abbiamo avuto l'onore di presentarle su questo problema, nonché rispetto all'aumento del fenomeno che, come in queste settimane in Italia, ha colpito tante centinaia di bambini.
Vogliamo una giustizia più celere, leggi più severe: in troppi casi, infatti, dietro a questo lurido crimine, che segna per sempre la vita di migliaia di bambini, vi sono interessi economici e spesso connivenze politiche.
Vogliamo che questo Parlamento intervenga presso la Commissione e il Consiglio dei ministri per dare vita a una grande cultura contro la pedofilia, che imponga delle regole anche per l'utilizzo di Internet, in troppi casi veicolo utilizzato dai pedocriminali. I bambini di tutto il mondo, ma specialmente d'Europa in questo caso, chiedono a questo Parlamento di far sentire la propria voce. Non ci si può affidare soltanto a documenti tardivi o limitativi: bisogna cominciare ad agire con efficienza!
Signora Presidente, ritengo opportuno ricordare una riunione molto importante, tenuta ieri dai Ministri degli interni e della giustizia, durante la quale sono state prese alcune decisioni in merito alla privacy dei cittadini, al diritto alla privacy, ai diritti fondamentali in relazione all' accesso alle telecomunicazioni.
Mi riferisco a ENFOPOL 29. Non se ne è mai discusso in questo Parlamento. In effetti, abbiamo discusso in passato su ENFOPOL 98 e sulla proposta di riscrivere i requisiti internazionali degli utenti, ma si tratta di un argomento assai diverso, in quanto s' incentra sull' interpretazione dei requisiti vigenti e sul loro futuro impiego nell' Unione. E' assolutamente inaccettabile che il Consiglio "affari interni e giustizia" prenda decisioni di tale portata senza che ci sia stata una discussione preliminare sull' argomento in Parlamento. Stiamo parlando di decisioni che avranno ricadute su di noi e su tutti i cittadini al di fuori di quest' Aula: i cittadini non avranno diritto alla privacy. Mi pare una questione di interesse comune. E' in gioco un diritto fondamentale.
Signora Presidente, vorrei intervenire sullo stesso argomento. L' aspetto peggiore del nuovo progetto ENFOPOL è che va ben oltre quanto previsto tre anni fa. Oggetto del controllo non sono più solamente i traffic data e i content data, vale a dire i dati dello header e il contenuto di un messaggio di posta elettronica, ma dovranno essere registrati molti più dettagli, compresi i dati delle carte di credito e degli IP-ports, allo scopo di mettere in atto un controllo totale sui computer. Questo significa che nelle comunicazioni non rimane più nulla che non sia sottoposto a sorveglianza. Il progetto non era neppure disponibile al Consiglio sotto forma di documento. Non abbiamo assolutamente alcuna possibilità di avere accesso alle informazioni! Sembra che la decisione non sia ancora stata presa a causa di un errore formale; potrebbe però essere presa in qualunque momento, senza che sia necessaria un' altra riunione.
L' ordine del giorno reca la discussione sulla relazione (A5-0173/2001), presentata dalla onorevole Hautala a nome della commissione per i diritti della donna e le pari opportunità, sulla proposta di direttiva del Parlamento europeo e del Consiglio che modifica la direttiva 76/207/CEE del Consiglio relativa all' attuazione del principio della parità di trattamento tra gli uomini e le donne per quanto riguarda l' accesso al lavoro, alla formazione e alla promozione professionali e le condizioni di lavoro [COM(2000) 334 - C5-0369/2000 - 2000/0142(COD)].
Signor Presidente, l' Unione europea vanta tradizioni che risalgono a ben un quarto di secolo quanto a sancire per legge l' obbligo di prendere seriamente in considerazione la parità tra uomini e donne nella vita professionale. La direttiva oggi in esame ha infatti assunto la sua forma originaria nel 1976. Come possiamo constatare, per molti aspetti la nostra società si è evoluta in maniera notevole durante questo quarto di secolo ed è ormai giunto il momento di rivedere le nostre idee sulla parità tra uomo e donna nella vita professionale per rispondere alle esigenze attuali. Si tratta di un passo al quale ci obbliga anche il Trattato di Amsterdam che stabilisce, tra l' altro, l' obbligo di tener conto diffusamente nei vari settori della parità tra uomini e donne in tutta l' attività dell' Unione.
Ci troviamo di fronte a sfide completamente nuove che dobbiamo raccogliere con gli strumenti offerti dalla legislazione. In questa direttiva, l' Unione europea propone per la prima volta l' introduzione di misure che impongono agli Stati membri di prevenire le molestie sessuali, le quali si verificano in larga misura nei luoghi di lavoro. Posso infatti affermare che, in base ai sondaggi, nell' Unione europea una donna su due è stata costretta a subire molestie sessuali sul luogo di lavoro. E' evidente che talvolta ciò può riferirsi anche agli uomini - anch'essi possono essere vittime di molestie sessuali -, pur tuttavia, di norma, ancora oggi accade che nella maggior parte dei casi le vittime siano donne. A questo proposito, la commissione per i diritti della donna e le pari opportunità propone di andare un po' oltre le intenzioni iniziali della Commissione. La commissione per i diritti della donna e le pari opportunità vuole che gli Stati membri intraprendano provvedimenti atti a prevenire le molestie sessuali e che il datore di lavoro sia tenuto a creare condizioni di lavoro tali da renderle improbabili. Ho altresì sottolineato che ciò potrebbe migliorare la posizione del datore di lavoro perché, qualora quest' ultimo possa dimostrare di aver introdotto i provvedimenti preventivi in questione, certamente beneficerà di una posizione più solida in caso di contrasti.
Anche la garanzia della maternità richiede ulteriore rafforzamento. Io sono finlandese, e spesso si pensa che la Finlandia sia un vero e proprio paese modello per quanto riguarda la parità. Posso invece dire che, per esempio, anche nel nostro paese le donne intorno ai trent' anni abortiscono più spesso di quanto non vi sarebbe motivo; quando se ne sono indagate le ragioni è emerso che ciò può derivare dal fatto che nei luoghi di lavoro vi è una competizione particolarmente agguerrita: i datori di lavoro discriminano le donne la cui età induce a pensare che probabilmente avranno dei figli. E' questo ciò che ora vogliamo impedire definitivamente. E' una discriminazione basata sul sesso e, dunque, vietata.
La direttiva in esame fornisce inoltre una serie di strumenti di protezione legale più efficaci alle vittime di discriminazione basata sul sesso, prevedendo peraltro che, anche se il rapporto di lavoro è concluso, la vittima di discriminazione basata sul sesso possa intraprendere un' azione legale servendosi dell' appoggio di un' autorità indipendente che questa direttiva impone di creare.
Nella maggior parte degli Stati membri sicuramente esiste già un' autorità indipendente addetta alla parità, ma vorrei evidenziare l' importanza di tale questione alla luce della situazione dei paesi candidati. In un altro contesto la commissione per i diritti della donna e le pari opportunità ha richiamato con veemenza l' attenzione sul fatto che le problematiche riguardanti la parità tra uomini e donne nei paesi candidati non sono state affatto sollevate tanto quanto sarebbe stato necessario durante i negoziati di adesione. A ciò si può porre rimedio tramite la creazione di istituzioni il cui compito a norma di legge sia quello di occuparsi della realizzazione della parità, se non addirittura di promuoverla.
Vorrei sottolineare che, con l' evoluzione sociale, si è imposto alla nostra attenzione un nuovo tipo di problematiche afferenti la parità. In sede di commissione abbiamo discusso animatamente sull' opportunità di offrire anche agli uomini giovani e ai giovani padri una protezione più incisiva dalla discriminazione basata sul sesso. Credo che possiamo trovare un buon compromesso per inglobare in questa direttiva anche i padri e i loro diritti. A mio parere, questo è un aspetto particolarmente attuale, visto che la discussione sulla parità si è spostata in gran parte sulle modalità di partecipazione degli uomini all' attuazione pratica dei loro obblighi familiari. E' questa la strada da intraprendere se vogliamo ottenere un'effettiva parità.
Signor Presidente, la commissione per l' occupazione e gli affari sociali constata che, nonostante i progressi legislativi registrati, permangono discriminazioni salariali e segmentazione del mercato del lavoro, oltreché bassi livelli salariali nei settori tradizionali che tendono a persistere nei servizi e nella cosiddetta new economy. Il 40 per cento dell' aumento del lavoro delle donne è costituito da lavoro a tempo parziale e indipendente, basato su salari minimi. Ciò, pur essendo un' alternativa alla disoccupazione e un possibile modo di conciliare la vita professionale con la famiglia, evidenzia comunque una nuova forma di discriminazione indiretta sottovalutata dalle statistiche. Lo stesso dicasi per l' assunzione di persone troppo qualificate in funzioni di basso profilo.
I Fondi strutturali devono fungere da incentivo affinché le parti sociali adottino patti di uguaglianza. Le decisioni del Consiglio di Lisbona, gli orientamenti per l' occupazione 2001, l' Agenda sociale e le nuove formulazioni del Trattato sottolineano l' importanza di migliorare l' occupazione femminile, quantitativamente e qualitativamente, non solo per rendere effettivo un diritto, ma soprattutto per l' equilibrio economico e la sostenibilità delle pensioni. L' importante è scrivere diritto anche se si sono tracciate righe storte.
Nei suoi testi, la commissione per l' occupazione e gli affari sociali propone nuove definizioni per le nozioni di azione positiva per la discriminazione indiretta che miete sempre più vittime, nonché per le molestie intese come fenomeno di sottomissione e umiliazione, a prescindere dall' abuso sessuale diretto. In poche parole, sosteniamo concetti più comprensivi e adeguati.
I deputati di questa commissione si sono espressi unanimemente a favore della protezione della maternità, della paternità, dell' adozione e delle donne in stato interessante. Da parte nostra, raccomandiamo nuovamente, come ha già fatto il Parlamento, la revisione della direttiva 92/85/CE. Il diritto di ritorno al lavoro previsto nella direttiva 76/207/CEE - e in questo non siamo d' accordo con la relazione della onorevole Hautala - deve permettere, per la tutela del posto di lavoro dopo il congedo di maternità, che la donna possa occupare un posto di lavoro equivalente in caso tale posto decada o subisca una modifica ...
Signor Presidente, saranno presto sei anni, dopo famosa sentenza emessa il 17 ottobre 1975 dalla Corte di giustizia europea, che discutiamo in merito alla modifica della direttiva del 1976 sulla parità di accesso al lavoro, alla formazione, alla promozione professionali e le condizioni di lavoro.
Nel 1996, la Commissione aveva ritenuto opportuno presentarci una proposta di modifica di tale direttiva alla quale comunque bisogna riconoscere il merito di aver promosso concretamente la parità fra uomini e donne in ambito lavorativo nei settori in questione.
La proposta di modifica del 1976 mirava unicamente a salvare le azioni positive minacciate dalla sentenza del 1975. In qualità di relatrice, su questa proposta di modifica che non mi rassicurava ho ritenuto opportuno dare ascolto a un' altra sentenza della Corte riguardante un caso analogo, il caso Marshall. La sentenza fu emessa nel novembre 1997 e, stavolta, non dava ragione al signor Marshall che si sentiva discriminato da un' azione positiva a favore di una collega. Abbiamo riconsultato alcuni aspetti per sapere se effettivamente le azioni positive non siano discriminatorie, dal momento che vi era un voltafaccia della Corte.
Tenendo conto però della verità lapalissiana secondo cui in alto mare e dinanzi ai giudici siamo tutti nel mare di Dio, la commissione per i diritti della donna e il nostro Parlamento all' epoca vollero seguirmi chiedendo alla Commissione di ritirare la propria proposta, giudicata inopportuna, soprattutto visto che nel frattempo era stato firmato il Trattato di Amsterdam. L' 8 marzo 1999, in quest' Emiciclo, chiedemmo quindi alla Commissione non solo di ritirare la proposta, ma anche di sottoporcene una nuova sulla base del Trattato di Amsterdam ratificato. Tale richiesta fu precisata sottolineando che, in virtù degli articoli 2, 3 e 141 del Trattato di Amsterdam, il diritto alla parità fra uomini e donne è fondamentale in una società democratica e tale parità deve essere realizzata con misure attive nelle azioni positive.
Il nostro messaggio era chiaro. La proposta di direttiva doveva contenere un mandato giuridico imperativo per adottare misure positive ogniqualvolta queste fossero risultate necessarie per garantire la parità fra uomini e donne e ovviare alla sottorappresentanza delle donne nel processo decisionale.
La Commissione si è attivata proponendoci, quasi un anno fa, una modifica della direttiva del 1976. Personalmente, avrei preferito una nuova impostazione piuttosto che modifiche frammentarie. Il testo della Commissione ha infatti indotto la relatrice e le commissioni interessate a presentare quasi 200 emendamenti. Tali emendamenti sono stati spesso redatti ignorando il testo di base e nell' intento, certo lodevole, di riformulare, in questa direttiva, tutta la politica della parità applicabile in molti settori coperti da altre direttive. Tali direttive possono essere giustamente definite perfettibili, ma non hanno nulla a che vedere con la modifica in questione.
Ciò non ha facilitato il mio compito di ex relatrice e relatrice ombra, questa volta per il mio gruppo, perché purtroppo non ero pronta a dimenticare il succitato messaggio nell' ambito della mia relazione del 1999. Personalmente, ritengo che il testo proposto dalla commissione per i diritti della donna metta troppa carne al fuoco e sia talvolta poco solido dal punto di vista giuridico. Esso non riflette la responsabilità che il Consiglio e la Commissione devono aspettarsi dal proprio colegislatore, il Parlamento.
Ho tentato di far valere le mie ragioni, ma ci sono riuscita solo in parte. Mi rammarico soprattutto per gli emendamenti che ignorano l' articolo 141 del Trattato, per quelli che introducono sedicenti definizioni, per il guazzabuglio in materia di tutela della maternità e per la confusione tra congedo di maternità per le donne, congedo parentale, ...
Signor Presidente, innanzitutto vorrei ringraziare la relatrice, onorevole Hautala, per il lavoro serio che ha svolto e per la sua disponibilità a tener conto di tutti i contributi e i suggerimenti che tutti i gruppi politici hanno apportato in una materia così delicata. L'intervento precedente ha dimostrato quanto la discussione in seno alla commissione per i diritti della donna sia stata intensa, perché è ben vero che la direttiva del '76 ha avuto un ruolo straordinario, ma venticinque anni sono passati, e i comportamenti sociali e il ruolo delle donne si sono modificati. Abbiamo alle nostre spalle molteplici sentenze della Corte di giustizia, ma abbiamo soprattutto il Trattato di Amsterdam che ci offre l'opportunità, dal punto di vista giuridico, di consolidare e di rendere più efficaci gli strumenti giuridici che - ben lo sappiamo - sono strumenti, ma strumenti indispensabili per attuare delle politiche in attivo e per rendere concreto ed esigibile il principio delle pari opportunità, anche per l'accesso al lavoro.
La tentazione di voler affrontare con questa modifica della direttiva molti dei problemi aperti per le donne è stata forte - da questo punto di vista ha ragione l'onorevole Lulling - ma credo che il risultato del nostro lavoro sia, dal punto di vista giuridico, assolutamente coerente con le proposte e gli obiettivi della proposta di modifica che la Commissione ci ha presentato. Le definizioni di "discriminazione diretta" e "discriminazione indiretta" che, prendendo come base la proposta della Commissione, abbiamo perfezionato, credo siano tali da rendere chiaro sul piano giuridico l'utilizzo di questo strumento. L'inserimento delle molestie e delle molestie sessuali come elemento di discriminazione è, senza ombra di dubbio, altrettanto chiaro, così com'è chiara la precisazione che il diritto alla maternità, al pari del diritto alla paternità, non può essere utilizzato come strumento per attuare discriminazioni. La possibilità di mettere in atto azioni positive, così come, del resto, la possibilità dataci dall'articolo 141, paragrafo 4, del Trattato, credo sia uno strumento altrettanto chiaro perché la direttiva - che mi auguro diventerà operativa entro la fine di quest'anno e sarà uno strumento a disposizione di tutti gli Stati membri, di tutte le donne, di tutte le organizzazioni - diventi veramente uno strumento aggiunto a quelli che già l'Unione europea in tutti questi anni ha messo a disposizione di tanti Stati membri.
Qualcuno ha sollevato il problema di una possibile ingerenza troppo forte da parte dell'Unione europea rispetto al principio di sussidiarietà. Ebbene, credo che neanche questo elemento possa essere utilizzato a scusa da parte di chicchessia, perché vengono qui precisati gli strumenti giuridici che possono essere adottati, rispetto ai quali ci sono in alcuni casi dei vincoli, in altri delle opportunità, a seconda degli ordinamenti degli Stati membri. Ma io credo e mi auguro che, oggi, l'Aula approvi a larga maggioranza la proposta della relatrice Hautala, che ha il consenso della stragrande maggioranza della commissione per i diritti della donna, perché credo che anche questo sarà un passo avanti nella realizzazione concreta di uno dei principi fondanti della nostra Comunità, che è, appunto, il principio delle pari opportunità.
Dichiaro ripresa la sessione del Parlamento europeo, interrotta giovedì 31 maggio 2001.
Il processo verbale della seduta di giovedì 31 maggio 2001 è stato distribuito.
Signora Presidente, onorevoli colleghi, ho un' osservazione sul processo verbale. Nell' allegato al processo verbale, fra i testi approvati, a proposito della relazione Méndes de Vigo - sto cercando fra le mie carte ma, ovviamente, in questo momento non trovo nulla - si dice a un certo punto che deve venire elaborata una costituzione europea. Ciò deriva da un emendamento presentato dal collega, onorevole Brok. Il collega Brok, da me consultato al riguardo, mi ha confermato che nel suo emendamento non ha usato tale formulazione. Chiedo pertanto che, sulla base del testo dell' emendamento, si provveda a verificare se questo aspetto è stato inserito correttamente in tutte le versioni linguistiche del documento definitivo Méndes De Vigo, in quanto, naturalmente, vogliamo evitare interpretazioni sbagliate in merito.
L'ordine del giorno reca la fissazione dell'ordine dei lavori; è stata distribuita la versione definitiva del progetto di ordine del giorno elaborato, ai sensi dell'articolo 110 del Regolamento, dalla Conferenza dei presidenti.
Ho ricevuto una richiesta da parte del gruppo del Partito popolare europeo e dei democratici europei volta a rinviare a un'ulteriore tornata la discussione congiunta sulla relazione annuale dell' onorevole Wuori a nome della commissione per gli affari esteri, i diritti dell'uomo, la sicurezza comune e la politica di difesa, relativa ai diritti dell'uomo nel mondo nel 2000 e alla politica dell'Unione europea in materia, nonché la dichiarazione del Consiglio sulla strategia dell'Unione nelle organizzazioni internazionali.
Sentiremo un rappresentante del gruppo del Partito popolare europeo, affinché il Parlamento possa tenere conto, nel quadro del dibattito sulla preparazione del Vertice di Göteborg e, in presenza del Consiglio, del risultato del referendum irlandese sul Trattato di Nizza.
Signora Presidente, ci è pesato enormemente fare questa proposta proprio perché abbiamo sempre voluto collaborare nel migliore dei modi con la onorevole Hautala nell'ambito di quanto politicamente fattibile. Ma volevamo avere tempo sufficiente per il dibattito su Göteborg e pertanto abbiamo proposto l' aggiornamento della relazione Wuori alla minitornata. La nostra richiesta non è dettata da obiezioni nel merito, bensì dal desiderio di avere più tempo per la preparazione dell' importante Vertice di Göteborg.
Signora Presidente, desidero rivolgere un appello innanzitutto al collega Poettering e a tutti gli altri che hanno intenzione di differire l'esame della relazione del collega Wuori sui diritti umani. Infatti, ogniqualvolta questo Parlamento si accinge a prendere posizione nei confronti dei diritti umani, lo fa a un livello molto teorico, quando poi si presenta la possibilità di fare davvero qualcosa, si preferisce rinviare.
Pregherei l'onorevole Poettering di prendere in considerazione il fatto che la relazione del collega Wuori non venga tolta dall'ordine del giorno e sia effettuato un breve dibattito sul referendum irlandese, in aggiunta a quello sul Consiglio europeo di Göteborg. Sarebbe davvero un peccato rinunciare improvvisamente all'esame della relazione del collega Wuori, che è senz'altro uno dei temi più significativi di questa settimana. Nessuno di voi auspicava qualcosa del genere la settimana scorsa. Naturalmente, si sarebbe dovuto prevedere che il referendum in Irlanda avrebbe fatto discutere, ma così non è stato.
Signora Presidente, il mio gruppo è disposto ad appoggiare il differimento della discussione sui diritti umani a condizione che essa abbia luogo durante la tornata di luglio, ossia a patto che non si tratti di una proroga sine die. Di fatto, pur consapevoli della necessità di discutere una relazione tanto importante, riteniamo vi siano anche altri avvenimenti, tra cui la questione dell' Irlanda, che meritano la nostra attenzione alla vigilia del Vertice di Göteborg.
Vorrei aggiungere un' ulteriore informazione: se non vado errato, il Primo ministro belga Verhofstadt si presenterà dinanzi al Parlamento in occasione della prossima tornata. Guy Verhofstadt, come senatore del Regno del Belgio, è stato il relatore della commissione che si è occupata di valutare la responsabilità del Belgio nella questione del Ruanda. In questo momento si sta svolgendo a Bruxelles un processo di importanza storica - dal quale emerge il carattere universale del genocidio - che, a mio avviso, fa onore al Belgio e all' Unione europea tutta. Ritengo molto interessante poter ascoltare il Primo ministro belga in merito a un tema tanto essenziale.
Grazie, onorevole Barón Crespo. Mi è sembrato che l' onorevole Poettering fosse d'accordo di iscrivere la relazione all'ordine del giorno della tornata di luglio.
L' onorevole Poettering ha presentato la sua richiesta, la onorevole Hautala è contraria. Ora sentiremo un oratore a favore, dato che l' onorevole Poettering è l'autore. L' onorevole Barón Crespo sarebbe piuttosto a favore, purché si rinvii a luglio. Si può dunque ritenere che c'è stato un altro oratore anche a favore della relazione.
. Purtroppo ho una spiacevole comunicazione da fare in apertura di seduta. Come avrete constatato, non è ancora stato affisso all' ingresso l' elenco dei presenti a causa di problemi tecnici con il computer con il quale viene stampato. Devo purtroppo pregarvi di firmare più tardi, eventualmente in occasione della votazione di oggi a mezzogiorno. Mi spiace, ma non si può fare diversamente.
(Commento dell' onorevole Ferber: "E' tutta colpa del Vicepresidente!" ) Onorevole Ferber, in questi casi la colpa è, automaticamente, del funzionario Rømer qui al mio fianco!
Il processo verbale della seduta di ieri è stato distribuito.
Signor Presidente, desidero dichiarare che ieri ero presente. Sono arrivato al Parlamento alle ore 18, ma purtroppo non ho firmato l' elenco dei presenti perché in quel momento ero occupato.
Onorevole Sacrédeus, i nostri servizi chiariranno come procedere al riguardo.
Signor Presidente, ieri a nome del nostro gruppo ho parlato della pena di morte e ho detto anche che ai nostri occhi in questo momento su questo tema è in corso uno scontro fra il sistema di valori europeo e quello americano. Inoltre ho detto che ciò è di grande importanza soprattutto in relazione al viaggio in Europa del Presidente Bush questa settimana. Questi due elementi, lo scontro fra i due sistemi di valori e la posizione del Presidente Bush e il suo viaggio questa settimana in Europa, non sono riportati sul processo verbale in relazione a questo punto. Gradirei che venissero inseriti.
Signor Presidente, ieri avevo già sollevato la questione dell' ora delle interrogazioni. La Presidente - come risulta dal verbale - mi aveva risposto che per due Commissari il numero di interrogazioni pervenute era insufficiente e che pertanto il loro nome era stato eliminato dall' elenco dei Commissari chiamati a rispondere. Ho verificato. Al Commissario Kinnock è stata rivolta una sola interrogazione e la sua presenza è confermata. La signora Schreyer, alla quale io avevo rivolto un' interrogazione, non sarà presente, nonostante - a quanto mi risulta - anche altri colleghi avessero presentato delle interrogazioni, fra i quali, ad esempio, il collega, onorevole Trakatellis. Insomma, c' è qualcosa che non mi torna. La prego di verificare e di fornirmi domani una chiara spiegazione sul motivo per cui l' ora delle interrogazioni è stata ridotta.
, relatore per parere della commissione per l' agricoltura e lo sviluppo rurale. (DE) Signor Presidente, ieri sera la commissione per l' agricoltura e lo sviluppo rurale ha approvato a maggioranza la richiesta di applicazione della procedura d' urgenza. Con l' approvazione della relazione ieri sera abbiamo creato i presupposti affinché - se l' urgenza verrà approvata anche dall' Aula - si possa procedere alla votazione questa settimana.
(Il Parlamento approva la richiesta di applicazione della procedura d' urgenza)
Proposta di decisione del Consiglio relativa a un'ulteriore assistenza finanziaria eccezionale al Kosovo (COM(2001) 81 - C5-0138/2001 -2001/0045(CNS)) (relazione Brok A5-0209/2001)
Signor Presidente, la Commissione e il Consiglio hanno presentato la richiesta di applicazione della procedura d' urgenza. Si tratta effettivamente di una questione da affrontare con urgenza per poter fornire gli aiuti necessari. La commissione ha già approvato ieri la relazione e pertanto possiamo raccomandare di accogliere la richiesta.
(Il Parlamento approva la richiesta di applicazione della procedura d' urgenza)
Signora Presidente, vorrei mettere a conoscenza lei e il Parlamento del fatto che due cittadini del mio paese, della mia regione - Castilla y León - si trovano sotto sequestro in Georgia dal 30 novembre dell'anno scorso.
Il signor José Antonio Tremiño Gómez e il signor Francisco Jesús Rodríguez Cabal, che si sono recati nel suddetto paese sei mesi fa, sono trattenuti in una località sconosciuta da tale data, senza che niente e nessuno in quel paese abbiano fornito informazioni al riguardo. Signora Presidente, la prego di prendere nota di questo grave problema, che ha colpito due cittadini europei e le loro famiglie, in modo da poter intercedere presso le autorità della Georgia affinché procedano a localizzare e a liberare immediatamente i due spagnoli, ai quali si sta togliendo il primo diritto fondamentale, la libertà.
Lo farò molto volentieri, onorevole Redondo Jiménez. In primo luogo, esamineremo attentamente la situazione, cercando poi di considerare in concreto come essere di aiuto ai suoi connazionali.
L'ordine del giorno reca le dichiarazioni del Consiglio e della Commissione sulla preparazione della riunione del Consiglio europeo prevista a Göteborg il 15 e 16 giugno 2001.
Do immediatamente la parola al Presidente in carica del Consiglio, signora Lindh.
Signora Presidente, onorevoli parlamentari, quasi sei mesi fa ho parlato per la prima volta in questo Parlamento degli obiettivi della Presidenza svedese. Da allora si è tenuto uno stretto e costruttivo dialogo sul futuro dell' Europa, sulle "tre E" , ossia Enlargement, Employment, Environment, sulla trasparenza e le riforme, sulla gestione delle crisi e la prevenzione dei conflitti, sulle prospettive per il futuro, la democrazia, lo sviluppo e i diritti dell' uomo. Devo purtroppo deplorare il fatto che il Parlamento abbia deciso di rinviare la discussione che si sarebbe dovuta tenere oggi sui diritti umani, un' importante priorità della Presidenza svedese.
I temi relativi al futuro dell' Europa pervaderanno, naturalmente, anche il Consiglio europeo di Göteborg. In primo luogo, desidero spendere due parole sull' ampliamento, compito storico dell' Europa, che costituisce il tema più importante per il futuro. La realizzazione del nostro programma di lavoro, sei mesi fa ritenuto molto ambizioso e da alcuni persino irrealistico, è una questione di credibilità per l' Unione nel suo insieme. Sono state definite posizioni comuni dell' Unione in tutti i nove capitoli menzionati nella tabella di marcia della Presidenza svedese, ivi inclusi diversi aspetti complessi quali la libera circolazione delle persone, l' acquisto di immobili e, non ultimo, l' ambiente. Siamo riusciti a chiudere i capitoli relativi alla circolazione delle persone con due paesi candidati e alla circolazione dei capitali con altri sette. Il capitolo ambientale è stato chiuso con ben quattro paesi candidati. Ecco perché si può parlare di un vero balzo in avanti dei negoziati. E' stato affrontato l' intero capitolo del mercato interno: le quattro libertà, così fondamentali per l' Unione, possono essere ora attuate con un paio di Stati.
Abbiamo inoltre gettato solide basi per affrontare temi essenziali come la sicurezza nucleare, la sicurezza alimentare e i trasporti su strada; abbiamo chiuso alcuni capitoli che, stando alla nostra tabella di marcia, sarebbero dovuti andare a quest' autunno. Potremmo dire di avere aperto i negoziati in tutti gli ambiti con alcuni dei paesi che hanno iniziato a negoziare l' adesione l' anno scorso, il che conferma l' applicazione di un principio di differenziazione. Ogni paese candidato viene valutato individualmente e ciò determina il ritmo dei negoziati stessi.
Lunedì e martedì si sono tenute sessioni a livello ministeriale con tutti i paesi candidati, che si sono detti complessivamente molto soddisfatti dei progressi compiuti in sede negoziale. Al contempo era palpabile, in molti di loro, il timore verso quanto accaduto in Irlanda. Ovviamente io, e molti altri con me, sono delusa dell' esito del referendum irlandese, ma ciò che più conta è che il processo di ratifica del Trattato di Nizza non si interrompa, dal momento che costituisce la base dei negoziati per l' ampliamento. Ed è ancora più importante che i negoziati d' adesione con i paesi candidati proseguano con immutato slancio. L' incertezza che quel referendum può avere diffuso nei paesi candidati va gestita mostrando in modo ancor più chiaro che l' ampliamento va avanti.
I progressi di cui siamo stati testimoni nel corso dei negoziati con i paesi candidati non sarebbero stati possibili se questi paesi non avessero adottato enormi riforme e compiuto enormi sforzi per essere all' altezza delle nostre richieste. Se il processo di ampliamento dovesse interrompersi, ciò avrebbe la conseguenza di rendere i governi proeuropei dei paesi candidati estremamente vulnerabili ad attacchi di stampo populistico.
A mio avviso, le conclusioni da trarre dopo Nizza sono tre. In primo luogo, il Vertice di Göteborg dovrà lanciare chiaramente il messaggio che l' ampliamento non si fermerà. In secondo luogo, abbiamo tutti la responsabilità di lanciare altrettanto chiaramente il messaggio che il Trattato di Nizza verrà attuato e che, negli altri paesi, il processo di ratifica continuerà. In terzo luogo, tutti dobbiamo fare progressi sul fronte della legittimazione dell' UE presso i cittadini. A tale proposito, possiamo cogliere l' occasione del dibattito sul futuro per instaurare un vasto dialogo sull' Europa e questa è una responsabilità di ognuno di noi.
Abbiamo discusso del futuro qui, in questo Parlamento, non più tardi del 30 maggio. Voglio solo aggiungere che la relazione da presentare a Göteborg illustra tutte le iniziative prese dagli Stati membri, dai paesi candidati e dalle Istituzioni, fra cui non ultima la risoluzione del Parlamento del 31 maggio. Per quanto riguarda il prosieguo del processo posso constatare che molti sono favorevoli a una convenzione per la fase preparatoria. Sono poi in molti a ritenere che una simile convenzione andrebbe abbinata ad altri provvedimenti. E' questa la posizione anche della Svezia e, a Göteborg, noi intendiamo indicare proprio questa come la strada da percorrere. Ma il problema della sua esatta definizione andrà risolto a Laeken.
A Göteborg affronteremo anche la terza "E" del programma della Presidenza svedese: Environment, l' ambiente. Verranno compiuti importanti passi per l' adeguamento delle politiche dell'UE a uno sviluppo ecologico e sostenibile, mediante la definizione di obiettivi concreti, di interventi ben precisi e di un efficace monitoraggio. A tale scopo lavoreremo sulla base della relazione della Commissione, che propone fra l' altro provvedimenti per contrastare il cambiamento del clima e i rischi sanitari, nonché per garantire una gestione responsabile delle risorse naturali e un miglioramento dei sistemi di trasporto.
L' Unione è l' unica entità globale in grado di sospingere, a livello planetario, la problematica dell' ambiente e dello sviluppo sostenibile. E' quindi naturale, come infatti accadrà, che a Göteborg, nell' incontro al vertice con il presidente degli Stati Uniti, vengano affrontati i problemi del clima e il Protocollo di Kyoto. Al contempo sappiamo benissimo che, se vogliamo svolgere un ruolo guida a livello mondiale, dobbiamo anzitutto fare ordine in casa nostra.
Ciò vale anche per altre questioni di rilevanza internazionale, rispetto alle quali l' Unione affina ora le proprie armi e agisce sempre più all' unisono proprio per poter esercitare una maggiore influenza.
La politica europea di sicurezza e difesa, o PESD, è quindi uno dei processi più importanti. La prevenzione dei conflitti, la gestione delle crisi per via civile e la gestione delle crisi per via militare costituiscono un tutt' uno. Alla già positiva evoluzione in ambito militare si affianca ora lo sviluppo di una gestione delle crisi per via civile, ossia in ambito giuridico, amministrativo e di polizia. Ci siamo inoltre adoperati sul fronte della prevenzione dei conflitti armati. Al Vertice di Göteborg verranno presentati sia una relazione sui progressi compiuti nella PESD, sia un programma europeo per la prevenzione dei conflitti.
In tale lavoro, il nostro partner principale è stata l' ONU. Nella nostra cena di lavoro con il Segretario generale delle Nazioni Unite è stata individuata una serie di priorità per la cooperazione sul fronte della prevenzione dei conflitti e della gestione delle crisi; in tale ambito, le nostre crescenti capacità sul piano militare e civile si riveleranno un prezioso ausilio a disposizione dell' ONU. Stiamo inoltre provvedendo a rafforzare la cooperazione sul campo, mediante missioni congiunte di ricognizione, e la cooperazione fra inviati speciali. I Balcani, il Medio Oriente e l' Africa hanno una particolare priorità. Ovviamente si provvede a sviluppare anche la cooperazione con la NATO, come si può constatare nelle crisi attualmente in corso in Macedonia e nella Serbia meridionale.
A Göteborg intendiamo discutere anche di importanti questioni di politica estera, fra cui il Medio Oriente, rispetto alle quali l' UE ha svolto un ruolo molto attivo. Il Primo ministro Göran Persson è andato sul posto, così come l' Alto rappresentante Solana, che ha effettuato numerosi viaggi per procedere a consultazioni e che presenterà a Göteborg una tabella di marcia per il prosieguo dell' impegno dell' Unione rispetto al lavoro da svolgere in Medio oriente.
Discuteremo dei Balcani occidentali, area in cui la situazione nell' ex Repubblica iugoslava di Macedonia resta preoccupante. Tanto la Presidenza, quanto Javier Solana si sono adoperati attivamente per garantire la tenuta del governo di coalizione, per isolare gli estremisti, per mantenere in moto il processo di riforme e per migliorare la posizione e i diritti delle minoranze, ma anche perché non si interrompesse l' avvicinamento del paese all' UE. Eppure, come ben sappiamo, la situazione resta critica.
Nella Serbia meridionale, invece, gli sviluppi sono più positivi. E' un ulteriore esempio di come una stretta cooperazione fra UE e NATO possa permettere di gestire i conflitti.
Signora Presidente, la nostra Presidenza volge al termine, ma molto ancora resta da fare e noi confidiamo di poter compiere alcuni passi decisivi al Vertice di Göteborg: per l' ampliamento, per l' occupazione, per l' ambiente e per il ruolo globale dell' Unione. Confidiamo in un impegno attivo di tutti e, come ben sappiamo, nei temi in oggetto il sostegno attivo del Parlamento è indispensabile.
Signora Presidente del Parlamento, signora Ministro degli esteri, onorevoli parlamentari, signore e signori, domani il Consiglio europeo si riunisce a Göteborg. All'ordine del giorno ci sono molti punti. Io intendo concentrarmi solo su due di questi: l'allargamento e lo sviluppo sostenibile. Tuttavia, a Göteborg si discuterà di un altro tema molto importante, vale a dire dell'esito del referendum sulla ratifica del Trattato di Nizza, tenutosi nella Repubblica d'Irlanda.
Già due giorni fa al Consiglio "affari generali" abbiamo avuto uno scambio di idee in merito e i quattordici Stati membri hanno adottato una dichiarazione. Su questo punto vorrei fare alcune brevi riflessioni. Pur non volendo commettere alcuna indebita ingerenza nelle decisioni sovrane del popolo irlandese, il risultato del referendum è per me fonte di profonda tristezza. Il processo di allargamento non dovrà tuttavia subire alcun ritardo. Come ribadirò tra un momento, esso è storicamente e politicamente necessario. La Commissione quindi continuerà a fare fino in fondo il suo dovere per realizzare questo obiettivo. Resta comunque una lezione politica da trarre.
Il processo verbale della seduta di ieri è stato distribuito.
Signor Presidente, desidero ritornare su un problema che, come risulta dagli atti, ho sollevato nella riunione precedente. Ieri il tempo delle interrogazioni alla Commissione è stato ridotto ad un'ora durante la quale è stata data risposta solamente a cinque interrogazioni. Uno degli aspetti più importanti della struttura dell'Unione è rappresentato dall'obbligo da parte dei Commissari di rendere conto del proprio operato al Parlamento europeo che, durante il tempo delle interrogazioni, deve poter interrogare la Commissione anche su aspetti abbastanza specifici e non solo su questioni di politica generale.
Sarebbe disastroso per l'Unione se si dovesse continuare ad accorciare il tempo delle interrogazioni, limitando così di molto il numero di questioni affrontate. Una delle soluzioni che mi sono state suggerite è l'istituzione di un tempo delle interrogazioni a scadenza settimanale sia a Bruxelles che a Strasburgo che ci consenta di interrogare i Commissari sulle questioni che i cittadini che rappresentiamo vorrebbero che sollevassimo.
Sono lieto di vedere qui oggi l'onorevole Provan, dato che questo tipo di problema rientra tre le sue competenze come membro dell'Ufficio di presidenza. Ricordo ai deputati che è essenziale interrogare in modo efficace la Commissione, e al momento non lo stiamo facendo.
Prendiamo nota della sua osservazione che sarà tenuta in debita considerazione.
Ha la parola l' onorevole Andrews per una mozione di procedura.
Signor Presidente, intervengo a proposito di una decisione di ordine amministrativo che riguarda il Parlamento e della quale sono venuto a conoscenza solo ora. Mi risulta che sia stato firmato un contratto con una nuova agenzia di viaggi a sostituzione della Wagonlit. Dal 1984, quando sono entrato a far parte del Parlamento, la Wagonlit ha sempre fornito un servizio eccellente. Ora, tuttavia, le subentrerà una nuova agenzia di viaggi, probabilmente per far risparmiare qualche soldo alla Comunità.
Per gli eurodeputati è già abbastanza difficile viaggiare anche senza che l'agenzia di viaggi venga cambiata senza prima consultare il Parlamento in proposito. Alcuni dei migliori agenti di viaggio che sono stati al servizio degli eurodeputati dovranno andarsene. Quando vengono introdotti cambiamenti amministrativi di questo tipo occorre maggiore consultazione. Credo che questa non sia stata una decisione del Parlamento ma della Commissione. Ancora una volta sono stati presi di mira i servizi cui gli eurodeputati hanno diritto. Spero che la Presidente vorrà informare il Parlamento del motivo per cui sono stati firmati questi contratti e dei risparmi così ottenuti. Parlo nell'esclusivo interesse degli eurodeputati.
Prendiamo atto della sua inquietudine. La Presidenza del Parlamento prenderà in considerazione tale questione.
Ha la parola l' onorevole Fitzsimons per una mozione di procedura.
Signor Presidente, vorrei intervenire brevemente e fare un altro richiamo al Regolamento a proposito del resoconto integrale. Gran parte della discussione di ieri verteva sulla decisione dei cittadini irlandesi in ordine al Trattato di Nizza. Desidero unicamente dire che il popolo irlandese ha preso una decisione democratica che noi tutti accettiamo. Gli irlandesi credono nell'Unione europea e nell'ampliamento, e affronteranno le questioni con i loro tempi e a modo loro.
Ciò che voglio dire è questo: ho trovato assolutamente riprovevole il fatto che, durante l'intervento in Aula dell'onorevole Le Pen, il Fronte nazionale francese abbia fatto sventolare dietro di lui la bandiera irlandese. Posso assicurare gli europarlamentari che, agendo in quel modo, il Fronte nazionale francese ha offeso la bandiera irlandese e ciò che essa rappresenta.
Signor Presidente, un richiamo al Regolamento. Come l'onorevole Andrews, anch'io sono molto preoccupato per come è stata gestita la questione delle agenzie di viaggio e non sono sicuro che l'amministrazione abbia sollevato il problema con il Collegio dei questori, che avrebbe dovuto essere l'organo cui deferire la questione. Sta a loro controllare che vengano tutelati gli interessi dei deputati.
In relazione a ciò che ha detto l'onorevole MacCormick, sono lieto che sia presente in Aula l'onorevole Corbett, dato che attualmente è la commissione per gli affari costituzionali ad occuparsi della questione, dopo che l'Ufficio di presidenza gliel'ha trasmessa. Credo che l'onorevole Corbett si stia occupando del problema.
Signor Presidente, intervengo per due diversi motivi. Innanzitutto, relativamente alla questione del tutto legittima di un tempo delle interrogazioni troppo ridotto, vorrei far notare come non si possa contemporaneamente pretendere di ridurre la durata delle sessioni di Strasburgo per poi preoccuparsi di non aver abbastanza tempo per trattare i problemi e quindi proporre un ordine del giorno di Bruxelles più denso.
Dal Trattato emerge con chiarezza che le sessioni di Bruxelles sono un complemento di quelle di Strasburgo; non possiamo quindi appesantirne l'ordine del giorno, dal momento che non utilizziamo appieno il tempo a nostra disposizione durante le tornate. Non dobbiamo dimenticarlo, altrimenti andremo davvero verso la totale incoerenza nell'organizzazione delle sessioni.
Seconda breve osservazione, signor Presidente, che non ha nulla a che vedere con la prima. A proposito del verbale da lei adottato con immutata diligenza ed abituale talento, vorrei soltanto ricordare - e penso che questo punto possa essere aggiunto, dato che l'osservazione l'avevo fatta in precedenza - che sulla risoluzione relativa a Göteborg mi ero astenuto e non avevo votato a favore.
La ringrazio, onorevole Bourlanges. Sarà apportata la correzione da lei segnalata.
Dichiaro ripresa la sessione del Parlamento europeo, interrotta il 14 giugno 2001.
Vi informo che a partire da quest' oggi, lunedì 2 luglio, l' onorevole Michael Holmes non è più membro del gruppo per l' Europa delle democrazie e delle diversità, ma si colloca tra i deputati non iscritti.
Vi informo altresì che conformemente all' articolo 7, paragrafo 2 del Regolamento, la commissione giuridica e per il mercato interno ha proceduto alla verifica dei poteri per la onorevole Olga Zrihen Zari e per l' onorevole Miguel Mayol i Raynal. Propongo pertanto di ratificare tali nomine.
Noto che l'onorevole Holmes è leader del UK Independence Party. Mi chiedo se ciò si debba interpretare come un passaggio del partito in toto, o perlomeno dei due membri qui presenti, all'altro gruppo.
Le informazioni di cui dispongo riguardano esclusivamente l' onorevole Holmes.
L' ordine del giorno reca la fissazione dell' ordine dei lavori. E' stata distribuita la versione definitiva del progetto di ordine del giorno, elaborata dalla Conferenza dei presidenti nella seduta di giovedì 28 giugno 2001.
Signora Presidente, mi spiace di dover ripetere la stessa cosa a proposito del mercoledì, ma permane la stessa situazione intollerabile. Constato che il Tempo delle interrogazioni è stato nuovamente rinviato e decurtato. Ogni volta, alle mie proteste si risponde che si tratta di una eccezione. Ormai l'eccezione comincia a diventare la regola, visto che, essendo stata cancellata assurdamente la giornata di venerdì, il mercoledì risulta sovraccarico. La prego pertanto di adoperarsi affinché, indipendentemente dalla questione del venerdì, che per il momento non possiamo risolvere, il mercoledì ottenga giustizia, ossia che al Tempo delle interrogazioni sia destinata per intero un'ora e mezza, visto che il diritto di presentare un'interrogazione è uno dei diritti elementari di ogni parlamentare.
A meno che i presidenti di gruppo non decidano altrimenti.
Signora Presidente, voglio farle presente ancora una volta la difficoltà di raggiungere Strasburgo dai nostri paesi. Questa mattina, da Milano Malpensa era previsto un aereo con 18 posti, per cui l'onorevole Morgantini, per esempio, tra altri nostri colleghi, è stata messa in overbooking e non ha potuto imbarcarsi per essere qui in tempo per l'inizio della tornata, nonostante fosse partita stamattina da Roma alle 7.30. Segnalo quindi questo gravissimo disagio. Capisco che le compagnie hanno dei limiti, però l'Airfrance, per il primo giorno della tornata potrebbe prevedere un aereo più grande di quello da diciotto posti, signora Presidente! Questo costituisce un impedimento ai lavori della nostra Assemblea!
La ringrazio, onorevole Napoletano, per questa segnalazione. Come sapete stiamo facendo tutto il possibile per migliorare la situazione. Credo che comunque qualche miglioramento ci sia stato. Spero che almeno qualcuno tra voi abbia avuto modo di constatarlo, ma sono ben consapevole che rimane ancora molto da fare e dunque prendo atto di quanto riferito.
Signora Presidente, stamattina l' aereo da Amsterdam per Strasburgo non è partito. Il volo è stato nuovamente cancellato, un problema sul quale ho attirato la sua attenzione diverse volte. I voli, che prima erano tre al giorno, sono stati ridotti a due. Allora noi pensavamo che almeno quei voli sarebbero partiti, e invece Air France ha di nuovo deciso di tenere a terra l' apparecchio. Vorrei proprio che se ne occupasse. Questa volta siamo dovuti passare o da Parigi, o da Bruxelles o da Francoforte e siamo arrivati con enorme ritardo, nonostante ci trovassimo all' aeroporto prima delle otto di stamattina.
Consiglio europeo del 15 e 16 giugno - Bilancio della Presidenza svedese
la relazione del Consiglio europeo e la dichiarazione della Commissione sulla riunione del Consiglio europeo del 15 e 16 giugno 2001 a Göteborg
la dichiarazione della Presidenza in esercizio del Consiglio sul bilancio della Presidenza svedese
Ho l' onore di dare immediatamente la parola al Presidente in carica del Consiglio, Göran Persson.
. (SV) Signora Presidente, onorevoli deputati di questa illustre Assemblea, anzitutto desidero ringraziarvi per l' ottima cooperazione instauratasi durante la Presidenza svedese. E' essenziale che le varie istituzioni dell' Unione si sostengano vicendevolmente, collaborando, ispirandosi e criticandosi, ma senza mai dimenticare la loro comune missione: sviluppare la nostra Unione.
La Presidenza svedese si era posta come obiettivo l' esecuzione delle importanti decisioni già prese. Non nutriva quindi l' ambizione di aggiungerne di nuove, ma quella di dare attuazione alle decisioni già assunte. Abbiamo deciso di concentrarci su tre ambiti, come ho potuto illustrare quando mi sono presentato al Parlamento all'inizio del semestre. Questi ambiti erano l' ampliamento dell' Unione, l' occupazione e l' ambiente. Oltre a ciò, era nostra intenzione sviluppare la politica estera e di sicurezza comune dell' Unione.
Non pretendo ora di illustrare, nel mio intervento, la totalità della Presidenza svedese, ma soltanto limitarmi ad alcune riflessioni alla luce del semestre appena concluso. Insieme alla Commissione, abbiamo svolto un durissimo lavoro per far progredire i negoziati sull' ampliamento. Si è trattato di un lavoro finalizzato a mostrare che il piano negoziale per l' ampliamento messo a punto dalla Commissione era realistico. Come possiamo constatare, sotto Presidenza svedese è stato realizzato tutto il realizzabile, e anche qualcosa in più. La fattibilità dell' ambiziosissimo piano della Commissione è stata dimostrata; ed è stato su questa base che, al Consiglio europeo di Göteborg, abbiamo affermato che, entro fine 2002, saranno conclusi i negoziati con i paesi meglio preparati; sempre su quella base, abbiamo affermato poi che i primi fra gli odierni paesi candidati potranno partecipare alle elezioni europee del 2004 come Stati membri dell' Unione. Sull' ampliamento abbiamo ricevuto quel chiaro segnale che avevamo perseguito, e se ciò è avvenuto si deve al successo dei negoziati. Con ciò, ovviamente, il processo di ampliamento non è concluso, ma è stato compiuto un importante passo. Dobbiamo mantenere il nostro impegno e il nostro sostegno all' operato della Commissione, nonché alle Presidenze che seguiranno, ma occorre anche la consapevolezza che molte delle difficoltà legate all' ampliamento hanno in realtà origine negli attuali Stati membri, più che nelle loro relazioni con i paesi candidati. Definire posizioni comuni ai Quindici è il compito più impegnativo dell' Unione. Ma non è il solo. I nostri amici e colleghi dei paesi candidati hanno il compito di attuare, nei rispettivi paesi, riforme tali da rendere possibile l' adesione all' Unione europea. Eppure non va dimenticato che anche noi dobbiamo far fronte a un dibattito interno all' Unione che, sul piano politico, si presenta non meno spinoso delle riforme che i nostri amici dovranno attuare nei paesi candidati.
A Göteborg abbiamo affermato che nel 2004 l' ampliamento dovrà essere realtà. E' un processo irreversibile, come l' ha definito il Presidente della Repubblica francese. In quella stessa occasione, abbiamo ancora affermato che occorre essere realistici e rendersi conto che alcuni paesi hanno bisogno di un sostegno supplementare per la loro preparazione. E' il caso di Romania e Bulgaria. Non un sostegno economico, ma un sostegno supplementare nell' opera negoziale.
All' inizio della Presidenza svedese avevamo inoltre l' ambizione di sviluppare la PESC. Nel programma del semestre non le abbiamo dato un enorme risalto, anche se naturalmente la PESC era menzionata. Abbiamo invece scelto la strategia di passare all' azione, di fare. Sono certo che quanto abbiamo raggiunto in materia di politica estera si rivelerà una realtà destinata a crescere con le future Presidenze, perché l' evolvere degli eventi in materia di relazioni esterne pare favorevole all' Unione europea.
E qui penso a tre fattori importanti. In primo luogo, la politica estera diviene sempre più una questione di valori, di democrazia, di diritti umani. In secondo luogo, la politica estera è sempre più legata alle relazioni economiche, e non da ultimo commerciali. In terzo luogo, la politica estera è sempre più legata, e per quanto ci concerne lo sarà sempre più, a una politica di cooperazione allo sviluppo progressista ed equa. A questo ultimo aspetto sono stati dedicati troppo poco tempo e troppo poca attenzione: si tratta di un fattore non sufficientemente preso in considerazione nelle relazioni internazionali. Questi tre fattori danno però il segno di un' evoluzione che va nel senso dell' Unione europea; se riusciremo ad agire all' unisono sulla base dei nostri valori, riusciremo anche ad avere un' influenza al riguardo.
Ecco perché, sotto Presidenza svedese, abbiamo potenziato le relazioni con la Russia. Non abbiamo mai fatto mistero delle nostre critiche, per esempio verso la situazione in Cecenia, né abbiamo fatto mistero delle nostre tesi sulla libertà degli organi di informazione in Russia, ma al contempo abbiamo sviluppato le nostre relazioni in modo da instaurare una cooperazione economica e un dialogo improntato alla fiducia.
Abbiamo inoltre detto che la Russia in sé non è sufficiente. La Russia è uno fra molti fattori importanti. Ma in quell' angolo d' Europa occorre sviluppare anche i legami con l' Ucraina, un grande paese importante sul piano strategico, un paese con un' identità europea, un paese che deve avere un' alternativa europea. In base alle conclusioni di Göteborg, l' Ucraina è un paese che in futuro, insieme con la Moldavia, si vedrà offerta la possibilità di partecipare al consesso europeo. In questo modo l' Unione sviluppa anche quella relazione, rilevante sotto il profilo della politica estera.
Nel corso della nostra Presidenza, per la prima volta abbiamo inoltre incontrato, nel gruppo dei Quindici, il presidente statunitense. I quindici Stati membri hanno condotto con il presidente statunitense un dialogo diretto analogo a quello intavolato nell' incontro con il presidente russo. In quest' occasione, naturalmente, si è discusso molto di Kyoto, tema sul quale le nostre opinioni sono chiaramente divergenti e sul quale non avrebbe avuto alcun senso tentare di occultare tale divergenza. Anzi, vi è semmai ogni ragione per intavolare una discussione molto franca e determinata, dal momento che, a nostro avviso, gli USA non stanno onorando gli impegni che, in precedenza, avevano mostrato di sottoscrivere. Sono lieto che l' Unione europea, nel dialogo con gli Stati Uniti su Kyoto, si sia mossa all' unisono. E' stato un fattore molto importante.
Ma le relazioni con gli Stati Uniti non riguardano soltanto la questione di Kyoto, bensì anche la situazione nei Balcani, nel Medio Oriente e in altre questioni internazionali rispetto alle quali abbiamo posizioni molto simili e ogni ragione per cooperare. Durante la Presidenza svedese è emersa una forte e attiva presenza dell' Unione in Medio Oriente. Altro fattore importante, dal momento che il Medio Oriente è una regione vicina all' Europa. Se vi sarà un' ulteriore recrudescenza della crisi mediorientale, e tutti noi ci rendiamo conto di quanto tale rischio sia tangibile, si tratterà di una crisi che investirà anche noi, eventualità da contrastare con tutti gli strumenti politici a nostra disposizione. Anche per quanto concerne il Medio Oriente la Presidenza, insieme alla Commissione ma anche al Segretario generale e all' Alto rappresentante Javier Solana, ha vissuto un periodo particolarmente intenso.
E' insomma possibile tracciare un bilancio delle attività svolte sul fronte della politica estera. Vi si aggiungano la Corea del Nord e la Corea del Sud. Anche quel processo di pace va completato e deve quindi proseguire. E, anche in quel processo, l' Unione europea ha avuto modo di svolgere, al momento giusto, un ruolo utile. Il quadro che emerge è quello di un' Unione sempre più attiva in politica estera, proprio perché unita nella difesa di valori comuni, concezioni comuni, posizioni comuni! Quando agiamo di concerto, riusciamo ad avere un' influenza. Ecco la conclusione da trarre.
L' ampliamento, la politica estera, l' ambiente - tutti temi della massima importanza per la Presidenza svedese. La Commissione e il commissario Wallström ci hanno fornito un' eccellente base di lavoro, rappresentata in particolare dal sesto programma di azione per l' ambiente e, successivamente, dalla relazione della Commissione sullo sviluppo sostenibile. A Göteborg sono stati definiti i principi della futura gestione dei problemi ambientali. Abbiamo inoltre stabilito che questi processi andranno ora integrati nel processo di Lisbona, ciò che ha rappresentato un passo decisivo verso lo sviluppo sostenibile nelle sue tre dimensioni: economica, sociale ed ecologica. La Commissione ci ha pertanto fornito un' eccellente base di lavoro, che ora ogni Presidenza e la Commissione stessa dovranno gradualmente perfezionare e rendere sempre più concreta. Forse questo processo è ancora lento; la mia impressione è che invariabilmente sia così, quando si parla di ambiente. D' altra parte vi sono gli altri processi in atto. V' è un orientamento e sono state prese le prime decisioni politiche necessarie. E credo che questa sia stata un' importantissima decisione presa a Göteborg.
In quella sede abbiamo naturalmente discusso anche delle questioni economiche. Abbiamo affrontato alcune delle decisioni per così dire "ereditate" dal Vertice di Stoccolma - il "Cielo unico europeo" , i brevetti, l' andamento dell' economia in generale, la questione demografica, la sostenibilità dei sistemi pensionistici. Anche questi temi sono stati inseriti all' ordine del giorno, o almeno quella parte di essi che oggi non è fonte di gravi contrapposizioni in seno all' Unione, ma che rappresenta piuttosto un' occasione per lavorare congiuntamente intorno a temi che sappiamo essere destinati ad avere un impatto decisivo sull' esistenza delle persone nel nostro continente per i prossimi venti o trent' anni.
Durante la nostra Presidenza, abbiamo inoltre avuto modo di sospingere la decisione su una proposta concernente la trasparenza in seno all' Unione: l' accesso ai documenti. Devo precisare che non sarebbe stato possibile giungere a tale decisione senza il sostegno attivo del Parlamento. E' un eccellente esempio di come il Parlamento possa, insieme con il Consiglio e la Commissione, ottenere un cambiamento. Del quale, naturalmente, neppure io posso dirmi soddisfatto: avremmo dovuto fare di più, ma come in ogni contesto politico non si può avere tutto. Ma abbiamo ottenuto un compromesso, e questo compromesso va nella giusta direzione. Ha reso l' Unione più trasparente, anche se il risultato non può dirsi definitivo. Mi pare che il dibattito debba proseguire, anche se ora i nostri cittadini hanno migliori possibilità di seguire i lavori dell' Unione, di esaminarli criticamente con cognizione di causa e prospettare eventuali alternative - sempre con cognizione di causa, proprio avendo accesso alle informazioni.
Sotto Presidenza svedese abbiamo inoltre avviato il dibattito sul futuro dell' Unione, un dibattito che dominerà la Presidenza belga fino a sfociare, nel 2004, in un' importante decisione. A Nizza sono stati tracciati gli orientamenti, ossia gli estremi di questo dibattito. Comunque, sappiamo tutti molto bene che un dibattito sul futuro dell' Unione non potrà certo limitarsi ai quattro temi menzionati a Nizza. Dovrà essere un dibattito più vasto. Si accetti tale dibattito più vasto, e si affrontino le vere finalità dell' Unione, ciò che essa persegue, discutendo quindi dei mezzi per realizzarle. Non occorre necessariamente iniziare con una discussione sull' architettura istituzionale e sulla costruzione delle Istituzioni, per poi concludere con la discussione, questa volta politica, su ciò che noi vogliamo. Si invertano i termini del dibattito. Si invitino i cittadini partecipare, lo si renda un dibattito più vasto, senza confini. Se ne faccia confluire l' esito in una vera e propria conferenza intergovernativa, nell' obiettivo di razionalizzare e fortificare l' Unione. Era nostra ambizione dare avvio a un vasto dibattito e così abbiamo fatto.
Come ho anticipato all' inizio, la Presidenza svedese si è impegnata a fondo nella cooperazione con il Parlamento. Ieri mi sono messo a fare due conti e ho visto che in non meno di 86 diverse occasioni ministri del governo svedese hanno partecipato a discussioni e dibattiti in questa Assemblea o in altre formazioni a essa collegate. Si è trattato per noi di un' eccezionale arricchimento e io ve ne sono grato.
Vi ringrazio inoltre perché credo sia stato spiccato un balzo in avanti sulla questione dello statuto dei deputati; ora potremo giungere a una soluzione. E' questa l' impressione, dopo una prima decisione preliminare. Sono inoltre lieto perché possiamo affermare, a proposito del Parlamento e dei suoi rapporti con la Presidenza, di avere ricevuto da voi molti utili spunti e buone proposte.
Ringrazio infine tutti i funzionari della Commissione, del Parlamento e del Consiglio che, nell' arco della Presidenza, ci hanno dato il loro sostegno. E sono, naturalmente, profondamente grato anche ai miei stessi collaboratori in seno al gabinetto di governo, grazie ai quali ora, conclusa la Presidenza svedese, possiamo affermare di avere coperto un buon tratto di strada. Nel nostro semestre abbiamo infatti compiuto diversi passi nella direzione che ci eravamo prefissa. Confido che ora la Presidenza belga proseguirà l' opera già intrapresa su questi grandi temi. Farò tutto il possibile per assicurare al mio omologo belga, Guy Verhofstadt, tutta l' assistenza necessaria, esattamente come, durante la Presidenza svedese, a mia volta ho potuto contare su un eccezionale appoggio da parte di Jacques Chirac e di Lionel Jospin, ossia del presidente e del primo ministro francesi. Appoggio assolutamente indispensabile alla gestione della nostra Presidenza; gliene sono profondamente riconoscente.
Infine, signora Presidente, ora che si avvicina la pausa estiva per i parlamenti di tutta Europa c' è un tema in particolare sul quale riflettere, dal momento che pervaderà in modo determinante il dibattito sul futuro. Questo tema è come rendere l' Unione più trasparente, più mirata ai risultati e più vicina ai cittadini. Qual è l' evoluzione in atto, e con quali prospettive? Che cosa risulta possibile in un' Unione ampliata? L' Unione crescerà. Dopo questa Presidenza, ne abbiamo la certezza. Crescerà e diverrà un' Unione grande, con cinque, dieci o forse più nuovi Stati membri nel Parlamento e nel Consiglio europeo.
Grazie per l' eccellente cooperazione. Confido nella continuità di queste relazioni con il Parlamento europeo.
. (SV) Signora Presidente, onorevoli parlamentari, anzitutto debbo ringraziarvi per avermi dato l' occasione di presentarmi al Parlamento per illustrarvi la valutazione che la Commissione dà del Vertice di Göteborg. Anche quell' incontro, come è naturale, si è occupato di temi fra i più disparati. Due decisioni meritano però una particolare attenzione, dal momento che faranno avanzare l' integrazione europea e determineranno le politiche a media e lunga scadenza. E' su queste due decisioni che concentrerò quindi il mio intervento.
In primo luogo, per la prima tornata di adesioni il Consiglio europeo ci ha consegnato un calendario fisso. I negoziati con i paesi ormai pronti andrebbero conclusi entro la fine del prossimo anno. I nuovi Stati membri potranno così partecipare a pieno diritto alle elezioni europee del 2004.
In secondo luogo, il Consiglio europeo ha prestato il proprio sostegno alla strategia di sviluppo sostenibile. Con quella strategia l' Unione si impegna a prendere determinati provvedimenti per preservare, anche a lungo termine, il benessere in Europa e nel resto del mondo. Con il processo di Lisbona, l' ambiente è stato posto al centro della nostra politica. Si è trattato di decisioni importanti e concrete che la Commissione accoglie con favore.
Signora Presidente, nel mese di agosto, com'è noto, il nostro Parlamento non si riunirà. Io desidero quindi, oggi, ricordare che il prossimo 8 agosto ricorre un anniversario tragico: il 45º anniversario della grave sciagura avvenuta nelle miniere di Marcinelle. L'8 agosto 1956 morirono 262 minatori, la più grave tragedia sul lavoro occorsa in Europa: 262 minatori provenienti da moltissimi paesi del nostro continente. Io sono certo, gentile Presidente, che lei vorrà adottare le adeguate iniziative per ricordare questa tragica ricorrenza, e sono certo anche che la Presidenza belga, che ha annunciato nel suo programma la creazione di un'Europa sociale giusta, si prodigherà perché questa stessa proposta possa determinare le condizioni per cui in Europa non debba mai più ripetersi una tragedia come quella di Marcinelle.
Signora Presidente, ho appreso ieri che l' Ufficio di Presidenza oggi si dovrebbe pronunciare su una comunicazione che l' Assemblea sta preparando sull' ampliamento. Signora Presidente, lei possiede una grande sensibilità per le lingue e più di chiunque altro è consapevole del fatto che la scelta del regime linguistico è determinante per molte altre decisioni che dovranno essere adottate. Può assicurarci che tutti i membri eletti di questa Assemblea manterranno anche in futuro il diritto di esprimersi nella propria lingua, di ascoltare gli onorevoli colleghi nella propria lingua e di scrivere nella propria lingua? Sarebbe per noi molto rassicurante ricevere una risposta in tal senso.
Onorevole Thyssen, ho preso atto della sua dichiarazione. A questo proposito, le preciso che stasera l'Ufficio di presidenza non approverà il documento di cui lei ha parlato. Lo farà solo a settembre, quando i gruppi avranno potuto studiarlo in modo approfondito.
Signora Presidente, vorrei attirare la sua attenzione sui continui e crescenti problemi che i nostri autisti si trovano ad affrontare. Mi è stato detto che questo pomeriggio sarebbe stata consegnata una lettera dell' avvocato presso il Prefetto dell' Alsazia per chiarire i punti oscuri dei problemi fra il Ministero degli interni e quello dei trasporti in Francia. Attualmente, infatti, le norme implicherebbero che le autovetture impiegate come tassì nelle altre settimane, non possono esserlo in questa. In considerazione del fatto che la Francia desidera mantenere a Strasburgo la sede del Parlamento, mi pare estremamente deplorevole che formalità di questo genere compromettano il nostro trasporto.
Sì, posso risponderle che i questori si stanno occupando della questione. Mi rivolgo in particolare ai questori che sono presenti in Aula e posso confermarle che esamineranno molto scrupolosamente la questione.
L'ordine del giorno reca la dichiarazione del Consiglio sul programma di attività della Presidenza belga.
Signora Presidente del Parlamento europeo, signor Presidente della Commissione europea, onorevoli deputati, è per me un grande onore presentarvi il programma di lavoro della nuova Presidenza. D'altra parte, signora Presidente, non è la prima volta che mi rivolgo al Parlamento europeo poiché nel 1987, in qualità di presidente del Consiglio "bilancio", avevo già presentato al Parlamento europeo il bilancio per il 1988. Rispetto ad oggi, era un bilancio preistorico. Non esistevano ancora né le prospettive finanziarie né il massimale di Berlino, e la definizione di un bilancio europeo all'epoca era un lavoro tutto artigianale e spesso notturno.
Mi consenta di esprimere innanzitutto la mia riconoscenza alla Presidenza svedese. La Svezia si era imposta tre priorità: occupazione, ambiente, allargamento e in ognuno di questi campi si sono realizzati progressi importanti: è stato dato nuovo slancio al processo di Lisbona, è stata avviata una strategia comune in materia di sviluppo sostenibile ed è stato realizzato un eccellente lavoro nell'ambito dell'allargamento dell'Unione.
Tuttavia, non vi sono dubbi che il più grande passo avanti è stato compiuto nel campo della politica estera e di sicurezza comune. A titolo di esempio, sono lieto di citare gli incontri con i Presidenti Putin e Bush - durante i quali i Quindici si sono espressi in modo univoco -, il ruolo eminente dell' Alto rappresentante Javier Solana nel conflitto dei Balcani, l'azione congiunta dell'Unione europea e degli Stati Uniti in Medio Oriente.
Signora Presidente, ecco altrettante prove che l'Unione europea viene riconosciuta a livello internazionale come partner a tutti gli effetti: quando l'Unione europea si esprime con una sola voce, viene ascoltata.
Signora Presidente, onorevoli deputati, nonostante i numerosi raggi di sole dei mesi trascorsi, si sono addensate nubi oscure sull' orizzonte europeo. Dopo il "no" della Danimarca, il referendum irlandese ha bocciato il Trattato di Nizza, e, semmai ve ne fosse bisogno, ci ha ricordato con chiarezza che nell' Unione europea esiste una crisi d' identità. Si va aprendo un divario fra i cittadino e le Istituzioni europee. Daremmo prova di superficialità o, peggio, di arroganza - commettendo, quindi, un grave errore - se ignorassimo questa situazione. I timori, le preoccupazioni, le lagnanze del cittadino devono certamente essere presi in seria considerazione. Occorre andare incontro anche alle sue aspettative. Per questo motivo la nuova Presidenza si trova ad affrontare un' unica grande sfida: operare una riconciliazione fra il cittadino e l' Europa, l' Unione europea e le Istituzioni europee. Operare una riconciliazione fra il cittadino e l' Europa, ridare ai popoli europei fiducia nell' Unione europea: questo è il nostro compito.
L' Unione europea, come è noto, rappresenta l' unico futuro possibile per i popoli, gli Stati e le nazioni del vecchio continente. Solo come Unione europea siamo giocatori in campo internazionale, una potenza in grado di migliorare le cose, che si tratti del conflitto in Medio Oriente, della lotta ai mutamenti climatici o della battaglia contro la fame e l' ingiustizia nel sud del mondo. Dobbiamo riconoscere con onestà che, da soli, il nostro intervento sarebbe inefficace, a meno che non collaboriamo, non procediamo insieme e insieme facciamo sentire la nostra voce di cittadini europei in una Unione. Allo stesso modo l' Europa in quanto tale avrà un peso economico solo se continueremo a lavorare sul fronte del mercato interno e introdurremo la moneta unica l' 1 gennaio del prossimo anno.
Del resto è proprio per tutte queste ragioni che non capisco l' atteggiamento del movimento antiglobalizzazione. Non mi riferisco, ovviamente, a quei pochi manifestanti violenti che abbiamo visto all' opera a Göteborg, facinorosi per i quali conta solo la violenza. Mi riferisco, piuttosto, a coloro che protestano indignati contro la mondializzazione e la globalizzazione. Forse si tratta di una generazione che, non a caso, è cresciuta negli agi e nel benessere.
All' interno dell' Unione europea la globalizzazione non è una minaccia ma un beneficio. Grazie a un' azione congiunta sul piano globale, l' Unione è in grado di realizzare obiettivi che, in passato, era impossibile conseguire nel vecchio continente diviso dalla cortina di ferro e dai confini nazionali: un approccio comune al crimine organizzato, per esempio, gli accordi per l' attuazione del Protocollo di Kyoto, norme minime per la lotta alla povertà e all' esclusione sociale. In altre parole, l' Unione non è una minaccia, ma una benedizione.
Ovviamente serve più di un' elegante retorica per ridare fiducia al cittadino. Serve più di un buon racconto per riconciliare i cittadini europei e le loro Istituzioni. Serve un doppio intervento: da un lato occorre una serie di decisione pratiche che consentano di trovare soluzioni tangibili e visibili ai problemi reali che il cittadino deve affrontare quotidianamente, dall' altro, deve essere tracciata una visione ampia del futuro dell' Europa, Abbiamo bisogno di un' Unione europea che sappia evitare i mali di cui soffre oggi, ovvero la mancanza di efficienza, di trasparenza e, soprattutto, di legittimità democratica.
Innanzitutto ricordiamo gli argomenti concreti su cui desideriamo lavorare. Il primo sarà evidentemente l'introduzione dell'euro il 1o gennaio e lo sviluppo di una politica europea coerente su cui poggiare l'Unione monetaria.
Ritengo che nulla farà avvicinare tanto l'Europa ai suoi cittadini quanto un'introduzione riuscita dell'euro: questo è il compito della Presidenza, che deve vegliare come un padre di famiglia affinché tutto proceda per il meglio. Per questo motivo i Capi di Stato e di governo ad ottobre esamineranno una relazione di valutazione il cui scopo è garantire che l'introduzione dell'euro il 1º gennaio si svolga senza intoppi. La valutazione sarà accompagnata da una campagna informativa rivolta in maniera più specifica alle piccole e medie imprese ed alle categorie sociali più deboli: credo che spiegare loro l'euro sia il modo migliore per dissipare le ansie che seguono sempre di pari passo un'operazione di questa portata.
Onorevoli deputati, tutto ciò mi pare molto più importante delle eterne discussioni sul valore dell'euro: quasi avessimo introdotto l'euro come strumento di speculazione sul mercato dei cambi! Il fine dell'euro non era questo. Non scordiamocelo: il fine - che non sarà raggiunto finché l'euro non circolerà fisicamente sia all'interno che all'esterno dell'Unione - era creare un mercato unico, senza fluttuazioni di corso né rischi di cambio, per dare un impulso maggiore alla crescita economica dell'Unione.
Inoltre, ammettiamolo, che cosa volevamo realizzare con l'euro? Volevamo dare all'Europa un'espressione tangibile della sua esistenza. Orbene, per sfruttare al meglio i vantaggi del mercato unico, è anche necessario integrare i mercati finanziari, liberalizzare il gas, l'elettricità, le telecomunicazioni, la posta ed i trasporti, ridurre gli aiuti di Stato e realizzare il pacchetto fiscale. La Presidenza ritiene tuttavia che, su quest'ultimo punto, siano necessari progressi in tutti gli elementi che compongono questo pacchetto.
Signora Presidente, questa settimana ho visto alcune imbarcazioni avvicinarsi al Parlamento ed ho voluto informarne il servizio di sicurezza. Però ho incontrato notevoli difficoltà dovute sia alla comprensione linguistica sia al collegamento telefonico, tanto da rendere quasi impossibile la comunicazione. Mi è stato chiesto di comunicare anche in Aula il numero per chiamare il servizio di sicurezza, in modo che sia chiaro per tutti a chi rivolgersi per segnalare con rapidità ed efficacia eventuali incidenti.
Onorevole Rübig, saremo lieti di rendere noto il numero. Visto che ha sollevato la questione, vorrei aggiungere che ieri ci siamo trovati ad affrontare degli incidenti molto difficili. Alcuni manifestanti, non si può infatti parlare di visitatori, hanno causato molti problemi. Tengo a dire che il servizio di sicurezza ha veramente reagito con estrema rapidità ed efficacia e che, grazie a tale prontezza, la situazione è stata tenuta sotto controllo. Ci tenevo a darne atto dinanzi all' Assemblea.
Signora Presidente, ho saputo che in questi giorni la Presidenza sta discutendo la questione dell' interpretazione linguistica dopo l' ingresso dei paesi candidati nell' Unione. Come sa, noi tutti consideriamo la questione delicata ed eminentemente politica, ed essa non può quindi essere limitata a provvedimenti amministrativi. La prego dunque di informarci sui suoi orientamenti in materia e sul modo in cui i deputati stessi possano partecipare alla discussione, che a questo punto s' impone.
Onorevole Zorba, gli orientamenti a cui fa riferimento saranno adottati dall' Ufficio di presidenza in settembre e nel frattempo i gruppi politici avranno tutto il tempo per discuterne; ritengo molto importante che abbiano la possibilità di farlo.
Signora Presidente, dato che già per due volte si è fatto riferimento alle regole relative alle lingue, vorrei ricordare che la questione è disciplinata dal Regolamento interno. Esso stabilisce che sia la stessa Aula a decidere in merito alle lingue da usare e quindi eventuali inquietudini, anche quelle relative al ruolo dell'Ufficio di presidenza, sono del tutto prive di fondamento.
Vertice dei capi di Stato e di governo dei paesi del G8
L'ordine del giorno reca la dichiarazione della Commissione sul Vertice dei capi di Stato e di governo dei paesi del G8.
. (EN) Signora Presidente, sono lieto di avere l' opportunità di intervenire sul Vertice del G8. Su proposta della presidenza italiana del G8, l' imminente Vertice di Genova si concentrerà, da un lato, sui temi inerenti allo sviluppo e, dall' altro, su alcune fondamentali questioni ad esso legate, quali l' ambiente e la sicurezza alimentare, sulle quali pesano talune preoccupazioni. La Commissione condivide in pieno le priorità che il Vertice si è dato. In effetti, i leader del G8 intendono lanciare da Genova un segnale forte per dimostrare l' estrema serietà con cui partecipano alle preoccupazioni dei loro cittadini e dei cittadini dei paesi in via di sviluppo.
Proseguendo il cammino intrapreso al Vertice di Okinawa dello scorso anno, il G8 esaminerà i temi legati allo sviluppo in modo molto più accurato. Dal punto di vista della Commissione, sarebbe opportuno che il Vertice affrontasse alcune specifiche questioni inerenti allo sviluppo. In primo luogo la lotta alle malattie trasmissibili. L' Unione europea ha avviato un' opera decisa in questo settore, come dimostra il piano d' azione in materia di lotta alle malattie trasmissibili approvato dal Consiglio all' inizio del corrente anno. Dando seguito alla proposta del signor Kofi Annan di istituire un fondo mondiale per la salute, proposta che, ho il piacere di comunicare, l' Assemblea Generale delle Nazioni Unite ha approvato la scorsa settimana, si prevede che i membri del G8 non mancheranno di fornire il loro sostegno politico e finanziario. La presenza a Genova del signor Annan in occasione dell' incontro "allargato" tra i paesi del G8 e altri leader servirà anche a richiamare l' attenzione sul tema del fondo mondiale per la salute.
Restano aperte molte questioni e il nostro ruolo è di garantire che le finalità e la gestione del fondo siano coerenti con gli obiettivi del piano d' azione dell' Unione europea. Certamente a Genova tutti si attendono una decisa e sincera conferma del sostegno europeo in questo settore.
Il secondo tema da affrontare riguarda l' indebitamento dei paesi del terzo mondo. Il G8 ha da subito avviato alcuni passi per dare soluzione all' indebitamento dei paesi più poveri, ovvero l' iniziativa concernente i paesi poveri fortemente indebitati (iniziativa HIPC), e a noi spetta ora il compito di impegnarci per proseguire l' opera. Il Presidente Prodi e il Presidente in carica del Consiglio, signor Verhofstadt, riferiranno della decisione assunta dal Consiglio nel mese di maggio di quest' anno, con la quale si chiede l' abbuono integrale di tutti i prestiti speciali non ancora estinti, che sono stati concessi ai paesi meno sviluppati nel quadro della prima, della seconda e della terza Convenzione di Lomé.
La terza questione riguarda l' accesso al mercato per i paesi meno sviluppati. Siamo pienamente in sintonia con l' impegno assunto dalla presidenza italiana del G8, volto ad estendere il dibattito sulla lotta alla povertà oltre le questioni legate alla riduzione del debito. Riteniamo in particolare necessario che si evidenzino i nessi che legano la riduzione della povertà e il commercio. In tale contesto, verrà certamente menzionata l' iniziativa Everything but arms (Tutto tranne le armi) e la Commissione insisterà perché gli altri paesi del G8 seguano i nostri passi eliminando dazi e limiti quantitativi all' importazione per tutti i prodotti provenienti dai paesi meno sviluppati.
Passando ora alla questione dell' ambiente, i leader del G8 discuteranno dei cambiamenti climatici. Questo è il primo Vertice del G8 a cui partecipa il Presidente Bush. La Commissione, al pari degli altri paesi europei che partecipano al Vertice, non mancherà di esprimere la preoccupazione per l' attuale posizione degli Stati Uniti in materia di cambiamenti climatici e di ratifica del Protocollo di Kyoto. Il nostro impegno è di garantire che il comunicato finale contenga un chiaro riferimento ai dati scientifici per confermare la necessità di adottare misure di livello internazionale finalizzate a contenere i cambiamenti climatici.
Per quanto ci concerne, riaffermeremo la nostra intenzione di giungere alla ratifica del Protocollo di Kyoto e la speranza che la Conferenza dei paesi aderenti alla Convenzione sul cambiamento climatico, riconvocata a Bonn, riesca a trovare una via che consenta agli Stati Uniti di non abbandonare il processo in corso.
Per quanto concerne la sicurezza alimentare, la Commissione auspica che le conclusioni del Vertice includano un riferimento al principio di precauzione. Non verremo certo meno al nostro impegno di realizzare sistemi che rispondano alla crescente consapevolezza dell' opinione pubblica sui temi legati alla sicurezza alimentare, sui rischi potenziali associati agli alimenti e sull' accelerazione impressa ai progressi nelle biotecnologie. Non solo di questo si tratterà nei tre giorni del Vertice. Oltre ai temi principali, ovvero sviluppo, ambiente e sicurezza alimentare, si discuterà anche di questioni regionali con particolare riguardo per la situazione del Medio Oriente e dei Balcani e per i conflitti in corso in Africa. La discussione di questi temi è affidata al Vertice dei ministri degli affari esteri, al quale io sarò presente, che si terrà prima del Vertice principale a cui partecipano i capi di Stato e di governo.
Come sempre, il Vertice dei G8 sarà preceduto da una sessione del G7, a cui non partecipa la Russia, che concentrerà i propri lavori sul tema dell' economia mondiale, includendo la questione del prezzo del petrolio e dell' architettura finanziaria. Il Primo ministro giapponese, signor Koizumi, illustrerà il piano di riforme strutturali da lui elaborato nell' imminenza delle elezioni nazionali. I leader discuteranno anche di commercio allo scopo di inviare un messaggio chiaro e non equivocabile in merito all' avvio di un nuovo round alla quarta riunione interministeriale dell' OMC che si terrà a Dohar, nel mese di novembre.
Sempre nel contesto del G7, verranno discussi i temi legati alla sicurezza nucleare in relazione sia alla situazione della Russia che alla necessità di mantenere gli impegni verso l' Ucraina, dopo la chiusura dell' impianto di Chernobyl, finalizzati all' erogazione di prestiti per la costruzione dei reattori K2R4.
E' ormai invalsa, nel contesto del G8, la pratica di organizzare un incontro allargato ad alcuni capi di Stato e di governo dei paesi in via di sviluppo. In questa ottica, il paese organizzatore, ovvero l' Italia, ha invitato i leader del Sudafrica, della Nigeria, del Mali, dell' Algeria, del Bangladesh e del Salvador ad una sessione di lavoro e una cena il cui scopo è principalmente quello di dibattere la strategia per la riduzione della povertà e il fondo mondiale per la salute. Come ho già indicato, questa sezione del Vertice vedrà anche la partecipazione del Segretario generale dell' ONU, nonché del presidente della Banca mondiale e dei massimi dirigenti dell' Organizzazione mondiale del commercio, dell' Organizzazione mondiale della salute e della FAO.
Il G8 non è né un' organizzazione né un' istituzione. Esso non si fonda su un trattato e non ha una segreteria. Il G8, ovvero Gruppo degli 8, è un incontro annuale tra i leader democraticamente eletti delle nazioni più sviluppate del mondo. La Commissione europea è invitata a partecipare, non ultimo in ragione delle competenze che essa esercita in materia di commercio e di altri settori per conto di tutta l' Unione europea. Come è già accaduto in passato, il Presidente Prodi intende utilizzare appieno l' occasione per far conoscere l' opinione e le posizioni dell' Unione. Non è certo sufficiente, tuttavia, che i leader mondiali si riuniscano per discutere tra loro di questi temi. Essi devono dare ascolto alle preoccupazioni del resto del mondo e della società civile e avviare con tali soggetti un dialogo. Questa è la ragione per cui il G8 organizza sempre più frequentemente eventi ed incontri, collaterali al Vertice vero e proprio, con altri paesi e con la società civile.
Ho già fatto riferimento alle riunioni allargate agli altri capi di Stato e di governo. Lo scorso anno, il Giappone ha istituito un centro per le ONG a Okinawa. L' Italia continua nella stessa scia organizzando incontri che già si sono svolti o sono in programma alla vigilia del Vertice. La Commissione ha una lunga e profonda esperienza di relazioni e consultazioni con la società civile e siamo stati ben contenti di condividere le nostre conoscenze con i membri del G8. Speriamo dunque che la promozione di questo tipo di dialogo prosegua e venga ulteriormente sviluppata.
Desidero infine fare un' ultima osservazione. Per quanto si possa essere d' accordo o dissentire con i rappresentanti della società civile su temi quali la globalizzazione, ritengo sia straordinariamente importante che ci sia un dialogo aperto non svilito da manifestazioni di violenza. Alcune delle scene viste in occasione di vertici e incontri recenti hanno, secondo me, purtroppo reso più difficile ai legittimi rappresentanti della società civile il compito di portare le proprie ragioni all' attenzione dei leader presenti al Vertice. Ho l' impressione che questa sia davvero una tragedia. Si tratta di una situazione che svilisce la portata degli argomenti che i rappresentanti legittimi delle ONG devono portare avanti e io spero vivamente che essi riusciranno nel compito e che coloro i quali, in passato, si sono resi responsabili di atti di violenza colgano il messaggio.
Dichiaro ripresa la sessione del Parlamento europeo, interrotta giovedì 5 luglio 2001.
Spero che abbiate passato tutti delle ottime vacanze e che siate in piena forma per la ripresa dei lavori.
Onorevoli colleghi, ho appreso con infinito dispiacere della morte, avvenuta il 28 agosto, del nostro collega, Jacques Santkin, che, come sapete, dallo scorso febbraio era membro del gruppo socialista. Era membro della commissione per gli affari esteri, i diritti dell'uomo, la sicurezza comune e la politica di difesa e anche della delegazione per le relazioni con il Consiglio legislativo palestinese.
Vi invito a osservare un minuto di silenzio in memoria del nostro collega.
Onorevoli colleghi, ho ancora una volta la triste responsabilità di aprire la nostra sessione plenaria condannando il terrorismo cieco e brutale che ha colpito la Spagna durante l'estate.
E' con molta commozione e tristezza che, a nome di tutti, rivolgo alle famiglie delle vittime la nostra più totale solidarietà e la nostra profonda simpatia.
Oggi il Parlamento europeo rende omaggio a Justo Oreja Pedraza, generale dell'esercito spagnolo, a Luis Ortíz de la Rosa, membro della polizia nazionale spagnola, a Mikel Uribe, membro della polizia regionale basca, a José Javier Múgica Astibia, consigliere comunale dell'Unione del popolo di Navarra a Leiza, la cui famiglia è qui con noi adesso. Tengo a dire a sua moglie, ai suoi figli e a sua cognata che ammiriamo il coraggio di cui danno prova di fronte al dramma che li ha privati di un loro caro.
José Javier Múgica Astibia è sempre stato un difensore della libertà e della democrazia, che ha rifiutato di tacere di fronte al terrore. Purtroppo ha pagato con la vita questo suo rifiuto. Ed è sempre il terrore che il terrorismo vuole fare regnare collocando bombe negli aeroporti, sulle rotaie dei treni o nelle città turistiche.
I nostri pensieri si rivolgono anche a María Eraunzetamurgil e a suo nipote, vittime di un odioso attentato di cui ancora non si conosce l'origine.
Il nostro Parlamento, al di sopra delle differenze politiche espresse dai suoi rappresentanti, condanna con la massima determinazione tali atti di barbarie, poiché costituiscono la negazione stessa della democrazia e dei valori fondamentali sui quali si fonda l'Unione.
Con lettera del 20 luglio 2001, ho ricevuto dalle autorità governative spagnole, tramite il rappresentante permanente spagnolo, una richiesta di revoca dell'immunità parlamentare degli onorevoli Silvio Berlusconi e Marcello Dell'Utri, formulata dalle autorità giudiziarie spagnole.
Conformemente all'articolo 6 del Regolamento, detta richiesta viene rinviata alla commissione competente, cioè la commissione giuridica e per il mercato interno.
Ad ogni buon conto, vi segnalo che la richiesta relativa alla revoca dell'immunità parlamentare dell'onorevole Silvio Berlusconi non ha più motivo di essere, dato che non è più membro del nostro Parlamento dall'11 giugno 2001.
Signora Presidente, a nome del gruppo socialista vorrei fare una dichiarazione sull'annuncio che ha appena dato e di cui prendiamo atto, ritenendo che si tratti di un passo in avanti. Intendiamo peraltro esprimere la nostra preoccupazione e la nostra critica per il modo con cui è stata affrontata la questione.
Lei e io siamo deputati, abbiamo condiviso responsabilità in seno al Parlamento e abbiamo in comune anche una formazione giuridica che ci riporta alla mente l'aforisma secondo cui "giustizia ritardata è giustizia negata". Lei stessa ha appena detto come in questo caso certamente non si potrà rendere giustizia relativamente a uno dei deputati del Parlamento europeo, a parte il fatto che le richieste di revoca dell'immunità parlamentare devono comunque dare la possibilità di difendersi ai deputati di questo Parlamento, il che in questo caso non è stato possibile per un anno.
A nome del mio gruppo intendo dire che noi, a prescindere da considerazioni di natura elettorale che ci sono state attribuite, abbiamo ritenuto che la questione è importante per il Parlamento europeo, per la nostra dignità, e riteniamo che è già qualcosa che la commissione giuridica e per il mercato interno ne venga a conoscenza.
Dato però che l'interpretazione della Presidenza si scontra con la natura integratrice del diritto comunitario, le chiedo, signora Presidente, una volta reso noto il caso, di risolvere positivamente e nel senso dell'integrazione del diritto europeo il trattamento da dare alle richieste di revoca dell'immunità. La prego pertanto ancora una volta di rivolgersi alla commissione per gli affari costituzionali, chiedendole di presentare una proposta di riforma del Regolamento interno che specifichi chiaramente come ci si debba comportare non soltanto in casi come questo, bensì in tutti i casi di sospensione dell'immunità.
Il processo verbale della seduta di ieri è stato distribuito.
Signora Presidente, un piccolo errore: nella versione inglese del processo verbale, alla fine della sezione, si indica che l' onorevole Napolitano è presidente della CONT - che suppongo stia per commissione per il controllo dei bilanci - mentre invece è presidente della commissione per gli affari costituzionali.
Signora Presidente, si tratta di una questione che tocca un aspetto sensibile per il nostro Parlamento, in relazione al dibattito sull' ampliamento. Mi riferisco a una dichiarazione del ministro degli esteri turco sulla relazione del collega, Onorevole Poos relativa all' adesione di Cipro all' Unione europea. In questa dichiarazione il ministro degli esteri turco attacca in modo sleale e diffamatorio un collega che ha presentato la propria relazione alla commissione competente. La commissione ha approvato la relazione con due soli voti contrari. Capisco che lo sviluppo del parlamentarismo in Turchia non è ancora tanto avanzato da consentire loro di comprendere quanto è scritto in questa relazione e quale responsabilità - se così si può dire - il collega Poos si sia assunto. E' una relazione del Parlamento e pertanto mi aspetto una reazione del Parlamento a questo attacco sleale.
Signora Presidente, al solo scopo di darle un esempio del cattivo gusto, cito il punto 1 della dichiarazione:
"il deputato è noto, da un lato per la sua opposizione alla Turchia e, dall'altro, per i legami personali con l'amministrazione cipriota."
E' una calunnia ai limiti del reato di diffamazione. Vorrei che non fosse il collega, onorevole Poos, ma il nostro Parlamento e anche la Commissione a reagire a questa accusa infondata da parte della Turchia!
Dirò soltanto all'onorevole Helmer che i funzionari si adoperano attualmente per il ripristino della bandiera britannica; c'è stato infatti un problema in questo senso, stamane, che tenevamo a risolvere al più presto.
L'ordine del giorno reca la dichiarazione del Consiglio e della Commissione in merito alla situazione in Medio Oriente.
- (FR) Signora Presidente, signor Commissario, onorevoli colleghi, mi scuso innanzi tutto per il leggero ritardo, ma arrivo direttamente da Bruxelles. Conto sulla vostra comprensione e ve ne sono grata.
Onorevoli parlamentari, da mesi assistiamo, come ha rilevato il Ministro Louis Michel lo scorso 28 agosto in occasione della sua presenza alla commissione per gli affari esteri, i diritti dell'uomo, la sicurezza comune e la politica di difesa del Parlamento, a una crescente escalation di violenza in Medio Oriente, che ha come triste conseguenza il crollo totale della fiducia reciproca fra le parti e il diffondersi di un profondo sentimento di impotenza tra le popolazioni coinvolte nelle zone interessate.
Purtroppo non passa giorno o quasi senza che si verifichino incidenti sanguinosi e nuove provocazioni, che rimandano indefinitamente il concretizzarsi del cessate il fuoco e la fine del circolo infernale delle rappresaglie, mentre l'elenco delle vittime s'allunga sempre più. Questa situazione, che il Ministro Vedrine ha recentemente definito mostruosa e rivoltante, suscita chiaramente profonda preoccupazione per la stabilità di questa regione a noi così vicina. La comunità internazionale non potrà tollerare oltre questa escalation e ha il dovere di condannare con fermezza i fattori aggravanti, segnatamente il terrorismo e gli attentati suicidi perpetrati dai palestinesi in Israele. Tali atti terroristici, abominevoli in quanto colpiscono civili innocenti, non fanno che incitare Israele a praticare una politica sempre più improntata alla repressione.
I colpi d' arma da fuoco esplosi dagli attivisti palestinesi contro gli israeliani, che si tratti di coloni o di militari, a partire dalle località sotto il controllo dei palestinesi, come del resto il ricorso eccessivo e sproporzionato alla forza da parte di Israele, non fanno che alimentare la spirale della violenza. L'uso di aerei da combattimento in zone residenziali, la distruzione sistematica degli edifici che ospitano i corpi di polizia e i servizi di sicurezza dell'autorità palestinese con attacchi missilistici e l'assassinio mirato di attivisti palestinesi non sono certo esempi di una strategia convincente che miri a ristabilire la pace e la sicurezza. Le incursioni militari israeliane nelle zone passate sotto il controllo palestinese costituiscono altrettante violazioni delle intese sottoscritte. La chiusura imposta alle istituzioni palestinesi di Gerusalemme Est, in particolare la Orient House, e il sequestro degli archivi rappresentano provvedimenti politici poco propizi alla pacificazione.
Signora Presidente, onorevoli parlamentari, quali sono oggi le prospettive di ripresa di un dialogo diretto? Innanzitutto, è in un contesto molto preoccupante di una radicalizzazione delle varie parti coinvolte nel conflitto che il ministro degli Esteri israeliano, Simon Peres, di recente ha pubblicamente proposto di riprendere un dialogo diretto con l' Autorità palestinese, con l' obiettivo di ridurre la violenza e di far rispettare il cessate il fuoco, due obiettivi che finora sembravano irraggiungibili. In occasione di una recente visita nella regione, il ministro degli Esteri tedesco, Joshka Fischer, ha ottenuto l' approvazione del leader palestinese per un tale incontro fra Arafat e Simon Peres.
Speriamo che grazie a questo incontro, che ovviamente dovrà essere preparato con estrema cautela e dovrà quindi essere preceduto da diversi contatti a livello di intermediari, possa spezzare l' attuale impasse sul piano della sicurezza. E' proprio per dare il suo sostegno a questi preparativi che l' inviato speciale dell' Unione europea, l' ambasciatore Moratinos, alla fine di agosto si è recato nella regione. Purtroppo si è visto presto costretto a modificare il proprio mandato, a causa dello scoppio di un nuovo focolaio di violenza e tensioni in seguito all' assassinio da parte di Israele del leader del Fronte di liberazione palestinese, Abul Ali Mustafa, il 27 agosto. Questo assassinio ha scatenato scontri particolarmente violenti nella parte meridionale di Gerusalemme, dov' è situata la colonia ebrea di Gilo, e nella periferia della Cisgiordania nei settori Beit Jalla e Betlemme.
Sotto fortissima pressione internazionale e grazie alla molto intensa attività diplomatica dell' ambasciatore Moratinos, del suo consigliere per la sicurezza e del team di osservatori europei, ma anche grazie a contatti telefonici diretti fra Peres e Arafat si è raggiunto un cessate il fuoco locale, in seguito al quale l' esercito israeliano all' alba del 29 agosto si è ritirato da Beit Jalla.
Signor Presidente, si pone un problema nel processo verbale in merito alla distribuzione della relazione promessa dal Commissario Kinnock in risposta alla mia interrogazione orale di lunedì, discussa in Assemblea ieri pomeriggio. Desidero confermare che il documento è disponibile. L'ho ricevuto via e-mail dall'ufficio del Commissario Kinnock, ma, a quanto mi risulta, non è stato ancora distribuito ufficialmente ai deputati. So che il Commissario Kinnock desiderava che tutti avessimo a disposizione la relazione il più presto possibile. Le chiedo quindi di fare in modo che venga distribuita.
Signor Presidente, sullo stesso argomento chiedo, a nome di tutti i membri dell'Assemblea, se sia possibile elaborare una relazione, simile a quella preparata dalla Commissione, sugli sviluppi delle riforme in materia di risorse umane in seno al Parlamento. Attualmente siamo meno informati dei progressi compiuti per quanto riguarda il personale del Parlamento che quello della Commissione. La invito a discutere la questione al più presto in sede di Ufficio di presidenza in modo che vengano presentate quanto prima all'Assemblea una dichiarazione e una relazione sugli sviluppi di queste riforme cruciali che avevano ricevuto unanime consenso in Aula quando è stata approvata la mia relazione l'anno scorso.
Per quanto concerne il primo punto, ero presente quando il Presidente le ha assicurato che la relazione del Commissario Kinnock sarebbe stata distribuita. Chiederò ai servizi competenti di verificare che ciò avvenga.
In merito al secondo punto, l'Ufficio di presidenza del Parlamento si riunirà questa sera. Non sarò presente, ma chiederò che la questione venga esaminata in tale sede.
L'ordine del giorno reca la relazione (A5-0264/2001), presentata dall'onorevole Schmid a nome della commissione temporanea sul sistema d'intercettazione Echelon, sull'esistenza di un sistema d'intercettazione globale per le comunicazioni private ed economiche (sistema d'intercettazione Echelon) (2001/2098 (INI)).
Signor Presidente, onorevoli colleghi, più di un anno fa il Parlamento europeo ha istituito una commissione temporanea col compito di verificare l'esistenza di un sistema per l'intercettazione delle comunicazioni, gestito in primo luogo dai servizi segreti statunitensi, che presenta le seguenti caratteristiche: è un sistema che funziona globalmente e che permette di intercettare qualsiasi informazione trasmessa via telefono, fax o e-mail in Europa. Esso è gestito da un gruppo di Stati, del quale fa parte anche il Regno Unito, vale a dire uno Stato membro dell' UE e, dopo la fine della guerra fredda, serve innanzitutto per lo spionaggio economico. Il nome in codice di tale sistema, a quanto risulta, è Echelon.
Si è trattato di un compito arduo, signor Presidente, perché il Parlamento europeo non ha accesso, in nessun modo, agli atti dei servizi segreti degli Stati membri, né tanto meno a informazioni dettagliate sull'attività dei servizi americani. Ciononostante, dopo un anno di minuzioso lavoro, possiamo comunicare all'Assemblea quanto segue. Primo: non esiste alcun sistema di difesa gestito dai servizi segreti, non importa di quale Stato, col quale si possa intercettare qualsiasi tipo di comunicazione che ha luogo in Europa. Si tratta di un'affermazione che appartiene al regno del fantagiornalismo! Tale affermazione non acquista maggior consistenza nemmeno per il fatto di comparire - disgraziatamente - in uno studio commissionato dal Parlamento europeo e al quale è stato conferito in tal modo una sorta di marchio di qualità.
Non si tratta di crederci o meno. Le telecomunicazioni obbediscono alle leggi della fisica e dove non esiste accesso ai gestori della comunicazione non è neanche possibile effettuare intercettazioni, e i servizi segreti non hanno la bacchetta magica per cambiare le leggi della fisica! Secondo: sicuramente esiste un sistema d'intercettazione con le seguenti caratteristiche; esso funziona globalmente ed è realizzato in cooperazione dai cosiddetti Stati UK-USA - cioè Stati Uniti, Regno Unito, Canada, Australia e Nuova Zelanda. Non si tratta di un insieme casuale, ma di un'alleanza difensiva che affonda le proprie radici storiche nella seconda guerra mondiale. In sostanza, essa ha accesso solo a comunicazioni intercontinentali trasmesse via satellite o attraverso cavi sottomarini che riemergono nei suddetti paesi.
Le comunicazioni all'interno dell'Europa non vengono pertanto rilevate dal sistema, mentre vengono intercettate quelle verso gli Stati africani, gli Stati arabi e l'America latina. Non sappiamo quali comunicazioni via radio siano in grado di intercettare le ambasciate nei loro paraggi, ma è ovvio che non è questa la parte più importante dell'attività di difesa. A differenza delle operazioni di intercettazione della polizia, che sono sempre rivolte ad una persona o ad un gruppo ben definito, il sistema col quale abbiamo a che fare funziona secondo altri criteri. Esso raccoglie qualsiasi comunicazione alla quale ha accesso e la trasferisce in un motore di ricerca computerizzato. Questo, sulla base di un catalogo di parole chiave, capta la comunicazione che interessa i servizi segreti. Il sistema lavora quindi come un aspiratore, il cui filtro è fornito dai servizi d'informazione. In termini tecnici ciò si chiama controllo strategico delle telecomunicazioni.
Il motore di ricerca può captare numeri di telefono, voci di obiettivi strategici, il contenuto di e-mail e messaggi fax scritti a macchina. Fax manoscritti o messaggi vocali, allo stato attuale della tecnica, non possono essere rilevati con un simile motore di ricerca, né potranno esserlo in tempi brevi, e pertanto sfuggono alla valutazione dei servizi segreti. Quanto al resto, ci è giunta notizia che il nome in codice del sistema è Echelon. Non ha importanza che nome abbia; può anche chiamarsi Barbablù: per noi è importante ciò che fa!
Questi sono i risultati cui siamo giunti; vorrei aggiungere che non si tratta di semplici affermazioni. Possiamo provare tutto, grazie ad una serie di indizi così solidi da reggere un'udienza in corte d'assise. Chi vuole saperne di più non ha che da leggere la relazione. In questa sede ci limiteremo ad una sola osservazione: se avessimo riportato qualcosa di falso, potete star certi che i servizi segreti degli Stati chiamati in causa ci avrebbero fatto a pezzi con piacere! Invece non è successo niente, il che è significativo.
Come vanno valutati i risultati? Uno dei criteri da applicare dev' essere il seguente: come agiscono i nostri servizi segreti? Non è l'unico criterio, ma è un criterio valido, se si vuole un dibattito onesto. Per lo più i servizi segreti della maggior parte degli Stati membri si servono del controllo strategico delle telecomunicazioni. Solo Belgio, Grecia, Irlanda, Austria, Portogallo e Lussemburgo non utilizzano questa tecnica.
Secondo, anche lo scopo perseguito assume una certa importanza in fase di valutazione. Se il fine è la lotta alla criminalità organizzata internazionale, al traffico di stupefacenti, alla tratta di esseri umani, al traffico di armi, al terrorismo, alla proliferazione, se si tratta di far rispettare un embargo o se sono in gioco questioni riguardanti la sicurezza nazionale, non c'è nulla da obiettare. Se invece tale tecnica viene impiegata per spionaggio industriale, per procurare in tal modo vantaggi alla propria economia, il giudizio che se ne deve dare è un altro.
Terzo: il fine non giustifica i mezzi. Lo scopo quindi non è tutto, dal momento che ogni intercettazione, ogni singolo caso rappresenta una violazione della privacy. Non è un problema di quantità. I diritti dell' uomo sono diritti individuali, non sono una questione statistica. Una simile violazione della privacy è ammissibile solo in determinate circostanze. La giurisprudenza della Corte europea dei diritti dell'uomo è chiarissima al riguardo. Tali circostanze possono essere così riassunte: un intervento deve avere una base giuridica, non può essere arbitrario. Occorre soppesare pertanto quella che è la violazione della privacy e lo scopo che si vuole ottenere. L'intercettazione dev' essere prevedibile, vale a dire i cittadini devono sapere che esiste un tale sistema, ed essere usata soltanto se non vi sono altre possibilità, come ultima risorsa.
Alcuni colleghi sostengono che, se si tratta di perseguire un reato, se la polizia agisce su ordine di un giudice, tutto è a posto. Invece se si tratta dei servizi segreti è una violazione dei diritti dell' uomo. Capisco che qualcuno non accetti a livello politico che i servizi segreti agiscano in tal modo. Posso capirlo, anche se non sono di questo avviso. Chi, però, afferma che è un atto illegale, non tiene conto della giurisprudenza della Corte europea dei diritti dell'uomo.
Lo spionaggio economico sicuramente non è uno scopo consentito. Ormai però tutti i servizi d'informazione si occupano anche di fatti economici, ad esempio degli sviluppi sui mercati finanziari e delle materie prime. In tal senso, la maggior parte dei servizi pratica lo spionaggio economico. Ma non è nemmeno questo il punto che viene criticato. Il problema sorge non quando vengono svelate circostanze generiche, bensì passate informazioni circostanziate all'industria del proprio paese, affinché questa ne ricavi un vantaggio in termini di concorrenza.
Un simile atteggiamento tra Stati membri, tra l'altro, non sarebbe neanche conciliabile col diritto dell'Unione europea, poiché equivarrebbe ad una sorta di aiuto statale proibito. Sul piano internazionale rappresenta qualcosa in più di una semplice scortesia e tra alleati è uno scandalo! Del resto nello spionaggio economico l'intercettazione non è un metodo diffuso; di solito si preferiscono gli strumenti classici, ma ci sono casi particolari nei quali tale metodo può dare buoni risultati.
Erano soprattutto gli Stati Uniti ad essere presi di mira dalle critiche. Gli Stati Uniti hanno sempre negato di passare direttamente alle aziende americane le informazioni di cui venivano a conoscenza. Però hanno ammesso di ascoltare nei dettagli le intercettazioni quando si tratta dell'assegnazione di commesse internazionali, giustificandosi col fatto che le imprese europee ricorrerebbero alla corruzione e che è loro dovere opporsi a tale pratica.
Tale atteggiamento - lo dico con molta cortesia e cautela - deve essere oggetto di attenta analisi. Primo: è risaputo che anche le aziende americane fanno uso della corruzione. Nell'indagine sulla corruzione a livello mondiale, gli Stati Uniti occupano una posizione intermedia.
Secondo, nel frattempo è stata adottata una convenzione nel quadro dell'OCSE che vieta la corruzione e gli Stati membri dell'Unione europea l'hanno recepita nelle legislazioni nazionali. Se, comunque, gli Stati Uniti insistessero, con mentalità da far west, nel sostenere il diritto del più forte, ciò mal si concilierebbe con l'idea che tali questioni si debbano regolamentare attraverso accordi internazionali.
Terzo: se è vero che i servizi americani non praticano un minuzioso spionaggio economico, perché non esiste una legge all'interno degli Stati Uniti che lo proibisca? Perché?
Il processo verbale della seduta di ieri è stato distribuito.
Signor Presidente, come democratico devo naturalmente accettare le decisioni anche quando esse non sono di mio gradimento. Però ieri sulla mia relazione è stata presa una decisione che va in due opposte direzioni. Dopo avere discusso della base giuridica della decisione e dopo avere sollevato le relative obiezioni, sulle quali non abbiamo avuto una risposta da parte della Commissione, ieri l'Aula ha deciso di approvare la proposta legislativa della Commissione. Poi però è stata adottata una risoluzione nella quale si respinge la proposta della Commissione, come si può leggere al punto 11 del processo verbale.
Per fare chiarezza sulla questione chiedo che, ai sensi dell'articolo 148 paragrafo 3, la decisione adottata ieri dal Parlamento europeo venga sottoposta all'esame della commissione per gli affari costituzionali, e questo per due motivi: innanzi tutto è necessario chiarire il caso, per sapere quale delle due decisioni sia quella valida; in secondo luogo, ci serve un chiarimento nel Regolamento interno, per sapere come procedere in casi del genere anche in futuro. Far rettificare subito l'esito della votazione dai servizi amministrativi del Parlamento, come ho sentito proporre, mi sembra una soluzione poco corretta. Lo si potrà fare solo se così deciderà la commissione per gli affari costituzionali. La mia obiezione è quindi fondata sull' articolo 148 paragrafo 3: chiedo alla commissione per gli affari costituzionali del Parlamento europeo di fare chiarezza sulla questione e di stabilire una norma di condotta nel Regolamento interno, anche per eventuali casi futuri.
Onorevole Swoboda, capisco le ragioni della sua richiesta. Penso che sarà necessario, da parte della Presidente, riflettere attentamente sulla sua richiesta per valutare se dare o no seguito positivo. Non posso risponderle, sui due piedi, sì o no. Mi sembrerebbe scortese dire di no, ma sarebbe anche troppo precipitoso da parte mia darle una risposta in questo momento. Nel caso di accoglimento della sua richiesta, la commissione incaricata dovrebbe essere quella per il Regolamento, che attualmente è quella per gli affari costituzionali.
L'ordine del giorno reca, in discussione congiunta, le seguenti relazioni:
(A5-0280/2001), presentata dall'onorevole Bösch a nome della commissione per le petizioni, concernente la relazione annuale sull'attività del Mediatore europeo per l'anno 2000 [C5-302/2001 - 2001/2043(COS)];
(A5-0245/2001), presentata dall'onorevole Perry a nome della commissione per le petizioni, sulla relazione speciale del Mediatore al Parlamento europeo a seguito dell'indagine di propria iniziativa circa l'esistenza e l'accessibilità al pubblico, nelle varie istituzioni e organismi comunitari, di un codice di buona condotta amministrativa dei funzionari
(A5-0240/2001), presentata dall'onorevole Almeida Garrett a nome della commissione per gli affari costituzionali, sulla modifica dell'articolo 3 dello statuto del Mediatore [1999/2215(ACI)].
Signor Presidente, nel 1993 il Trattato di Maastricht ha sancito che tra i diritti della cittadinanza europea rientrano anche il diritto di presentare petizioni al Parlamento europeo e il diritto di presentare denunce al Mediatore europeo. Nel dicembre 2000, al Vertice di Nizza, questi diritti sono stati inclusi nella Carta dei diritti fondamentali. Le relazioni e le risoluzioni che il Parlamento europeo discute quest'oggi riguardano lo stato attuale di questi importantissimi diritti costituzionali dei cittadini europei. Sono grato per l'opportunità che mi viene ora offerta di intervenire in questo vitale dibattito che tocca l'essenza stessa della cittadinanza europea.
Prima di commentare alcune delle relazioni presentate vorrei esprimere i miei ringraziamenti al Commissario, signora Loyola de Palacio, che vigila con assiduità affinché la Commissione rispetti i termini di tempo fissati per la risposta alle indagini del Mediatore e fornisce risposte complete e precise. Una valida cooperazione da questo punto di vista è essenziale per consentire al Mediatore di rispondere con tempestiva efficacia alle denunce, adempiendo così il proprio compito, che è quello di migliorare i rapporti tra i cittadini e le Istituzioni e gli organismi della Comunità.
In quest'occasione vorrei inoltre rendere omaggio all'opera del signor Jean-Claude Eeckhout. Egli lascerà presto la sua carica presso il Segretariato generale della Commissione, ove si occupa fra l'altro dei rapporti tra la Commissione e il Mediatore europeo; a mio modo di vedere, egli incarna il modello esemplare di funzionario pubblico, con la sua dedizione non solo all'ideale europeo ma anche all'arduo e concreto compito di migliorare l'amministrazione a beneficio dei cittadini.
Passando ora al codice di buona condotta amministrativa, mi congratulo con l'onorevole Roy Perry per la sua ottima relazione. Egli era la persona più adatta cui affidare l' incarico di relatore poiché era stato proprio lui, alcuni anni fa, ad avanzare per primo l'idea di un codice del genere, ovvero nella relazione della commissione per le petizioni sulla propria attività nel 1996-1997. Importante è stato anche il ruolo di Jean-Maurice Dehousse, relatore della commissione giuridica e per il mercato interno, il quale, insistendo sull'importanza di fornire al codice una salda base giuridica, ci ha indicato una via praticabile per raggiungere questo obiettivo.
Spero che a questa relazione farà rapidamente seguito l'adozione di un regolamento. La Carta di Nizza pone la buona amministrazione tra i diritti fondamentali dei cittadini, e non capisco davvero come ci si possa opporre all'idea che la legge comunitaria garantisca ai cittadini un livello di tutela giuridica nei confronti dell'amministrazione europea altrettanto alto di quello che le leggi nazionali già garantiscono nei confronti delle amministrazioni degli Stati membri.
La relazione elaborata dalla commissione per gli affari costituzionali sullo statuto del Mediatore europeo costituisce un elemento insolito: infatti il Trattato affida al Parlamento europeo il ruolo di legislatore, concedendogli anche il potere di iniziativa, mentre il ruolo del Consiglio è limitato alla possibilità di dare la propria approvazione - a maggioranza qualificata - ai testi proposti dal Parlamento; la Commissione, dal canto suo, esprime un'opinione.
Vorrei ringraziare la relatrice, onorevole Teresa Almeida Garrett, per il solido approccio con cui ha affrontato il processo legislativo. Come la stessa onorevole Almeida Garrett ha sottolineato, lo statuto originale risale a circa dieci anni fa: le sue disposizioni in materia di ispezione dei documenti e audizione dei testimoni vanno aggiornate alla luce della maggiore importanza oggi attribuita alla trasparenza amministrativa e alla necessità di guadagnare la fiducia dell'opinione pubblica, promuovendo una moderna cultura amministrativa a livello comunitario.
Avete davanti a voi anche la relazione della commissione per le petizioni sulla relazione annuale del Mediatore per l'anno 2000. Mi congratulo con il relatore, onorevole Bösch: egli ha svolto un eccellente e costruttivo lavoro, che giustamente si sofferma sulla necessità di offrire ai cittadini europei un servizio efficace.
Concordo pienamente con il relatore: il Mediatore deve trattare le denunce con la massima rapidità possibile. A tal fine abbiamo perseverato nei nostri sforzi per eliminare i ritardi superflui: abbiamo insistito sulla necessità che Istituzioni e organismi rispettino i limiti di tempo fissati per le risposte ai reclami, e d'altra parte abbiamo migliorato la nostra stessa efficienza.
Abbiamo compiuto passi in avanti verso i nostri obiettivi di gestione interna: presa d'atto delle denunce entro una settimana, decisione sulla loro ricevibilità entro un mese, chiusura dell'inchiesta entro un anno. Alla fine di agosto dell'anno scorso c' erano 65 casi aperti da più di un anno; nell'agosto 2001 la cifra corrispondente era di 25 casi. Di essi, uno resta aperto perché abbiamo sottoposto una relazione speciale al Parlamento europeo, mentre in altri cinque casi lo statuto concede all'Istituzione interessata tre ulteriori mesi di tempo per produrre un parere dettagliato.
La relazione dell'onorevole Bösch accenna anche agli ostacoli che la commissione per le petizioni ha incontrato nell'ottenere le informazioni necessarie per esaminare nei dettagli le petizioni dei cittadini. Un esempio di questa difficoltà è la petizione concernente il mercato assicurativo dei Lloyd's.
A mio avviso, il modo migliore per migliorare la situazione sarebbe una collaborazione più stretta fra Mediatore e commissione per le petizioni, specialmente per quelle petizioni che riguardano infrazioni al diritto comunitario commesse dagli Stati membri - circostanza in cui alla Commissione spetta un ruolo di estrema importanza, in base alla cosiddetta procedura dell'articolo 226.
Noi siamo pronti a svolgere con professionalità la preparazione di questo tipo di casi, facilitando così il lavoro della commissione per le petizioni.
Onorevoli colleghi, apro questa riunione straordinaria con l'emozione e la tristezza ispirateci da un orrore la cui enormità pareva a noi tutti inconcepibile.
La riunione è stata convocata innanzi tutto per manifestare la nostra solidarietà al popolo americano, colpito da un terrorismo barbaro, il nostro cordoglio per le vittime, il cui numero sarà senza dubbio spaventoso, e il nostro sostegno a tutti coloro che si sono mobilitati con febbrile impegno per tentare di salvare ancora qualche vita umana. Già ieri avevo espresso, a titolo personale e a nome di tutto il Parlamento europeo, questa solidarietà al Presidente Bush assicurandogli che gli europei sono al fianco degli Stati Uniti nella prova drammatica che il suo popolo sta vivendo. Quando il terrorismo colpisce uno Stato membro dell'Unione europea, ciascuno di noi si sente coinvolto. Ebbene, io provo il medesimo sentimento di rivolta e indignazione di fronte a questi mostruosi attentati. Oggi il dolore degli americani è anche il nostro. È stata colpita una grande democrazia, che tanto ha fatto per aiutare l'Europa a ritrovare la libertà, ma sono stati colpiti anche i valori sacri della vita e della democrazia.
La data dell'11 settembre 2001 non potrà essere cancellata dalla memoria dell'umanità. Essa fa appello al nostro sangue freddo, ma anche alla massima cooperazione di tutti i paesi che rifiutano il terrorismo, affinché gli autori di questi crimini abominevoli e coloro che li hanno sostenuti siano identificati, perseguiti, arrestati e giudicati e affinché, finalmente, il cieco terrorismo sia sradicato dalla faccia della terra. Essa implica inoltre l'impegno della comunità internazionale per risolvere in modo pacifico i conflitti che alimentano e sostengono il fanatismo. Al di là delle dichiarazioni, al di là di una risposta comune al terrorismo, risposta che con tutto il cuore auspichiamo, oggi spetta a tutti gli attori sulla scena internazionale assumersi le proprie responsabilità. È giunta ormai l'ora di un'azione risoluta e sono persuasa che, per quanto riguarda l'Europa, s'impongano decisioni urgenti.
Sono lieta della presenza tra noi del Primo ministro Verhofstadt, del Ministro Michel e del Presidente della Commissione Romano Prodi.
L'Unione europea non sarà credibile se non si doterà di una politica comune di lotta al terrorismo. Commissione europea e Parlamento europeo si sono chiaramente pronunciati in tal senso, non da ultimo in occasione della nostra ultima sessione plenaria, ed auspicherei che il Consiglio esamini tali proposte al più presto. Dal Consiglio europeo di Tampere, lo spazio europeo di libertà, sicurezza e giustizia ha indubbiamente registrato qualche timido progresso, ben inferiore tuttavia al necessario. Occorre spingersi oltre con urgenza. Sebbene la presenza dell'Unione europea si sia affermata anche sulla scena internazionale - nel Vicino Oriente, come a Durban o nell'ex Repubblica iugoslava di Macedonia -, gli avvenimenti di ieri dimostrano, qualora ve ne fosse bisogno, la necessità assoluta di concretizzare il più rapidamente possibile un'Europa della difesa e una politica estera e di sicurezza realmente comune. Un Consiglio europeo straordinario potrebbe dare opportunamente impulso a tutti questi orientamenti perché, come sappiamo, la storia non aspetta.
Vi invito, onorevoli colleghi, ad osservare un minuto di silenzio per tutte le vittime.
Signora Presidente, onorevoli parlamentari, poco più di ventiquattro ore fa, gli Stati Uniti hanno subito un attacco di una gravità e di una brutalità senza precedenti. In questo preciso momento, donne, uomini, bambini di qualsiasi età, di qualunque credo e di qualsiasi origine, lottano per la vita, altri piangono la perdita di un congiunto, altri ancora si consumano nell'angoscia in attesa di notizie rassicuranti sulla sorte dei dispersi.
I nostri pensieri, signora Presidente, vanno a questo popolo amico, colpito da una violenza abietta e barbara, al quale vorremmo poter manifestare la nostra grande partecipazione al suo dolore. Oggi ci sentiamo tutti americani perché, non lasciamoci trarre in inganno, al di là dell'America, al di là dei suoi abitanti, colpita è la democrazia, la democrazia e i suoi valori di libertà, tolleranza, umanità, che sono l'esatto contrario di un terrorismo cieco e suicida. In quanto esseri umani, in quanto democratici, in quanto europei, non possiamo e mai potremo rassegnarci a questa barbarie.
Signora Presidente, l'Unione che vogliamo costruire trae giustamente le sue origini dal rifiuto, il rifiuto dell'odio, il rifiuto del fanatismo, il rifiuto della follia omicida che hanno rischiato di portare il nostro continente alla distruzione. E, di fronte a queste tragedie, dobbiamo compiere gesti concreti, gesti forti. I vari Stati membri hanno intrapreso le iniziative necessarie per venire in aiuto degli Stati Uniti.
Signora Presidente, a nome dell' Unione - dopo aver consultato il Presidente Prodi e i leader di tutti gli Stati membri -, ho espresso al Presidente Bush il nostro più profondo cordoglio. In segno di solidarietà e partecipazione al dolore, l' Unione ha deciso che venerdì 14 settembre sarà proclamata una giornata di lutto e di solidarietà con il popolo americano.
I Capi di Stato e di governo dei quindici Stati membri diffonderanno al mattino una dichiarazione politica comune. Alle 12.00 verranno osservati in tutta l' Unione europea tre minuti di silenzio con la sospensione di qualsiasi attività.
(Vivi applausi) Anche i paesi candidati all' adesione verranno invitati ad unirsi al nostro atto di solidarietà. Con questo segnale di solidarietà, oltre alle decisioni politiche che adotteremo nelle prossime settimane, i cittadini dell' Unione europea vogliono manifestare il loro profondo cordoglio e associarsi al gravissimo dolore che oggi colpisce il popolo americano.
. Signora Presidente, signor Primo Ministro, onorevoli parlamentari, la Commissione si è riunita questa mattina in sessione straordinaria. Dopo aver osservato un minuto di silenzio, abbiamo discusso i vari aspetti politici di questa orribile tragedia che rientrano nelle competenze dirette della Commissione.
Questo pomeriggio, al Parlamento europeo e al Consiglio "affari generali", ho sottolineato come sia necessario manifestare la totale solidarietà dell'Europa con il popolo americano ed assumere una posizione comune europea riguardo a tutti gli aspetti di questi tragici eventi.
La Commissione è sgomenta di fronte a questi atti criminali e barbarici e ha già trasmesso la propria partecipazione alle vittime e alle loro famiglie e la propria solidarietà con il popolo americano. La nostra cooperazione con gli Stati Uniti nella lotta al terrorismo è più che mai necessaria e va perseguita. La Commissione esaminerà nei prossimi giorni le proposte di intervento ulteriori al fine di contrastare in forma sempre più efficace il terrorismo.
La struttura economica e sociale dei nostri paesi è fortunatamente forte e resistente. Noi perciò, anche in queste tristi circostanze, rimaniamo sereni e fiduciosi, e non permetteremo al terrorismo di dividerci né permetteremo al terrorismo di dividere il mondo, com'è nelle sue intenzioni e com'è nelle sue azioni.
Si impongono in questo momento alcune considerazioni sul ruolo dell'Europa. Con questo atto criminale si è voluto sferrare un attacco a tutti i nostri valori comuni e alla libertà stessa. E' un evento per cui nulla più sarà come prima. Di fronte a questo bisogna perciò testimoniare con forza la solidarietà e l'amicizia con il popolo e il governo americani, e le Istituzioni e i governi europei lavoreranno in stretta cooperazione con i nostri amici americani e con gli altri paesi amici in questi drammatici momenti e nel futuro.
Ma vi è anche una dimensione prettamente europea. Gli eventi drammatici a cui abbiamo assistito sottolineano ancora una volta la necessità di un'Europa unita, forte, determinata, solidale, che protegga la libertà e che salvi la pace, in Europa e nel mondo: un'Europa che agisca unita accanto ai paesi che condividono gli stessi obiettivi, agisca unita per la protezione e la promozione dei valori di libertà e di solidarietà, valori che costituiscono il fondamento della nostra democrazia che è custodita da questo Parlamento.
Mi appello perciò affinché la tragedia di ieri accompagni le nostre riflessioni su questi avvenimenti. I nostri cittadini potranno infatti garantire la pace e la stabilità, per se stessi e per i loro figli, solo agendo solidalmente, solo se sentiranno di poter contare sull'Europa. Questo è l'interesse dei nostri popoli, questa è la nostra via: si tratta di perseguirla con coraggio, con determinazione e con senso di responsabilità.
Signora Presidente, onorevoli parlamentari, vorrei innanzi tutto, a nome del Consiglio, rendervi partecipi della nostra immensa costernazione, della nostra indignazione e del nostro sentimento di rivolta di fronte ai tragici avvenimenti che hanno colpito gli Stati Uniti ieri mattina. In questa sede, a nome dell'Unione europea, dei suoi leader, ma anche di tutti i cittadini europei, vorrei ribadire le nostre più sincere condoglianze alle vittime, alle loro famiglie, al popolo e al governo americani. Questo atto abominevole che strazia il popolo americano colpisce beninteso anche i valori universali che l'Europa da sempre condivide con l'America. In quest'Aula, a nome del Consiglio, vorrei riaffermare solennemente l'indefettibile solidarietà dei nostri popoli europei con il popolo americano nella difesa di tali valori. Gli Stati Uniti devono sapere che l'Europa è al loro fianco per combattere il male che il terrorismo rappresenta, qualsiasi forma esso assuma. Noi non possiamo tollerare che i valori del mondo libero e democratico vengano messi in discussione dal terrore mascherato. Uniti e solidali, affronteremo la grave minaccia del terrorismo su vasta scala, e la lotta contro questo flagello sarà ancora più efficace se si fonderà su azioni a monte e su un dialogo politico approfondito con i paesi delle regioni del mondo in cui il terrorismo si sviluppa. L'attacco terroristico che ieri si è abbattuto sul territorio degli Stati Uniti è un atto di provocazione e di una crudeltà particolarmente esecrabile e senza precedenti. Una siffatta barbarie, simili atti di terrore e viltà sono intollerabili. La gravità di questa tragedia richiede una risposta adeguata. L'Unione europea esaminerà coi suoi alleati tutti i mezzi possibili per prevenire atti del genere e rispondervi in modo adeguato. Inoltre, essa intensificherà la sua azione presso le sedi internazionali competenti per lottare contro il terrorismo e assicurare che gli autori, i complici e i mandanti di atti di terrore siano ridotti all'impotenza. Ma la nostra risolutezza non deve in alcun caso esimerci da una prudenza responsabile. Al momento, non sappiamo chi è o chi sono gli autori, i mandanti e gli eventuali complici di questi terribili attentati, elementi essenziali per poter giudicare e rispondere con un atteggiamento razionale, responsabile e utile. Dobbiamo evitare qualsiasi improvvisazione.
Nell'attesa di conoscere la risposta a questi interrogativi, i nostri governi hanno intrapreso le misure necessarie per proteggere le loro popolazioni. Il Consiglio è stato messo al corrente delle misure adottate d'urgenza dagli Stati membri e, al fine di garantire la massima cooperazione tra noi, esso ha chiesto ai responsabili di "giustizia", "affari interni" e "trasporti" di intraprendere a breve tutti i passi necessari per mantenere il più alto livello di sicurezza, soprattutto nel campo dei trasporti aerei, come pure di adottare tutte le misure opportune per prevenire altri attentati. Il Consiglio "giustizia - affari generali" del 27 settembre prossimo e il Consiglio informale "trasporti" del 14 settembre valuteranno le misure intraprese e quelle che eventualmente dovrebbero integrarle. Il Consiglio straordinario dei Ministri degli esteri ha condannato con la massima durezza questi atti di barbarie che oltraggiano i nostri valori comuni. Abbiamo stabilito che il prossimo venerdì, 14 settembre, sia dichiarato giornata di lutto nei quattordici Stati membri. Abbiamo chiesto alla Presidenza di restare in stretto contatto con gli Stati Uniti per studiare assieme la maniera migliore per venire loro eventualmente in aiuto. Inoltre, su richiesta di diversi Stati membri, il Segretario generale della NATO ha ragguagliato il Consiglio sulle discussione in corso nell'ambito dell'organizzazione.
"Il Consiglio dell'Unione europea, riunitosi oggi in sessione straordinaria alla presenza del Segretario generale dell'Alleanza atlantica, ha espresso orrore per gli attentati terroristici perpetrati ieri ai danni degli Stati Uniti. Il Consiglio ha ribadito al governo degli Stati Uniti e al popolo americano la sua piena e totale solidarietà in questi tragici momenti e ha espresso la sua più sentita partecipazione a tutte le vittime e alle loro famiglie. Noi chiediamo a tutti gli europei di osservare tre minuti di silenzio venerdì 14 settembre alle 12.00, dichiarando inoltre il 14 settembre 2001 giornata di lutto. Questi atti esecrabili costituiscono un attacco non solo contro gli Stati Uniti, ma contro tutta l'umanità ed i valori e le libertà che tutti ci accomunano. La vita e il funzionamento delle nostre società aperte e democratiche proseguiranno senza vacillare. L'Unione condanna con la massima fermezza gli autori e i mandanti di questi atti di barbarie. L'Unione e i suoi Stati membri si impegneranno al massimo per contribuire ad identificare, portare dinanzi alla giustizia e punire i responsabili. I terroristi e i loro mandanti non troveranno rifugio in alcun luogo. L'Unione agirà in stretta collaborazione con gli Stati Uniti e con tutti coloro che li appoggiano per combattere il terrorismo internazionale. Dovranno partecipare a tale lotta tutte le organizzazioni internazionali, ed in particolare le Nazioni Unite. Devono altresì trovare pieno impiego tutti gli strumenti internazionali pertinenti, compresi quelli che affrontano la questione del finanziamento del terrorismo. La Comunità e i suoi Stati membri hanno offerto agli Stati Uniti tutta l'assistenza possibile nelle operazioni di ricerca e salvataggio. Sono in corso discussioni per stabilire quali forme di aiuto siano più utili. Ricordando i forti legami che da lungo tempo uniscono l'Unione europea e gli Stati Uniti, il Consiglio ha chiesto alla Presidenza di restare in stretto contatto con il governo americano per trasmettergli questo messaggio di solidarietà".
Dichiaro ripresa la sessione del Parlamento europeo, interrotta lo scorso mercoledì 12 settembre.
I processi verbali delle sedute di giovedì 6 e mercoledì 12 settembre 2001 sono stati distribuiti.
Signora Presidente, so bene che oggi abbiamo questioni più importanti di cui occuparci, ma vorrei comunque ricordarle che il 6 settembre scorso avevo sollevato una contestazione riguardo al processo verbale della seduta del giorno precedente, chiedendo di incaricare la commissione competente per le questioni procedurali di verificare il risultato della votazione, che era stato modificato a posteriori. La mia richiesta mirava a chiarire non solo quel caso specifico ma anche, più in generale, l' intera materia. Verso mezzogiorno avevo poi presentato un' altra contestazione, in cui facevo riferimento a quelle circostanze. A tutt' oggi non ho però ricevuto alcuna risposta, mentre ritengo che un deputato ne abbia invece diritto.
Le pongo quindi due domande. Crede anche lei che un deputato abbia il diritto di ricevere una risposta alle sue contestazioni? In secondo luogo, quando potrò ricevere tale risposta?
Sì, onorevole Swoboda, non vi è alcun dubbio: ovviamente ritengo che un deputato abbia il diritto di ricevere una risposta alle proprie osservazioni e posso prometterle che le cose saranno sistemate.
Signora Presidente, è ovvio che lo stimato collega Swoboda ha il diritto di ricevere una risposta corretta. Vorrei solo chiedere ai suoi servizi di fornire tale risposta corretta sulla base della discussione svoltasi a mezzogiorno. Per usare un linguaggio morbido, aggiungo che avevo la sensazione che l' onorevole Swoboda quel giorno avesse cercato di modificare il risultato della votazione del Parlamento attraverso una modifica del processo verbale. Chiedo pertanto che la discussione che abbiamo avuto a mezzogiorno sia presa come riferimento per la risposta che i suoi servizi daranno all' onorevole Swoboda. Le chiedo inoltre di essere così gentile da inviarmene una copia. Sono assolutamente certo che i suoi servizi hanno compreso correttamente le intenzioni del Parlamento!
Onorevoli colleghi, il 4 aprile scorso accoglievamo nel Parlamento europeo il comandante Massoud. Oggi prendiamo atto che, qualche giorno prima dei terribili attentati di New York e di Washington, egli è stato vigliaccamente assassinato dagli avversari che combatteva.
Lo avevo invitato perché con sé recava le speranze della stragrande maggioranza del popolo afghano di trovare un avvenire di pace e di libertà. Egli ci aveva messi in guardia contro la collusione del regime talebano con il terrorismo internazionale e lottava con tutte le sue forze contro coloro che traviavano l'Islam facendosi beffe dei diritti più elementari della persona umana. Egli ci aveva rivolto un messaggio molto forte chiedendoci insistentemente di aiutarlo ad instaurare la pace.
Mi rammarica il fatto che allora le cancellerie occidentali non abbiano saputo cogliere tale messaggio e aiutare meglio quell' uomo coraggioso. Molti di voi l' hanno incontrato. Ci aveva colpiti per le sue qualità intellettuali e umane. Vorrei invitarvi a rendergli omaggio osservando un minuto di silenzio.
Onorevoli colleghi, richiamo la vostra attenzione su una comunicazione che intendo trasmettervi in materia di sicurezza all' interno del nostro Parlamento europeo.
Come certamente saprete, i terribili attentati terroristici perpetrati negli Stati Uniti hanno alimentato sentimenti di preoccupazione assolutamente legittimi all' interno del nostro stesso Parlamento. Il Sunday Telegraph ha persino parlato di gravissime minacce che avrebbero pesato su di noi e che sarebbero state sventate. Io rispondo che il Parlamento europeo non è mai stato al corrente di tali presunte minacce. Avantieri il prefetto del Bas-Rhin si è dato la pena di chiamarmi personalmente per dirmi che opponeva una smentita categorica all' esistenza di tali minacce. Peraltro, come sapete, tale smentita categorica delle autorità francesi è stata confermata da un comunicato ufficiale. Aggiungerò che anche i servizi britannici hanno detto di non esserne a conoscenza. Mi propongo altresì di inviare una lettera al direttore del Sunday Telegraph per protestare contro la divulgazione di informazioni false di una simile gravità.
Nondimeno posso assicurarvi che la questione della sicurezza del Parlamento europeo è oggetto di attenzione costante da parte dei membri del nostro Ufficio, dei suoi Vicepresidenti e Questori, della Presidenza e del Segretariato generale. Abbiamo adottato una serie di misure di rafforzamento della sicurezza, in particolare lo scorso dicembre, a Natale, quando correvano voci riguardanti la cattedrale di Strasburgo. Poiché essa non si trova molto distante dalla nostra sede, naturalmente all' epoca avevamo adottato una serie di provvedimenti.
Dall' 11 settembre scorso il Segretario generale ed io ci siamo messi immediatamente in contatto e abbiamo introdotto, per gli accessi alle tre sedi di lavoro del Parlamento europeo, ulteriori misure tese a rafforzare maggiormente il controllo delle persone e dei bagagli. Aggiungo che, com' è ovvio, siamo continuamente in contatto, da un lato, con le altre Istituzioni europee e, dall' altro, con i governi dei paesi che ospitano il Parlamento europeo.
Infine l' Ufficio si riunisce stasera per studiare una serie di nuovi provvedimenti proposti dal Segretario generale volti a generalizzare - e ribadisco a generalizzare - le misure di sicurezza. Conto sulla comprensione di tutti affinché queste misure indispensabili siano accolte in modo positivo e ve ne ringrazio anticipatamente.
Il processo verbale della seduta di ieri è stato distribuito.
Signor Presidente, io non figuro nell'elenco dei presenti alla riunione di ieri, ma ero presente, come lo dimostrano le firme a tutte le riunioni del mio gruppo. La prego di voler provvedere per rimediare a questa dimenticanza.
Signor Presidente, ieri ho assistito per intero alla discussione sulle dichiarazioni della Commissione e del Consiglio in merito alla tragedia negli Stati Uniti. Non è stata detta una sola parola sulla crisi in cui ora versa l' aviazione europea a causa di questo attacco efferato. Tocca a questo Emiciclo fare presente alla Commissione e al Consiglio che occorrono aiuti alle compagnie aeree europee e all' industria aeronautica in generale per garantirne la sopravvivenza e preservare in special modo le nostre linee aeree. Ci troveremmo in gravi difficoltà se, come proposto, gli Stati Uniti concedessero aiuti alle loro compagnie aeree e noi non facessimo altrettanto. E' di capitale importanza salvare le migliaia di posti di lavoro attualmente in pericolo nel settore dell' aviazione.
Onorevole De Rossa, ne prendiamo atto. L' ordine del giorno della prossima seduta verrà fissato dalla Conferenza dei presidenti. Provvederemo a trasmettere il suo suggerimento.
L' ordine del giorno reca la relazione (A5-0274/2991), presentata dall' onorevole Marinho a nome della commissione per le libertà e i diritti dei cittadini, la giustizia e gli affari interni, sull' iniziativa dei governi della Repubblica francese, del Regno di Svezia e del Regno del Belgio intesa a far adottare dal Consiglio una decisione quadro [5126/2001 - C5-0055/2001 - 2001/0803(CNS)] relativa all' esecuzione nell' Unione europea delle decisioni di blocco dei beni o di sequestro probatorio.
Signor Presidente, questa relazione mira al riconoscimento da parte di uno Stato membro di decisioni giudiziarie adottate dal tribunale di un altro Stato membro che, al fine di garantire che il processo giudiziario non venga inquinato ancora prima della fase del giudizio, sanciscono il blocco dei beni o il sequestro probatorio nel territorio del primo paese. Tale decisione-quadro, adottata su iniziativa della Francia, della Svezia e del Belgio, dovrà entrare in vigore entro il 31 dicembre 2002 e - fatto molto importante - si applicherà a tutti gli Stati membri senza necessità di previa ratifica, come generalmente avveniva per i dispositivi in materia di riconoscimento delle sentenze penali finora in vigore. Per ricapitolare: si tratta di introdurre un automatismo per cui la decisione giudiziaria di uno Stato membro comporti la garanzia che beni, oggetti di valore o elementi probatori essenziali alla prosecuzione e al sanzionamento di un reato non vadano persi, né spariscano o siano sottratti all'indagine penale. Tale meccanismo di riconoscimento reciproco influenza l'iniziale proposta di decisione sui reati di natura transfrontaliera, quali il traffico di stupefacenti, la frode fiscale ai danni del bilancio dell'Unione, il riciclaggio dei proventi del crimine, la falsificazione di euro, la corruzione e la tratta di esseri umani.
La commissione per le libertà pubbliche, tuttavia, ha ritenuto - ed era tempo che ciò avvenisse - che tale classificazione dei crimini ridotta alle fattispecie direttamente attinenti al buon funzionamento del mercato interno escludesse altri comportamenti criminosi, segnatamente quelli collegati al fenomeno terroristico, che più ci preoccupano in questo momento. Il nuovo disposto dell'articolo 2, approvato dalla commissione per le libertà pubbliche e ottenuto tra l'altro grazie alla preziosa collaborazione della collega Ana Palacio, mi sembra essere molto più idoneo a garantire l'efficacia che si esige da uno Spazio di libertà, di giustizia e di sicurezza. Si tratta di dare un fondamento al principio del riconoscimento reciproco su cui si baserà la prosecuzione dei reati e delle organizzazioni criminali nel contesto europeo. Penso che oggi siamo perfettamente consapevoli dell'importanza di questo strumento ed esorto quindi quest'Aula ad adottare l'emendamento n. 5, riferito all'art. 2. Mi appello alla Commissione e al Consiglio, affinché ne tengano conto e assicurino la coerenza tra questa proposta di decisione e le altre che, come ha annunciato ieri in questa sede il Commissario António Vitorino, le faranno già immediatamente seguito in materia di lotta contro il terrorismo.
Signor Presidente, la decisione in esame ha una portata limitata, rappresenta un piccolo contributo alla costruzione di uno spazio giudiziario comune, ma è con le piccole cose, con i piccoli tasselli che si gettano le fondamenta di un edificio giudiziario europeo in grado di tutelare i cittadini. In questo modo, lottiamo contro il vuoto giuridico a livello europeo e combattiamo l'inerzia della cosiddetta burocrazia delle istituzioni. E' compito nostro provare ai cittadini che l'Europa serve anche a proteggerli, che è possibile realizzare un ordinamento civile e penale europeo. Il fine è di promuovere i diritti di cittadinanza, naturalmente, ma anche contrastare il crimine senza volto e senza patria di cui avvertiamo la presenza ovunque. Neppure i più grandi pessimisti potranno negare che sono questi contributi a far procedere nella giusta direzione. La sovranità isolazionista agevola il crimine e favorisce i criminali. A partire da domani, dal Consiglio europeo straordinario di domani, imprimiamo un' accelerazione alla costruzione dell'Europa delle libertà, ossia dello spazio di democrazia, di libertà e di giustizia più grande del mondo!
Signor Presidente, concordo con le parole del relatore, l' onorevole Marinho. Gli avvenimenti assolutamente tragici della scorsa settimana sottolineano l' importanza della lotta contro il terrorismo e la criminalità organizzata. La coalizione che ci stiamo sforzando di realizzare a livello mondiale per combattere il terrorismo mira a risolvere definitivamente il problema, ma non dobbiamo dimenticare la prevenzione in termini di sicurezza e azione diplomatica. Oltre a ciò saranno indispensabili anche altre iniziative per impedire che simili azioni criminali possano verificarsi di nuovo.
La seconda direttiva sul riciclaggio di denaro sporco è già in procedura di conciliazione e ci stiamo adoperando per portarla a buon fine. Dobbiamo riconoscere che a livello di Unione europea occorre solamente uno spazio giuridico unico; è illogico che le medesime persone presentino richiesta di asilo in più Stati membri dell' Unione. E' altrettanto illogico che un mandato di cattura emanato da uno dei paesi membri non sia applicabile sull' intero territorio dell' Unione europea. In un caso in particolare, una persona accusata di atti terroristici è fuggita dalla Francia e si è rifugiata in Gran Bretagna, dove è riuscita a bloccare il processo di estradizione richiesto dalla Francia; questo caso giudiziario si trascina ormai da cinque anni.
La serie di relazioni presentate questa mattina manifesta la volontà compiere ulteriori progressi. La relazione dell' onorevole Marinho rientra nell' iniziativa lanciata dai governi francese, svedese e belga, e vorrei cogliere l' occasione per congratularmi con il relatore e con questi governi. Le decisioni giudiziarie degli Stati membri devono avere esecuzione automatica in tutta l' Unione. Dobbiamo ottenere il riconoscimento reciproco proposto dal relatore.
Bin Laden è titolare di un conto presso una banca londinese. Si spera che questa relazione renderà più facile in futuro bloccare, qualora se ne dimostrasse la necessità, tale conto e altri conti analoghi aperti in altri Stati europei. A nome del Partito dei socialisti europei sostengo questa relazione e le proposte analoghe che seguiranno oggi e nelle settimane o nei mesi a venire. Il miglior modo di commemorare gli innocenti rimasti vittime della tragedia della scorsa settimana è quello di impedire che simili episodi si ripetano. Oggi abbiamo dato un seppur minimo contributo a questo processo.
. (FR) Signor Presidente, la Commissione si congratula per l' iniziativa della Francia, della Svezia e del Belgio relativa al riconoscimento reciproco delle decisioni in materia di blocco dei beni o di sequestro probatorio. Si tratta infatti della prima proposta sostanziale che segue l' adozione da parte del Consiglio e della Commissione del programma di misure volte ad attuare il principio di riconoscimento reciproco delle decisioni penali. Sono altresì molto grata al relatore, l' onorevole Marinho. La sua relazione è eccellente e d' altronde, come egli stesso sottolinea, il riconoscimento reciproco rappresenta un passo decisivo nella cooperazione giudiziaria in materia penale.
Come tutti sapete, la cooperazione giudiziaria tradizionale è lenta e burocratica, e ciò va decisamente a discapito degli interessi dei cittadini, mentre i fatti dimostrano la necessità di una cooperazione giudiziaria rapida ed efficace. Condivido inoltre l' approccio seguito dal relatore negli emendamenti, in particolare per il fatto che questa iniziativa non è sufficientemente ambiziosa. Si applica esclusivamente a un elenco molto limitato di reati, peraltro già armonizzati a livello dell' Unione, e non copre reati per così dire tradizionali come l' omicidio, la rapina a mano armata o lo stupro. Inoltre non riguarda neppure degli atti terroristici.
Il relatore propone pertanto di estendere il campo di applicazione della proposta a tutti i reati punibili con una pena privativa della libertà la cui durata minima sia di almeno sei mesi e la Commissione è assolutamente d' accordo. La Commissione ha già richiesto questa estensione presso il Consiglio e i negoziati sono agli esordi. Il Parlamento quindi ha delle buone possibilità di ottenere che l' iniziativa sia più ambiziosa, il che è in linea con gli obiettivi dei Capi di stato e di governo che hanno stabilito il principio del riconoscimento reciproco in materia penale in occasione del Consiglio europeo di Tampere. Signor Presidente, è con questo spirito che accolgo con favore l' adozione di questa relazione posti va ed ambiziosa.
Dichiaro ripresa la sessione del Parlamento europeo, interrotta giovedì 20 settembre 2001.
Onorevoli colleghi, come sapete e immaginate, in apertura della tornata ho il doloroso compito di ricordare una serie di tragedie che hanno mietuto numerose vittime. Con il vostro assenso, al termine dell' evocazione vi proporrò di osservare un minuto di raccoglimento in omaggio alle vittime.
Il 21 settembre scorso, una catastrofe senza precedenti si è abbattuta sulla città di Tolosa mietendovi 29 morti e 2.500 feriti. Il dolore delle famiglie delle vittime, quello dei feriti, lo smarrimento della popolazione sono per noi motivo di costernazione e ci hanno precipitato in una tristezza immensa. A seguito dell' esplosione della fabbrica AZF, a nome del Parlamento europeo e mio personale ho trasmesso al sindaco di Tolosa, Douste-Blazy, e ai suoi concittadini l' espressione della nostra solidarietà e del nostro più profondo cordoglio. Le cause precise della catastrofe non sono attualmente ancora note, una cosa però appare certa: la Francia, ma anche tutti gli altri paesi dell'Unione europea devono impegnarsi risolutamente perché questo dramma non si ripeta, ma resti a testimonianza di ciò che non bisogna più tollerare, ovunque siano latenti rischi analoghi. Non bisognerebbe mai sacrificare la sicurezza umana per negligenza, passività o per asservimento all' interesse economico.
Ancora una volta in seno all'Unione europea, e tocca all' Irlanda del nord, un giornalista, Martin O' Hagan, è stato assassinato da terroristi animati da un unico obiettivo, quello di seminare il terrore colpendo soprattutto coloro che per mestiere devono informare. Macchiandosi di questo ignobile atto, gli autori vanno a colpire i valori fondamentali su cui si basa la nostra Unione europea, quelli del diritto alla vita, dello Stato di diritto e della libertà di espressione. Simili atti terroristici non devono in nessun caso rimettere in discussione l' impegno di tutti coloro che, malgrado le difficoltà che incontrano, operano incessantemente affinché il processo di pace vada finalmente in porto.
Il 27 settembre scorso, un orribile massacro perpetrato in Svizzera da uno squilibrato nella sede dell' assemblea cantonale di Zugo è purtroppo costato la vita a quattordici membri del parlamento e del governo locali, ferendo anche un' altra decina di persone. Non appena sono venuta a conoscenza di questo atto di follia assassina ho espresso a nome di noi tutti le nostre più sentite condoglianze alle autorità, recando la testimonianza della nostra solidarietà ai parenti delle persone che hanno perso la vita o sono rimaste ferite.
Nel primo pomeriggio siamo venuti a sapere che è stato commesso un attentato suicida contro il parlamento dello Stato del Kashmir in India. Quest'ignobile atto ha mietuto per il momento 22 vittime e ha fatto una trentina di feriti. L' esplosione ha altresì provocato gravissimi danni intorno all' edificio che ospita il parlamento. L' attentato ci getta tutti nella costernazione e nella tristezza.
Vi propongo, onorevoli colleghi, di rendere un commosso omaggio a tutte queste vittime osservando ora un minuto di silenzio.
Onesta (Verts/ALE). (FR) Signora Presidente, onorevoli colleghi, in quanto originario di Tolosa, vi ringrazio per la nota di cordoglio e di solidarietà. Quel venerdì mattina di una decina di giorni fa mi trovavo a casa mia, a meno di due chilometri dal luogo dell' esplosione, e posso dirvi che ora so che cos'è un dramma. Tutti ne abbiamo visto le immagini alla televisione. Credo, e ne sono anche certo, che tutti i colleghi provenienti dalla mia regione, la onorevole Ainardi, la onorevole Veyrac, l' onorevole Rod si associno a me nel ringraziare tutti i colleghi che hanno manifestato la loro simpatia e solidarietà.
Vorrei d' altro canto mostrarvi una trave metallica, tutta rovinata e calcinata, che ho raccolto sul sito della fabbrica a più di un chilometro dal luogo dell' esplosione: potete immaginare in che stato fossero i corpi ritrovati a sud di Tolosa!
Onorevoli colleghi, dopo il minuto di silenzio che abbiamo osservato all' inizio della seduta che sta per iniziare, ora dobbiamo intervenire per ripristinare la fiducia delle popolazioni che temono queste bombe, un po' dovunque e, come ha detto lei, signora Presidente, dobbiamo, con le votazioni di questa tornata e adottando risoluzioni coraggiose, fare in modo che la catastrofe di Tolosa sia veramente l' ultima di una serie fin troppo lunga.
Onorevoli colleghi, con il vostro assenso propongo, a titolo eccezionale e tenuto conto dell' entità della catastrofe, e ribadisco "a titolo eccezionale" , di dare la parola ai colleghi che l' hanno richiesta.
Signora Presidente, nell' intervento che lei ha appena tenuto sottolinea come, in questo frangente, occorra prestare la massima attenzione alle dichiarazioni pubbliche che si rilasciano; colpisce inoltre il fatto che lei abbia parlato di quattro catastrofi, due delle quali hanno coinvolto due parlamenti, in Kashmir e in Svizzera.
Dico ciò per esprimere in questo momento la mia solidarietà, e quella del mio gruppo, con le dichiarazioni del Presidente della Commissione, Prodi, del vicepresidente della Commissione, Patten, del Presidente in carica del Consiglio, Michel, del Presidente della Repubblica francese, Chirac, e in questo caso deploro l' assenza della sua voce - autorevole, coraggiosa e sempre opportuna - rispetto alle infelici dichiarazioni pubbliche rilasciate di recente dal Presidente del Consiglio della Repubblica italiana sulla pretesa superiorità della civiltà occidentale rispetto alle altre.
Credo che, in questo frangente, sia della massima importanza che il Parlamento europeo ribadisca con forza, ancora una volta, che non ci troviamo davanti a uno scontro fra civiltà, ma che dobbiamo difendere valori che sono i comuni valori dell' intera umanità. Ecco perché reputo essenziale che il Parlamento europeo prenda posizione, esprimendo con chiarezza una linea che non è solamente quella del mio gruppo, e qui mi rivolgo al presidente Poettering per dirgli che sono stato il primo ad applaudire quando, nella sessione straordinaria tenuta a seguito degli attentati dell' 11 settembre, egli ha citato esplicitamente l' intervento di Anwar-al-Sadat presso questo Parlamento.
Credo che dichiarazioni come quelle di Berlusconi vadano criticate da tutti noi e, dato che non è la prima volta, spero che non abbiano a ripetersi mai più, visto il danno che procurano alla causa europea nel mondo.
Signora Presidente, per continuare sullo stesso argomento, fin dal giorno dopo l' 11 settembre qui si è formato un consenso molto ampio sull' esigenza di mettere al bando qualsiasi amalgama propenso ad accreditare la tesi inaccettabile e pericolosa dello scontro fra civiltà.
D' altro canto, si ricordino le dichiarazioni dello stesso tenore espresse da Javier Solana, il quale aveva raccomandato, e cito, di non creare un divario, perché sarebbe stato un grave errore. E' per dire quanto le dichiarazioni inaudite e profondamente indegne del Presidente Berlusconi ci impongano di reagire con la massima chiarezza. Innanzi tutto condannando con forza la vecchia storia della sedicente superiorità della civiltà occidentale e cristiana. Poi, decidendo un' iniziativa che, nello spirito dell' articolo 7 del Trattato di Nizza, consenta al Consiglio di rilevare l' esistenza di un rischio manifesto di violazione grave, da parte di uno Stato membro, dei principi fondamentali dell' Unione e di rivolgergli alcune raccomandazioni.
Propongo dunque, signora Presidente, che la Conferenza dei presidenti valuti quale atto politico significativo sia opportuno adottare in merito.
Ha facoltà la onorevole Roure per illustrarci il parere della commissione per le libertà e i diritti dei cittadini, la giustizia e gli affari interni.
Roure (PSE). (FR) Signora Presidente, il 14 novembre, in quest' Aula, ho presentato una relazione a nome della commissione per le libertà e i diritti dei cittadini, la giustizia e gli affari interni, che l' Aula ha approvato, su un' iniziativa francese in vista dell' adozione di una convenzione relativa al miglioramento dell' assistenza giudiziaria in materia penale.
Quest' oggi il Consiglio ci consulta nuovamente su un nuovo testo, questa volta un progetto di protocollo. In seguito al Consiglio europeo straordinario del 21 settembre scorso consacrato alla lotta contro il terrorismo siamo chiamati a pronunciarci sulla procedura d' urgenza. Evidentemente comprendo che le circostanze inducano l' Unione europea a rafforzare il più rapidamente possibile la cooperazione nella lotta contro il terrorismo.
Vorrei tuttavia formulare qualche osservazione, cominciando con l' esprimere rammarico per il fatto che il Consiglio non abbia recepito l' emendamento da noi proposto inteso a estendere l' inopponibilità del segreto professionale alle attività commerciali e di consulenza finanziaria da parte di avvocati e altri consulenti giuridici regolamentati. Rimango convinta infatti che tale disposizione sia essenziale ai fini dell' efficacia della cooperazione giudiziaria in materia di lotta contro il riciclaggio del denaro. Mi rammarico inoltre che il Consiglio non sia giunto ad un accordo in ordine alla doppia incriminazione.
Una volta espresse tali perplessità, faccio notare che il testo del protocollo contiene disposizioni molto più precise relativamente al seguito delle transazioni bancarie. Inoltre prendo atto con interesse che in futuro Eurojust sarà chiamato a svolgere un ruolo importante ai fini del buon funzionamento dell' assistenza giudiziaria.
Fatte tale osservazioni, ovviamente accetto che, unitamente alla Commissione, il Parlamento, a titolo eccezionale, approvi quest' oggi il testo che ci è stato sottoposto, senza relazione e conformemente alla procedura d' urgenza.
(Il Parlamento approva l' urgenza) Il punto sarà iscritto al turno di votazioni di giovedì.
L' ordine del giorno reca la dichiarazione della Commissione sul Libro bianco sulla riforma della "governance" europea.
. Signora Presidente, onorevoli parlamentari, il 4 settembre scorso ho presentato a questa Assemblea il Libro bianco sulla governance europea. Già in quell'occasione, alcuni parlamentari mi avevano fatto parte delle loro reazioni. La commissione per gli affari costituzionali e la commissione giuridica hanno inoltre iniziato ad analizzare le nostre proposte. La discussione odierna si svolge quindi nel contesto di un dibattito che ormai è ampiamente avviato. Farò quindi qualche considerazione preliminare, per togliere alcuni equivoci che sono emersi in questo dibattito, rimanendo ferma la mia disponibilità a rispondere alle ulteriori osservazioni che emergeranno nel corso della discussione di questa mattina.
Com'è noto, scopo fondamentale del Libro bianco sulla governance è rinnovare e rinvigorire il funzionamento del triangolo istituzionale, che opera secondo il metodo comunitario nell' ambito del trattato attualmente in vigore. Ciò integra e rafforza la costante politica seguita dalla Commissione e dalla sua Presidenza in favore delle modifiche istituzionali volte a consolidare il ruolo del Parlamento europeo. La Commissione ha infatti sempre sostenuto la necessità che, nel triangolo istituzionale, l'organo che è espressione del popolo debba svolgere un ruolo centrale, in equilibrio con l' organo rappresentativo degli Stati, cioè il Consiglio, e con l' organo che rappresenta l' interesse pubblico europeo, che è la Commissione.
La Commissione opera, inoltre, a sostegno del ruolo della Corte di giustizia, per un'Unione europea fondata sulla legge e sui diritti dell'uomo. Si tratta di un impegno che noi perseguiamo con coerenza e con costanza. Il nostro obiettivo resta infatti consolidare la legittimazione di questa Assemblea e con essa la democrazia rappresentativa.
Il Libro bianco è ispirato da questa scelta di rafforzare la democrazia rappresentativa e di garantire il suo corretto e spedito funzionamento.
Le voci critiche che si sono levate nelle scorse settimane contro quella parte delle nostre proposte volta a chiarire la distinzione tra funzione legislativa e funzione esecutiva sono basate, a mio parere, su un equivoco. Ho udito, ad esempio, affermazioni secondo le quali la Commissione chiederebbe un assegno in bianco per quanto riguarda la funzione esecutiva, al di fuori del controllo legittimo del Parlamento. Questo non è vero e la lettura del Libro bianco lo dimostra chiaramente. La Commissione suggerisce infatti che Parlamento, Consiglio e Commissione facciano tutti un passo indietro e ritornino a concentrarsi sui loro compiti istituzionali.
La Commissione deve perciò presentare meno proposte, proposte più mirate, concentrandosi sulla funzione esecutiva. Il Consiglio deve svolgere il suo ruolo di legislatore e non trasformarsi in esecutore. Il Parlamento, infine, ha responsabilità primarie nel controllo dell'attuazione delle politiche e nel campo del bilancio. Esso quindi va ben oltre le sue semplici funzioni di colegislatore.
Le proposte del Libro bianco sono quindi ambiziose: esse mirano a ottenere finalmente la piena applicazione delle regole esistenti e, inoltre, ad assicurare al Parlamento un ruolo paritario con il Consiglio, ruolo che va ben al di là della cosiddetta avocazione - il call-back - di decisioni esecutive, su cui alcuni membri di questa assemblea si sono soffermati con particolare attenzione.
L' opzione dell' avocazione - il call-back - ha infatti il difetto di limitarsi a modificare parzialmente il sistema attualmente in vigore, che tutti noi sappiamo gravemente deficiente, senza però risolverne le carenze fondamentali.
Come il Libro bianco dimostra, occorre invece un cambiamento strutturale che chiarisca chi è responsabile dell' esecuzione delle politiche. Questo è essenziale per sapere chi sarà tenuto a risponderne, secondo il principio di responsabilità che è parte fondamentale del funzionamento delle istituzioni democratiche.
Il Libro bianco rivendica alla Commissione il ruolo di esecuzione delle politiche e mette in discussione la necessità dell' attuale sistema di comitati regolamentari e di gestione. La prospettiva dell' allargamento rende peraltro urgente il riesame della comitatologia.
Il Libro bianco, però, dice anche molto chiaramente che la nuova legislazione, che voi discuterete sulla base della proposta definitiva della Commissione, dovrà definire le condizioni e i limiti di questo ruolo esecutivo. Aggiunge, inoltre, che occorre un semplice dispositivo giuridico che permetta a Consiglio e Parlamento - posti sullo stesso piano - di monitorare e controllare le azioni dell' Esecutivo. Noi stiamo già riflettendo sulle diverse ipotesi di funzionamento di questo meccanismo ma in questa fase ci sembra più opportuno far precedere questa proposta da una fase di ascolto.
Ci attendiamo quindi di ricevere un importante contributo a questo riguardo dai comitati consultivi degli Stati membri, così come dai lavori di questa Assemblea.
Nel Libro bianco la Commissione si è anche impegnata a migliorare i suoi metodi di consultazione adottati nell' elaborazione delle sue proposte politiche. E' stata da alcuni portata avanti l' ipotesi che queste proposte metterebbero a repentaglio il ruolo del Parlamento. Sinceramente credo che questo non corrisponda alla realtà e, in ogni caso, non corrisponde alle nostre intenzioni.
E' chiaro che non abbiamo mai proposto e mai proporremo di sostituire il ruolo del Parlamento o di altre istituzioni democraticamente elette con forme di aggregazione spontanea della società civile organizzata, che chiamiamo "organizzazioni non governative" .
Tali associazioni svolgono una funzione importante di sensibilizzazione e integrazione della nostra società e vogliamo perciò giovarci di un rapporto con esse. Tale rapporto che - ripeto - non ha nulla a che fare con il ruolo delle istituzioni democraticamente elette, si svolge oggi in modo opaco e confuso.
Dobbiamo perciò mettere ordine nelle pratiche attuali. Ci occorrono in particolare orientamenti che rendano questo processo trasparente e più strutturato di quanto non sia attualmente. E ci occorrono degli orientamenti rispetto all' uso che facciamo degli esperti nella formulazione delle politiche. Tutti questi elementi miglioreranno il modo in cui la Commissione esercita il suo diritto d' iniziativa.
Il fatto di disporre di un sistema finalizzato e comprensibile per interagire tanto con le strutture democraticamente elette a livello locale quanto, seppure in forma nettamente diversa, con la società civile, garantirà una maggiore trasparenza e una maggiore efficienza rispetto alle prassi di consultazione attualmente in vigore.
Signora Presidente, onorevoli colleghi, sul giornale che ho qui di fronte a me è pubblicata un' intervista di cui vi vorrei leggere un passo: "Non sono d' accordo con la Conferenza contro la schiavitù tenutasi a Durban. Essa rafforza la sensazione di vittima in quelle persone che sanno già di appartenere agli ultimi. Sono contrario," vi si dice ancora, "all' intera Conferenza di Durban; inoltre, il modo in cui è stata affrontata la tematica del Medio Oriente e le acclamazioni che hanno accolto una persona come Castro dimostrano chiaramente che il clima della Conferenza era antioccidentale" . Signora Presidente, non sono parole mie, ma parole pronunciate da un Commissario europeo - il Commissario Bolkestein. Ieri sera, durante la riunione del nostro gruppo, il nostro presidente mi ha raccontato che il Commissario Nielson dovrà render conto alla Conferenza dei presidenti delle sue infelici dichiarazioni sull' imperialismo antiamericano. Penso che allora sarebbe giusto ed equo se lei, in quanto Presidente della Conferenza dei presidenti, invitasse il Commissario Bolkestein a spiegare anche in quella sede queste sue affermazioni particolarmente spiacevoli e follemente pericolose, soprattutto in un momento in cui il mondo occidentale deve iniziare una battaglia, insieme con il mondo musulmano, contro il terrorismo.
Le confermo, onorevole Staes, che il Commissario Nielson si presenterà alla Conferenza dei presidenti e che terremo presente il suo consiglio.
Signora Presidente, vorrei far notare che dalla rete televisiva del Parlamento sono stati soppressi i programmi in finnico. Ci siamo chiesti quale ne sia la ragione, senza tuttavia trovare una qualsiasi risposta. Dalla Finlandia non giunge alcun programma, mentre nel caso di taluni Stati membri i canali a disposizione sono tre, addirittura quattro. Prego la signora Presidente di chiedere a chi di competenza di porre rimedio a tale situazione. Soprattutto in tempi di crisi come questi, è strano che dalla rete televisiva vengano soppressi tutti i programmi di uno Stato membro senza alcuna ragione.
Mi rincresce, onorevole Paasilinna, ma contrariamente al solito la onorevole Banotti non è ancora arrivata. Le comunicheremo senz'altro la sua mozione: valuterà immediatamente ciò che è possibile fare.
Il Tribunale di primo grado ha respinto i ricorsi presentati da alcuni deputati europei, dal Front National e dalla lista Bonino contro l'atto del 14 settembre del Parlamento europeo constatante la non esistenza del gruppo tecnico dei deputati indipendenti. Secondo il dispositivo le cause in oggetto sono riunite ai fini della sentenza e i ricorsi sono respinti. I ricorrenti sopporteranno, in ciascuna causa, le proprie spese e quelle sostenute dal Parlamento, comprese, per quanto riguarda la causa 222/99, le spese relative al procedimento sommario. La sentenza è stata pronunciata in udienza pubblica a Lussemburgo il 2 ottobre 2001. Di conseguenza vi comunico che gli effetti della sospensiva ordinata dal Presidente del Tribunale di primo grado il 25 novembre 1999 al termine del procedimento sommario vengono a cessare con la pronuncia della sentenza, vale a dire il 2 ottobre 2001, ai sensi dell'articolo 107, paragrafo 3, del regolamento di procedura del Tribunale. Ne consegue che l'atto del Parlamento del 14 settembre 1999 recante la constatazione della non esistenza del gruppo TDI è di nuovo pienamente applicabile.
Signora Presidente, onorevoli colleghi, i diciotto deputati del gruppo TDI prendono atto della sentenza del Tribunale di primo grado del 2 ottobre. Essi sottolineano che tale sentenza è in un certo senso il riflesso speculare dell'ordinanza del Presidente del Tribunale stesso che aveva dato loro ragione il 25 novembre 1999 ordinando al Parlamento di riconoscere la legittima esistenza del gruppo TDI. Va da sé quindi che i deputati interessati interporranno appello contro la sentenza pronunciata ieri chiedendone, ovviamente, la sospensione degli effetti.
A tale riguardo, signora Presidente, al fine di evitare malintesi, la prego, prima di adottare altre disposizioni, di consultare il servizio giuridico per determinare gli effetti della sospensiva che chiederemo al Tribunale avvalendoci del diritto di cui disponiamo.
Ciò detto, vorrei richiamare l'attenzione dei colleghi su due importanti elementi della sentenza di ieri. Il primo è la piena ricevibilità dei nostri ricorsi, e, di conseguenza, la piena legittimità per i deputati di adire le vie legali per atti del Parlamento di tal genere. La tesi del Parlamento chiedeva invece di dichiarare i ricorsi irricevibili.
Il secondo punto è che il Tribunale riconosce a più riprese, in particolare ai punti 201 e 57 della sentenza del 2 ottobre 2001, le disparità esistenti tra i deputati del Parlamento. Non li citerò, ma mi limiterò a dire che il Tribunale dichiara che rientra nella sfera di competenza dei poteri di organizzazione interna del Parlamento porre rimedio alle disparità esistenti.
Onorevole Corbett, poiché il suo progetto di relazione sulla modifica degli articoli 29 e 30 volta a rimediare alle disparità in parola è in sospeso da un anno, noi continueremo, per quanto ci riguarda, la nostra battaglia, saremo vigili e faremo tutto quello che è in nostro potere affinché l'azione per eliminare tale problema non si fermi con la sentenza di ieri, ma venga portata avanti.
Signora Presidente, sono molto lieto della vittoria del Parlamento davanti al Tribunale di primo grado. Ciò conferma la correttezza della decisione che abbiamo presa. Tuttavia, ha ragione anche l'onorevole Dell'Alba quando ricorda che è necessario garantire che il Regolamento del Parlamento non dia adito a disparità o discriminazioni. Tale era l'obiettivo della relazione della commissione per gli affari costituzionali posta in sospensiva nell'attesa della sentenza da parte del Tribunale.
Forse è giunto il momento di portare la relazione davanti all'Assemblea, ma, qualora sia presentato ricorso e nel caso in cui, sebbene personalmente nutra dubbi in proposito, la Corte di giustizia sospenda gli effetti della decisione del Tribunale di primo grado nell'attesa del proprio pronunciamento, ci verremmo a trovare in una posizione difficile relativamente alla relazione elaborata dalla commissione per gli affari costituzionali. Personalmente dubito che la Corte di giustizia intenda emanare un'ordinanza con effetto sospensivo, in assenza della quale possiamo procedere immediatamente all'esame delle disparità che secondo alcuni esisterebbero nel Regolamento del Parlamento. Sono certo che la mia relazione potrà rassicurare molti.
Onorevole Corbett, la risposta che posso dare a lei e all'onorevole Dell'Alba è che naturalmente, se dovesse essere presentato ricorso, ne studierò molto attentamente, con il nostro servizio giuridico, l'eventuale carattere sospensivo. Tale aspetto verrà esaminato con la massima attenzione.
Signora Presidente, la sentenza è molto chiara, ma in una società di diritto ci deve essere naturalmente il diritto d' appello e gli effetti non devono intervenire prima che l' istanza suprema sia pervenuta ad una propria conclusione. La sentenza è molto chiara anche per quanto riguarda gli obblighi del Parlamento. La premessa 157 dice esplicitamente che "spetta al Parlamento, nel rispetto delle procedure interne in materia, accertare se le differenze di trattamento tra le due categorie di deputati, derivanti dalle suddette disposizioni interne, siano tutte necessarie e quindi anche oggettivamente giustificate". Per usare il linguaggio dei nostri giorni, ci viene sostanzialmente detto "senza mezzi termini" che dobbiamo riesaminare le nostre regole per vedere se sono discriminanti o no.
Credo che ci debba essere assoluta parità di opportunità per tutti i deputati del Parlamento e per le entità politiche come il Partito radicale italiano. Deve avere evidentemente gli stessi diritti politici dei gruppi politici, eccezion fatta per alcuni diritti dei gruppi assolutamente specifici, ma è necessario rivedere le regole in modo critico e garantire che le entità politiche abbiano le stesse possibilità di lavorare al Parlamento. Per questo vorrei invitarla, signora Presidente, a sollecitare il servizio giuridico ad esaminare accuratamente la sentenza e verificare dove dobbiamo migliorare le regole al fine di garantire una piena parità. Inoltre vorrei chiedere che la sentenza sia trasmessa alla Conferenza dei presidenti in occasione della prossima riunione dopo che ne sarà stato effettuato il chiarimento; avremo così modo di discutere un pacchetto contenente misure per gli indipendenti e per le entità politiche più piccole che non sono sufficientemente grandi da poter costituire un gruppo, al fine di assicurare un trattamento equo dei deputati.
Signora Presidente, date le circostanze, devo informarla che un gruppo di scolari da me invitati per questa settimana - per la precisione domani - ha annullato la visita. Mi è giunta voce che il mio gruppo non è il solo colpito dal fenomeno e che questa settimana la metà dei gruppi di visitatori invitati al Parlamento hanno annullato la loro visita. Gli interessati, o meglio i loro genitori, hanno paura che le misure di sicurezza adottate dal Parlamento non siano sufficienti e che i loro figli potrebbero trovarsi in pericolo. Le chiedo pertanto di dare piena assicurazione all'opinione pubblica sull'efficacia delle misure di sicurezza. Se ciò non fosse possibile, occorrerebbe riflettere sull'opportunità di un'eventuale sospensione generale delle visite. Vorrei rivolgerle anche un'altra richiesta a titolo personale: sarei lieto se i contingenti che non possono essere utilizzati a causa delle rinunce non andassero persi, bensì venissero conservati per il futuro, in modo tale che i gruppi che, per ovvi motivi, non vengono adesso in Parlamento possano recuperare la visita in un momento successivo.
Questa sera si svolgerà una riunione dell'Ufficio di presidenza: farò presente la sua proposta.
Signor Presidente, chiedo di parlare per fatto personale ai sensi dell'articolo 122 del nostro Regolamento, che dà in questo caso un tempo di parola di tre minuti. Comunque non ne abuserò.
Ieri sera un'agenzia italiana ha riportato la notizia di una lettera inviata alla Presidente Fontaine dall'onorevole Tajani circa gli interventi svolti nel corso del dibattito sul Consiglio straordinario del 21 settembre scorso dall'onorevole Barón e da me. Innanzitutto, le chiedo di verificare e di far verificare se la Presidente ha ricevuto questa lettera. Inoltre, mi pare di capire, sempre dall'agenzia - perché la lettera non l'ho letta - che si chieda alla nostra Presidente di fare una cosa impropria e cioè di prendere un'iniziativa a tutela del parlamento italiano. Non so con quale prerogativa la Presidente del Parlamento europeo potrebbe prenderla. Presumo inoltre che i Presidenti delle Camere italiane siano perfettamente in grado di difendere le loro istituzioni.
Voglio precisare poi che sia il collega Barón che la sottoscritta non abbiamo svolto alcun attacco a quel parlamento. Abbiamo invece rilevato quella che ci sembra una grave incoerenza del governo italiano che a Bruxelles non presenta alcuna riserva nel sottoscrivere il piano d'azione contro il terrorismo a conclusione del Consiglio straordinario né risulta abbia mosso obiezioni di sorta nel Consiglio " giustizia e affari interni", mentre l'Italia si fa promotrice di una legge che rende molto più difficile la cooperazione giudiziaria, fatto, questo, rilevato da illustri giuristi, dalla stampa internazionale, oggi anche dal giudice americano Calabresi, capo della Corte d'appello di New York, il quale dice che l'Italia imbocca la strada opposta rispetto agli Stati Uniti e a tutta la comunità internazionale.
Comunque, noi abbiamo espresso liberamente un'opinione. L'onorevole Tajani in questo dibattito ha fatto altrettanto perché ha confutato questi argomenti con altri argomenti. A questo punto, francamente non capisco cosa dovrebbe fare la nostra Presidente, se non difendere le prerogative di questo Parlamento che garantisce, ai sensi dell'articolo 2, l'indipendenza del mandato parlamentare e, visto che sia io che l'onorevole Barón non abbiamo violato alcuna norma di comportamento prevista dal Regolamento, penso che la signora Fontaine non debba fare niente. Mi sembra tra l'altro bizzarro da parte dell'onorevole Tajani lamentare una presunta ingerenza chiedendo poi alla Presidente di fare altrettanto. Detto questo, vorrei che lei, signor Presidente, riferisse alla signora Fontaine che, prima della conclusione di questa tornata, vorremmo sapere se e come intende rispondere alla lettera dell'onorevole Tajani.
Informeremo naturalmente la Presidente di questa sua richiesta. Sono certo che la signora Fontaine risponderà il più presto possibile.
Signor Presidente, sempre per fatto personale. Non credo che la Presidente Fontaine abbia bisogno di lezioni di diritto parlamentare per sapere cosa debba fare.
Mi riferisco alla lettera che ho inviato ieri alla Presidente. Le agenzie non sono la fonte dell'informazione, bensì il testo della lettera che ho inviato alla Presidente Fontaine per chiederle se ritenga opportuno intervenire a seguito di alcune dichiarazioni fatte in quest'Aula dal presidente del gruppo socialista, l'onorevole Barón Crespo, e da altri parlamentari dello stesso gruppo; non mi pare di aver citato nella lettera l'onorevole Napoletano, ma non ho alcuna preoccupazione a contestare alcune delle sue affermazioni.
Il problema non è l'interferenza del Parlamento europeo sul parlamento italiano, ma è che in quest'Aula sono riecheggiate, ieri e l'altro ieri, cioè sin dall'inizio della tornata, parole che sanno di interferenza sul parlamento italiano. Infatti, quando si chiede ripetutamente di verificare se le leggi che vengono approvate sono in coerenza con quanto deciso dal Consiglio dei ministri e nessuno contesta la valutazione dello stesso Consiglio, io ripeto e continuo a ripetere, e l'ho già detto ieri all'onorevole Napoletano e al gruppo socialista, che avevano fatto interventi su una questione che riguarda affari interni italiani - il parlamento italiano, grazie a Dio, è ancora sovrano, non dev'essere sottoposto a tutela - che, per quanto riguarda le norme sulle rogatorie internazionali, si tratta di una verifica di una legge di ratifica dell'accordo tra Italia e Svizzera e la norma fondamentale è quella che attua l'articolo 3 della Convenzione europea di assistenza giudiziaria firmata a Strasburgo da tutti i paesi europei e in vigore in Italia fin dal 1961. L'articolo 3 stabilisce l'obbligo dello Stato richiesto di una rogatoria di assistenza giudiziaria di inviare allo Stato richiedente gli originali dei documenti aventi valore di prova o, in subordine, la copia munita di certificazione di autenticità. Qui non si tratta di non combattere il terrorismo; noi siamo sempre stati, come forza politica e come governo nazionale, espressione di questa forza politica con il suo Presidente del Consiglio impegnato fortemente contro il terrorismo. Non vorrei che in quest'Aula, in maniera distorta, si dicesse che l'approvazione di una norma che è applicazione dell'articolo 3 della Convenzione europea di assistenza giudiziaria, che troppe volte è stata violata da magistrati in Italia, viene contrabbandata come una norma che agevola il terrorismo, perché così non è. Da qui la richiesta d'intervento, se lo riterrà opportuno, della Presidente Fontaine.
L'ordine del giorno reca la relazione (A5-0313/2001), presentata dall'onorevole González Álvarez sul progetto comune, approvato dal Comitato di conciliazione, concernente la direttiva del Parlamento europeo e del Consiglio sulla sicurezza generale dei prodotti [3644/2001 - C5-0298/2001 - 2000/0073(COD)].
. (ES) Signor Presidente, non credo che utilizzerò i cinque minuti.
Si tratta della terza lettura e di una procedura di conciliazione che stiamo seguendo già da molto tempo. Esprimo la mia soddisfazione per il dialogo che c'è stato tra Consiglio, Commissione e Parlamento europeo, un dialogo che ha reso le cose molto più facili. Naturalmente, il risultato di una conciliazione non è mai completamente positivo, né per gli uni né per gli altri; di solito, comunque, è abbastanza buono, anche se presenta alcuni difetti.
Ritengo che le altre due Istituzioni abbiano accolto emendamenti importanti tra quelli presentati dal Parlamento europeo in prima lettura. Ad esempio, gli emendamenti in cui si chiede che, nell'ambito della sicurezza dei prodotti, si tenga conto non soltanto della responsabilità dei produttori ma anche di quella dei distributori; che sia fornita un'informazione chiara sui possibili rischi nelle lingue dei diversi Stati dell'Unione; che ci siano uno scambio d'informazioni più rapido e una maggiore cooperazione tra gli Stati per evitare l' immissione sul mercato di prodotti pericolosi e infine che vengano ritirati i prodotti considerati pericolosi, anche se già commercializzati. E' stato accolto inoltre un emendamento, anche se non come volevano i colleghi britannici, volto a introdurre le peculiarità di alcune attività commerciali di carattere benefico nel Regno Unito. Penso che sia stata ripresa una parte importante delle proposte del Parlamento europeo.
Altre, tuttavia, non sono state accolte; così, in seconda lettura, abbiamo presentato soltanto sette emendamenti, con i quali abbiamo cercato di riproporre ciò che non era stato accettato dalle altre Istituzioni. Tali emendamenti riguardavano un punto molto importante per noi: l'inclusione dei servizi in una proposta che la Commissione sta preparando e per la quale quest' ultima si è impegnata a ottenere risultati entro il 2003. Ritengo si tratti di una proposta particolarmente rilevante per noi, perché la sicurezza dei servizi deve avere lo stesso rango della direttiva che oggi stiamo riesaminando.
Dobbiamo anche considerare il principio di precauzione; ovvero, quando sussiste un sospetto fondato sulla pericolosità di un prodotto, si deve applicare tale principio cautelare, di cui si parla tanto ma a cui si ricorre ben poco. Va poi garantita la possibilità di avere un certificato esterno che completi la certificazione ufficiale. Esiste anche un accordo sulla comitatologia che, anche in questo caso, non è quello auspicato dal Parlamento; vi è però la proposta d'informare in modo permanente e regolare il Parlamento europeo e il Consiglio.
Inoltre sono ripresi chiaramente alcuni temi che, nella proposta finale, sollevavano alcune preoccupazioni.
Vorrei sottolineare solo un tema proposto all'inizio dalla stessa Commissione, ovvero il divieto di esportare in paesi terzi prodotti che non sono considerati sicuri in Europa. Per pochissimi voti, tale proposta non ha potuto compiere il proprio percorso qui in Parlamento e, ovviamente, non risulta nel documento finale. Devo dire, come relatrice, che è forse questo il nostro cruccio maggiore. Ritengo si corra il rischio concreto che, come possiamo quotidianamente osservare, individui con pochi scrupoli esportino in paesi del Terzo mondo prodotti che non sono innocui. Si tratta di una questione che mi preoccupa moltissimo. La Commissione europea si è impegnata oralmente ad applicare un controllo molto rigido affinché ciò non avvenga, però sarebbe stato più sicuro includere tale impegno nella proposta, in modo che non sussista alcun rischio di esportazione in paesi del terzo mondo di prodotti che gli europei considerano pericolosi.
Pertanto, signor Presidente, nonostante questa spina nel fianco della relatrice, per il fatto che il divieto esplicito di esportazione dei prodotti pericolosi nei paesi del terzo mondo non è stato incluso nella direttiva, ritengo che, come dicevo all'inizio, si tratti di una proposta che non soddisfa totalmente né il Consiglio né la Commissione, e forse neppure il Parlamento, ma che è il risultato di un processo di conciliazione in cui vi è stato, è vero, un dialogo molto fruttuoso tra tutte le Istituzioni, del quale sono molto soddisfatta.
Signor Presidente, onorevoli colleghi, il mercato interno può funzionare solamente se si adottano le misure adeguate e si garantisce la sicurezza dei consumatori all'interno di uno spazio privo di frontiere, nel quale deve esistere un livello omogeneo di tutela e non una varietà di sistemi. Questa proposta mira ad ottenere tale protezione uguale per tutti. Il fatto è che da qualche anno a questa parte i consumatori si sentono sempre più insicuri, a causa sia delle frodi, sia, in positivo, dei progressi della scienza. E' stato così possibile stabilire che molti prodotti in commercio non corrispondono più alle norme di sicurezza corrispondenti al livello delle conoscenze. Per tale ragione questa relazione è importante e necessaria, e ringraziamo la relatrice per il suo notevole impegno.
Particolarmente importante è che questa direttiva si applichi ai prodotti indipendentemente dalle modalità di commercializzazione. Bisogna infatti tener conto degli sviluppi del mercato, del quale fanno parte anche le vendite a distanza e il commercio elettronico.
La sicurezza dei consumatori non deve valere solo per i bambini e gli anziani, ovvero le parti più deboli della nostra società, come si sottolinea sempre, ma deve essere garantita per tutti. E' quindi giusto e necessario evitare che le merci non più rispondenti alle norme e ritirate dal commercio rientrino in circolazione sui mercati dei paesi terzi, costituendo un rischio per la salute di quei consumatori.
Per raggiungere questi obiettivi, una delle cose più importanti da fare è coinvolgere i commercianti. Il rispetto delle vigenti norme di sicurezza non può essere affidato unicamente all'autorità pubblica; serve anche il contributo attivo dei commercianti, in modo da migliorare sempre di più il loro rapporto di fiducia con i consumatori. Tuttavia, ciò non eliminerà la necessità dei controlli: l'efficacia delle norme dipenderà dall' effettiva esecuzione degli stessi. Ecco perché le misure di sorveglianza avranno un'importanza capitale. Questa rete di autorità di controllo degli Stati membri è quindi necessaria e speriamo che possa entrare in funzione al più presto.
Dichiaro ripresa la sessione del Parlamento europeo, interrotta il 4 ottobre 2001.
Ricorderete, onorevoli colleghi, che l' 8 ottobre scorso 104 passeggeri e 4 dipendenti dell'aeroporto di Linate hanno perso la vita in un tragico incidente avvenuto tra un piccolo aeromobile privato e un aereo della SAS che doveva effettuare un volo da Milano a Copenhagen.
Subito dopo la catastrofe, ho inviato un messaggio di condoglianze al Presidente del Consiglio italiano e al Primo ministro danese. Dato che l' indomani avevo in programma una visita ufficiale in Danimarca, ho rivolto lo stesso messaggio di persona alle varie autorità che ho avuto modo di incontrare. Tenevo però a testimoniare pubblicamente ancora una volta la nostra solidarietà e la nostra profonda compartecipazione al dolore dei familiari delle vittime.
L' ordine del giorno reca il progetto definitivo di ordine del giorno elaborato dalla Conferenza dei presidenti ai sensi dell' articolo 110 del Regolamento.
Presidente. Faccio presente che dobbiamo procedere all' elezione del Vicepresidente in sostituzione dell' onorevole Wiebenga. L' elezione è prevista per martedì. Vi ricordo che le candidature vanno presentate entro le 18.00 di oggi.
A norma dell' articolo 62, paragrafo 5 del Regolamento, 95 deputati si sono opposti all'applicazione della procedura di delega del potere deliberante a una commissione per la relazione della onorevole Corbey sugli imballaggi e i rifiuti di imballaggio, prevista per il turno di votazioni delle 12.00 di martedì. La relazione verrà dunque iscritta all' ordine del giorno della prossima tornata, secondo la consueta procedura.
Signora Presidente, sono relatore sul punto concernente la Macedonia, iscritto all' ordine del giorno di domani. La Commissione, tuttavia, ci ha appena comunicato che tale punto andrebbe ritirato. In veste di relatore, ma anche a nome del gruppo PSE, propongo lo stralcio di questo argomento dall' ordine del giorno di domani, ai sensi dell'articolo 144 del Regolamento. Ciò in quanto ci risulta che la Commissione intenda da un lato destinare più fondi in aiuti alla Macedonia, dall' altro prorogare la durata degli aiuti nel tempo.
Propongo pertanto il ritiro di questo punto dall' ordine del giorno della presente tornata, per trattarlo invece nella tornata di novembre, rinviandolo quindi alla commissione per i bilanci così come alle altre commissioni chiamate a emettere un parere in materia, ossia la commissione per gli affari esteri e la commissione per l' industria.
Certamente, onorevole Färm, le posso confermare queste informazioni. Effettivamente la Commissione sta rivedendo la proposta per tenere conto del fabbisogno di ulteriori risorse finanziarie comunicato dal Fondo monetario internazionale.
Ci sono obiezioni alla proposta appena avanzata dall' onorevole Färm, che si affianca alla proposta della Commissione?
Presidente. Ai sensi dell'articolo 114, sono state ricevute le opposizioni di 37 deputati all'applicazione della procedura senza relazione per la proposta di decisione del Consiglio concernente l' ammissione della Comunità europea alla commissione del Codex Alimentarius, iscritta nel turno di votazioni delle 12.00 di martedì.
La suddetta proposta di decisione viene dunque rinviata alla commissione competente.
Signora Presidente, intervengo sull'ordine del giorno, nel quale vedo che manca un tema urgente, che mi permetto di segnalare rapidamente all'attenzione della Presidenza e dei colleghi. Con una sorprendente e grave decisione, la fondazione tedesca "Memoria, responsabilità e futuro", espressione del governo tedesco e delle imprese nazionali, ha deciso di escludere dal risarcimento degli ex lavoratori coatti in Germania gli internati militari italiani e persino una parte rilevante degli internati civili, limitando i risarcimenti ai civili che sono stati internati nei campi di sterminio veri e propri. Sono, queste, esclusioni non giustificate da un punto di vista giuridico e impedirebbero quella forte riconciliazione fra i popoli europei divisi dalle tragiche esperienze della Seconda guerra mondiale. Mi pare necessario un intervento per evitare questa grave discriminazione, nei risarcimenti tedeschi, a danno degli internati militari e civili italiani.
Signor Presidente, i colleghi avranno letto sui quotidiani di oggi del rifiuto opposto dalla Repubblica francese alla richiesta di riconoscere l' extraterritorialità del Parlamento europeo. Pare che il governo francese abbia rifiutato di concedere il visto al Presidente della Repubblica cinese che gli avrebbe consentito di venire al Parlamento per partecipare a un incontro. Ciò equivale al diniego del nostro status come Parlamento sovranazionale e spero che lei farà le sue rimostranze al governo francese per il rifiuto di concedere il visto al Presidente Chen ...
...insistendo sul fatto che l' Unione europea dovrebbe riconoscere un paese che esiste in quanto fiorente democrazia parlamentare da ormai quattordici anni e sullo status che esso dovrebbe avere in un mondo dove le democrazie devono cooperare tra loro.
Prendo atto di questo suo intervento. Naturalmente la Presidente ne sarà debitamente informata.
Signor Presidente, la questione è stata discussa la settimana scorsa in commissione affari esteri. Non ci pare una buona idea accondiscendere a questa richiesta di applicazione della procedura d'urgenza per diversi motivi: sembra una questione tecnica, ma ai nostri occhi è una decisione prettamente politica che deve essere ben preparata in questo Parlamento.
Due sono i problemi in discussione. Primo, il futuro degli aiuti dell'Unione europea ai Balcani. Passerà attraverso un'agenzia o attraverso delegazioni? La questione ancora non è chiara. Pertanto la Commissione ha chiesto al Commissario responsabile, Patten, di venire la settimana prossima alla commissione parlamentare per discutere della questione.
Un secondo punto è che questa proposta in Macedonia ha generato una certa inquietudine. Ci pare una buona idea prendere il tempo necessario per discutere approfonditamente della questione con le autorità macedoni prima che il Consiglio prenda una decisione.
E infine, la commissione è in grado di approvare una relazione già la prossima settimana, affinché si possa votare nella prossima tornata di novembre. Ci sono dunque tutti i motivi per non approvare la richiesta di applicazione della procedura d'urgenza.
(Il Parlamento respinge la richiesta di applicazione della procedura d'urgenza)
Proposta di decisione del Consiglio che definisce la posizione della Comunità europea nella Conferenza dei ministri prevista dall'accordo che istituisce l'Organizzazione mondiale del commercio in merito all'adesione della Repubblica popolare cinese all'Organizzazione mondiale del commercio [C5-0487/01 - 2001/0218(CNS)]
. (SV) Signor Presidente, chiedo l' applicazione della procedura d' urgenza a questo documento, in quanto agevolerebbe la partecipazione della Cina all' imminente sessione di Doha.
(Il Parlamento accoglie la richiesta di applicazione della procedura d'urgenza)
Proposta di decisione del Consiglio che definisce la posizione della Comunità europea nella Conferenza dei ministri prevista dall'accordo che istituisce l'Organizzazione mondiale del commercio in merito all'adesione del Territorio doganale separato di Taiwan, Penghu, Kinmen e Matsu (Taipei cinese) all'Organizzazione mondiale del commercio
. (SV) Signor Presidente, l' argomentazione a sostegno dell' urgenza è la medesima che nel caso precedente: ossia, consentire che anche Taiwan possa partecipare alla sessione di Doha.
(Il Parlamento accoglie la richiesta di applicazione della procedura d'urgenza)
L'ordine del giorno reca la raccomandazione per la seconda lettura (A5-0319/2001) della commissione per l'occupazione e gli affari sociali, relativa alla posizione comune sulle misure comunitarie di incentivazione nel settore dell'occupazione [8432/1/2001 - C5-0294/2001 - 2000/0195(COD)] (Relatore: onorevole Jensen).
Signora Commissario, la politica dell' occupazione dell' Unione europea si esplicita in un coordinamento aperto nel contesto del quale gli Stati membri fissano obiettivi comuni, procedono a uno scambio di esperienze e valutano reciprocamente i risultati e la politica dell' occupazione. Si tratta di un processo aperto dove il singolo paese sceglie direttamente quali strumenti utilizzare per raggiungere gli obiettivi comuni, e il Parlamento europeo vede molto favorevolmente anche che il processo diventi più aperto coinvolgendo e impegnando ampiamente l' opinione pubblica. La relazione oggi in discussione riguarda l' attuazione dell' articolo 129 del Trattato di Amsterdam relativo alle misure di incentivazione del settore dell' occupazione. Si tratta di autorizzare le misure di politica dell' occupazione per i prossimi cinque anni, i fondi per le analisi, le statistiche, le conferenze, le relazioni e così via. La politica dell' occupazione sarà valutata nel 2003; si tratterà del primo coordinamento aperto ad essere valutato e i fondi destinati alla politica dell' occupazione dovranno finanziare anche tale valutazione.
In prima lettura il Parlamento aveva approvato 17 emendamenti alla proposta della Commissione che vertevano sulle seguenti tematiche. Avevamo espresso il nostro favore a un rafforzato coinvolgimento nel processo delle parti sociali e delle autorità locali e a una maggiore attenzione ad una più estesa pubblicizzazione dei risultati della politica di informazione e di occupazione. Avevamo sollecitato una maggiore sottolineatura delle pari opportunità per le donne nella politica dell' occupazione, ulteriori proposte per il coinvolgimento del Parlamento e il collegamento con altre attività comunitarie. In ultima analisi avevamo sollecitato - richiesta non meno importante - progetti pilota per rafforzare l' informazione e lo sviluppo di una metodologia della politica dell' occupazione a livello locale e regionale e conseguentemente il Parlamento aveva proposto un aumento del bilancio.
Il Consiglio ha accettato alcuni degli emendamenti del Parlamento, tra cui quelli che chiedono una maggiore partecipazione delle parti sociali e delle autorità locali e regionali. Il Consiglio ha inoltre recepito alcune proposte relative alle pari opportunità, ma alcuni emendamenti del tutto essenziali per il Parlamento il Consiglio non ha voluto recepirli. In tale contesto è emerso, in sede alla commissione per l' occupazione, un forte sostegno inteso a ripresentare gli emendamenti della prima lettura che il Consiglio non ha accolto. La maggioranza parlamentare ha combattuto a lungo a favore del contributo locale e regionale alla politica dell' occupazione e abbiamo sottolineato che lo scambio di esperienze e di metodi sul piano locale e del volontariato può essere finanziato tramite l' articolo 129. Se consideriamo infatti la disoccupazione nell' Unione europea la caratteristica di tale fenomeno è che esso si concentra a livello locale e regionale, a livello di sacche di povertà, isole di disoccupazione e l' impegno locale è fondamentale per promuovere il lavoro. Per tale motivo ha senso parlare di piani d' azione locali e scambio di esperienze e informazioni relative a tali iniziative.
Signora Presidente, vorrei intervenire su una questione che di certo riveste grande interesse. Mi esprimo in veste di portavoce del partito laburista per l'Irlanda del Nord. Senza dubbio l'Assemblea sarà lieta di apprendere gli ultimi sviluppi del processo di pace in Irlanda del Nord e la decisione di consegnare le armi. Queste notizie forniscono un esempio di ciò che si può ottenere nell'ambito di negoziati pacifici.
E' doveroso offrire un tributo a coloro che affrontano con impegno i momenti difficili del processo di pace e dei negoziati in corso. Va ricordata la determinazione di tutte le persone impegnate in questo processo, compresi David Trimble e non ultimo un parlamentare europeo, l'onorevole John Hume, che da oltre trent'anni si batte per la pace.
Onorevole Cashman, la buona notizia da lei ricordata è per me motivo di particolare soddisfazione, tanto più che la settimana scorsa mi trovavo in Irlanda in visita ufficiale e tutti eravamo in attesa di una simile notizia. La ringrazio per il suo intervento.
Signora Presidente, come ha saputo, all'inizio della settimana mi trovavo in Scozia per protestare contro la base sottomarina nucleare Trident e sono stata arrestata. Qual è la situazione per quanto riguarda l'immunità parlamentare in altri Stati membri? Pensavo che non potessimo essere arrestati in simili circostanze.
Non ho nulla contro la polizia scozzese. Gli agenti sono stati estremamente cortesi. Conoscevano la nozione di manifestazione pacifica. Forse dovrebbero addestrare i poliziotti in posti come Genova e insegnare loro come reagire alle proteste pacifiche.
Vorrei un chiarimento in merito all'immunità parlamentare. Non stavo turbando l'ordine pubblico, cercavo di garantire la pace chiedendo l'eliminazione delle armi nucleari nel mondo. In secondo luogo, riguardo alla mia immunità: non ha forse alcun valore se mi trovo in un altro paese?
Onorevole McKenna, è ovvio che ero stata informata dell'accaduto e sono lieta di vedere che è tornata tra noi. Esamineremo in modo molto approfondito la situazione rispetto al protocollo. Se ve ne sarà motivo, adotterò tutte le misure necessarie per assicurare un'adeguata protezione dei deputati.
Signora Presidente, dopo questo intervento ispirato da puro interesse personale, mi consenta di tornare su più importanti questioni di attualità. Vorrei unirmi a quanto affermato dal mio collega, onorevole Cashman, in particolare per ricordare che il Parlamento europeo ha sempre appoggiato attivamente il processo di pace in Irlanda del Nord. La strada verso la pace è lunga e talvolta incerta, e nessuno lo sa meglio del nostro stesso vincitore del premio Nobel per la pace, John Hume.
Sono cresciuta in Irlanda del Nord all'ombra della violenza, del terrorismo, delle intimidazioni. Assistiamo ora alla posa di una nuova pietra miliare nel ritorno alla pace per le generazioni future. Vorrei quindi chiederle di scrivere, a nome del Parlamento europeo, a tutte le parti interessate esprimendo le nostre congratulazioni per questa importante iniziativa. Mi auguro che anche la Presidenza belga trasmetta un messaggio analogo a nome del Consiglio per i 15 Stati membri.
Onorevole McCarthy, seguirò molto volentieri le sue indicazioni. Posso dire che tutte le persone che ho incontrato erano più che consapevoli del contributo che il Parlamento europeo ha sempre fornito alla causa del processo di pace nell'Irlanda del Nord.
Signora Presidente, non intendo ritardare lo svolgimento della seduta, ma vorrei solo riprendere una questione, sollevata in diverse occasioni, riguardo all'immunità parlamentare. Potrei sbagliarmi, ma mi risulta che l'immunità parlamentare sia volta a consentire al deputato di rappresentare liberamente i suoi elettori all'interno del Parlamento, non fuori. Questo non significa che un deputato possa necessariamente manifestare il proprio parere in qualsiasi modo scelga di farlo. In altre parole, quando si è fuori dal Parlamento si è uguali a qualsiasi altro cittadino. Si è da soli.
Onorevole Beazley, come sa, le questioni riguardanti l'immunità sono sempre molto delicate. A questo proposito è stato designato un relatore, l'onorevole Duff, al quale chiedo di tener presente anche gli aspetti sollevati in Aula dai vari deputati intervenuti sull'argomento, in modo da avere un documento il più esauriente possibile sulla situazione. Ringrazio quindi l'onorevole Duff per voler portare a termine il suo studio.
Signora Presidente, come italiano desidero esprimere un ringraziamento alla collega McKenna per l'esortazione che rivolge alla polizia italiana ad imitare la polizia scozzese. Desidero anche manifestare solidarietà per la sua disavventura e apprezzamento per il suo impegno sociale. Ringrazio a nome della polizia italiana, che credo, comunque, non abbia grandi modelli da andare a cercare in Europa. Probabilmente la polizia scozzese è stata cortese e corretta perché, se la polizia deve imitare un altro corpo di polizia, forse anche i dimostranti dovrebbero imitare altri dimostranti: vale a dire che la polizia è stata cortese e corretta perché sicuramente i dimostranti che erano con la collega McKenna non hanno imitato i dimostranti di Genova.
L'ordine del giorno reca le dichiarazioni del Consiglio e della Commissione sulla riunione del 19 ottobre 2001 a Gand.
Signora Presidente, signor Presidente della Commissione, onorevoli deputati al Parlamento europeo, in ossequio ad una bella tradizione sono venuto qui oggi, qualche giorno dopo la riunione del Consiglio europeo di Gand, per relazionare sulle consultazioni che vi si sono svolte. Non preoccupatevi: sarò conciso e concreto.
Il Consiglio europeo di Gand è stato il secondo Consiglio riunitosi sotto la Presidenza belga e, come già il primo del 21 settembre a Bruxelles, è stato fortemente influenzato dalle conseguenze degli attentati compiuti a New York e Washington - né sarebbe potuto essere diversamente.
Signora Presidente, volevo proporre una mozione d'ordine all'attenzione del Parlamento nel momento in cui - oggi - ci accingiamo a votare l'atto più importante che siamo chiamati ad approvare, cioè il bilancio. Nove persone sono morte ieri sotto il tunnel del Gottardo a causa di un incidente stradale. Questo deve richiamarci a una maggiore responsabilità nel momento in cui andremo a votare, alla voce "infrastrutture", le opere necessarie e oramai indilazionabili con cui l'Europa deve provvedere al problema del traffico attraverso i valichi alpini.
Oggi discuteremo della riapertura del Monte Bianco, con molti problemi collegati all'aspetto economico e all'aspetto ambientale. Rammentiamoci anche di questo: l'incidente del Gottardo è stato causato, in larga misura, dal surplus di traffico che il Gottardo, il Brennero e gli altri valichi alpini si sono dovuti sobbarcare proprio in seguito alla chiusura del Monte Bianco. Dobbiamo allora votare con convinzione le infrastrutture per accelerare l'iter che serve a ricostruire il tunnel del Brennero ferroviario, il tunnel ferroviario del Fréjus e spostare la gomma su rotaia, con beneficio per la sicurezza di chi viaggia e anche per l'ambiente circostante. Ricordiamoci quando voteremo.
Progetti di emendamento alle Sezioni I, II, IV, V, VI, VII e VIII del progetto di bilancio generale per l'esercizio 2002 riguardanti il Parlamento europeo, il Consiglio, la Corte di giustizia, la Corte dei conti, il Comitato economico e sociale, il Comitato delle regioni, il Mediatore e il Garante europeo per la protezione dei dati
Maij-Weggen (PPE-DE). (NL) Signora Presidente, vorrei proporre una modifica orale all' emendamento numero 192. Il vecchio testo, molto breve, era il seguente: "And furthermore research-projects making use of primates are also excluded" . Propongo di modificare il testo come segue: "Financing of research-projects making use of primates is suppressed within two years, unless it is proved that alternatives are not available" . Se l' emendamento sarà accolto, potrà essere combinato al n. 372. Avremo così un buon testo. Mi sono accordata in tal senso con la onorevole Buitenweg.
(Essendosi alzati più di dodici deputati, l'emendamento orale non è preso in considerazione)
Signora Presidente, abbiamo sentito un applauso entusiasta alla fine della votazione. Posso anche capirne il motivo, giacché è sempre una procedura molto lunga. Vorrei tuttavia chiedere di sottoporre al voto ancora un emendamento. Avrei dovuto dirlo all' inizio, ma era già in corso la votazione. Si tratta della Corte dei conti. Abbiamo appena votato sull' importo di un milione per la linea di bilancio inerente la costruzione di un edificio per la Corte dei conti, edificio necessario in vista dell' ampliamento. La commissione per i bilanci vorrebbe chiedere l' iscrizione in riserva di un importo aggiuntivo di sei milioni di euro affinché l' anno prossimo si possa procedere a una nuova iniezione di capitale. In ultima analisi, questa operazione rappresenta un risparmio considerevole per il contribuente e crea un margine ulteriore per i prossimi esercizi finanziari. Vi chiedo quindi di votare su quest' ultimo emendamento, che prevede l' iscrizione in riserva di un importo aggiuntivo di sei milioni di euro per la linea di bilancio 206.
Relazione (A5-0330/2001) dell' onorevole Costa Neves a nome della commissione per i bilanci, sul progetto di bilancio generale dell'Unione europea per l' esercizio 2002 (C5-0300/2001 - 2000/2324(BUD)) e sulla lettera rettificativa n. 1/2002 al progetto di bilancio generale dell'Unione europea per l' esercizio 2002 (12733/2001 - C5-0495/2001) (Sezione III - Commissione)
Signora Presidente, la votazione è stata effettuata, ma durante la votazione del bilancio ci siamo espressi contro questa idea e, pertanto, la parte è stata tolta dal bilancio. Adesso votiamo a favore di questo paragrafo, il che è in contrasto con quanto votato a proposito del bilancio. Vi è quindi una contraddizione di cui il Parlamento dev' essere consapevole. La verità è però che la votazione è già stata fatta.
Relazione (A5-0329/2001) della onorevole Buitenweg a nome della commissione per i bilanci, sul progetto di bilancio generale dell' Unione europea per l' esercizio 2002 (C5-0300/2001 - 2000/2325(BUD)) e
sulla lettera rettificativa n. 1/2002 progetto di bilancio generale dell' Unione europea per l' esercizio 2002 (12733/2001 - C5-0495/2001)
Dichiaro ripresa la sessione del Parlamento europeo, interrotta giovedì 25 ottobre 2001.
Onorevoli colleghi, dalla nostra ultima tornata il terrorismo ha purtroppo colpito di nuovo in modo crudele la Spagna. Il 7 novembre, José María Lidón Corbi, giudice e docente di diritto nei Paesi baschi, è rimasto vittima di un vile assassinio mentre usciva di casa a Getxo.
Il giorno prima a Madrid i terroristi avevano fatto esplodere un' autobomba provocando un centinaio di feriti.
Personalmente a nome del Parlamento europeo, ho immediatamente presentato le mie più sincere condoglianze alla famiglia della vittima, nonché i nostri auguri di pronta guarigione ai feriti dell'attentato.
Ancora una volta, i terroristi dell'ETA hanno confermato di negare il diritto alla vita, di rifiutare il principio stesso dello Stato di diritto, e ne danno ancora una volta dimostrazione proprio colpendo un giudice.
Ieri l'Algeria è stata colpita da un'ondata di maltempo che a tuttora ha mietuto 538 vittime e 316 feriti.
Ho immediatamente espresso al popolo algerino la nostra profonda costernazione per questo cataclisma abbattutosi su Algeri, oltre alla nostra più totale solidarietà per il dramma umano che colpisce il paese. Ho chiesto anche al Presidente Bouteflika di trasmettere a nome di tutti noi la testimonianza del nostro più profondo cordoglio alle famiglie delle vittime e ai loro cari. Auspico vivamente che l'Unione europea partecipi attivamente agli aiuti di emergenza da inoltrare quanto prima.
Ieri tre giornalisti sono stati uccisi in Afghanistan durante un'imboscata a opera dei talibani. Johanne Sutton, Pierre Billaud e Volker Handloik sono morti nel pieno esercizio della loro professione, che era anche la loro passione. Il loro coraggio permetteva a tutti noi di essere sempre informati sugli eventi in Afghanistan. Vorrei che rendessimo loro omaggio testimoniando il nostro più profondo cordoglio alle famiglie e ai loro colleghi di lavoro.
Questo pomeriggio, meno di un'ora fa, un aereo di linea americano si è schiantato sul quartiere del Queens nei pressi dell'aeroporto John Fitzgerald Kennedy di New York, mentre trasportava più di 260 passeggeri e membri dell'equipaggio. Per ora non conosciamo né il numero esatto né le circostanze precise di questa tragedia. Vi invito, onorevoli colleghi, a osservare un minuto di silenzio in omaggio a tutte queste vittime.
Onorevoli colleghi, sono particolarmente lieta di salutare il ritorno fra noi del collega onorevole Olivier Dupuis, reduce da due settimane di prigionia in Laos.
Vorrei ringraziare tutti coloro che hanno contribuito a questo lieto fine. Nei miei interventi sia presso il Presidente in carica del Consiglio, Ministro Michel, che presso l'Alto rappresentante, Javier Solana, avevo sottolineato con molta gravità e solennità che è inammissibile che un paese, con il quale l'Unione europea ha siglato accordi di cooperazione il 29 aprile 1997, possa trattenere per due settimane un eurodeputato, tre altri cittadini dell'Unione europea e un cittadino russo in barba al rispetto più elementare dei diritti dell'uomo e degli obblighi che discendono dall'accordo di cooperazione. Invito con vigore le autorità del Laos a rispettare i principi democratici che hanno sottoscritto, liberando incondizionatamente tutti coloro che siano ancora detenuti in virtù delle loro opinioni.
Signora Presidente, amici, vorrei iniziare ringraziando l' onorevole Zimeray che ha fatto la trasferta di Vientiane; non appena abbiamo avuto modo di parlare con lui, ossia dieci giorni dopo la nostra incarcerazione, si è immediatamente proposto di difenderci e ci ha informato delle iniziative da lei immediatamente avviate; ci ha anche informato degli interventi di numerosi colleghi, in particolare dell' onorevole Brok nonché degli amici e colleghi della commissione per gli affari esteri, i diritti dell'uomo, la sicurezza comune e la politica di difesa, e anche di altri deputati.
Signora Presidente, volevo ringraziare personalmente e sinceramente lei e anche tutti i colleghi; riconosco qui Ignacio Salafranca, Jules Maaten, e molti altri. Ritengo che quest' iniziativa, che figura del resto al progetto dell'ordine del giorno di questa tornata, debba andare avanti. La situazione in Laos è tragica: vorrei ricordare a tutti i colleghi che eravamo in quel paese per difendere la causa di cinque detenuti dimenticati, di alcuni desaparecidos, ma ce ne sono centinaia e centinaia d'altri; la situazione nelle prigioni del Laos è tragica; queste persone non hanno nemmeno diritto a un processo iniquo, ma muoiono nell'oblio senza poter neanche incontrare la loro famiglia, e questa è una situazione purtroppo comune.
La corruzione regna ovunque. Questa è la situazione in Laos: spero che avremo modo di collaborare affinché la situazione cambi quanto prima.
Il processo verbale della seduta di giovedì 25 ottobre è stato distribuito.
). (DE) Signora Presidente, subito dopo la votazione sul progetto di bilancio 2002 avevo chiesto qual era stato il voto sulla linea di bilancio B3-306. Il coordinatore del mio gruppo e io le avevamo inviato una lettera che chiedeva un ulteriore verifica. A tutt' oggi non abbiamo ricevuto risposta. Per quanto riguarda questo punto voglio fare ricorso contro il verbale, affinché il punto venga chiarito a dovere.
Spiego qual è il retroscena: avevamo votato su una riserva - importi e commenti. Era previsto di votare in blocco, ad eccezione di un breve passaggio sul quale si sarebbe votato per parti separate. Poi improvvisamente importi e commenti sono stati messi in votazione separatamente. Ma non era così che avevamo previsto. Pertanto chiedo che si effettui una verifica e desidero che questa mia obiezione figuri a verbale!
L'ordine del giorno reca la votazione sulle richieste di applicazione della procedura d'urgenza ai sensi dell'articolo 112 del Regolamento.
Proposta di regolamento del Consiglio volta a promuovere la riconversione dei pescherecci e dei pescatori che, fino al 1999, dipendevano dall'accordo di pesca con il Marocco [COM(2001) 384 - C5-0407/2001 - 2001/0163 (CNS)]
Signor Presidente, onorevoli colleghi, la commissione per la pesca ha approvato ieri sera la relazione della nostra collega, la onorevole Miguélez Ramos, sulla riconversione dei pescherecci e dei pescatori che dipendevano dall' accordo di pesca con il Marocco.
Desidero porre in evidenza, dinanzi alla Camera, che detta relazione si limita a disciplinare gli aspetti tecnici relativi ai provvedimenti sociali riguardanti le numerose parti coinvolte: si tratta di un tema importante dal punto di vista sociale, e pertanto politico, concernente gli Stati membri interessati dalla suddetta riconversione.
Di conseguenza, Signor Presidente, onorevoli colleghi, sono in condizione di chiedere alla sessione Plenaria di votare a favore della richiesta di applicazione della procedura d' urgenza presentata dal Consiglio, così che tale proposta possa essere dibattuta, all' interno dello stesso, dai ministri della pesca durante la riunione prevista per il giorno 27 di questo mese.
. (EN) Signor Presidente, la commissione per i bilanci comprende le esigenze degli amici della commissione per la pesca. Il 21 novembre è comunque prevista una riunione di conciliazione e non si è ancora giunti a un accordo tra le Istituzioni sul come perfezionare tale accordo o in quale categoria esso verrà perfezionato. Alla luce della decisione presa dal Consiglio "Bilancio" da parte nostra vi è una notevole confusione sul come affrontare la questione. Chiedo che non si applichi la procedura d'urgenza, ma che si rimandi la discussione fino a dopo la riunione di conciliazione del 21 novembre.
Signor Presidente, vorrei esprimere il mio appoggio all'onorevole Wynn. Sono lieto di constatare che la commissione per i bilanci ha assunto un atteggiamento responsabile sulla questione, perché l'idea di un'approvazione tramite procedura d'urgenza, senza discussione, è inaccettabile. Dobbiamo fare molta attenzione a come usiamo il denaro dei contribuenti e guardare al futuro. Si è già detto molti anni fa in quest'Aula che il Marocco non avrebbe accettato un altro accordo con la UE. Lo sapevamo allora e avremmo dovuto agire di conseguenza.
Non si tratta di un caso isolato, ma di una situazione che si ripeterà. Attualmente è in discussione un importante accordo con la Mauritania. Verrà il giorno il cui la Mauritania dirà alla UE che non vuole più un accordo come quello. Cosa faremo allora? Dobbiamo veramente affrontare la questione, vedere in primo luogo come articolare la politica comune sulla pesca e, in secondo luogo, come usare il denaro pubblico. Il modo affrettato in cui si è proceduto in questo caso è inaccettabile.
Inaccettabile perché sapevamo da anni che ci saremmo trovati di fronte a questo problema. Dobbiamo fare estrema attenzione al modo in cui utilizziamo il denaro dei contribuenti. Comprendo i problemi con cui è alle prese la comunità dei pescatori, ma dobbiamo assumere un atteggiamento più responsabile.
Signor Presidente, vorrei sottolineare che la Commissione dei bilanci non ha mai adottato decisioni in relazione a questa materia. Vi sono molti deputati membri della Commissione dei bilanci - in particolare nel mio Gruppo - che come me ritengono la procedura d' urgenza assolutamente raccomandabile. Comprendiamo le motivazioni fornite dal presidente della Commissione per la pesca. A nostro giudizio, in questo caso, è necessaria una base giuridica e comunque da un punto di vista del bilancio, se occorresse modificare tale base a seguito del negoziato con il Consiglio il giorno 21, lo si potrebbe fare senza alcun problema.
Pertanto, non credo che la posizione di questo Parlamento risulterebbe compromessa qualora oggi accettasse l' urgenza e votasse la relazione della onorevole Miguélez Ramos, che, tra l' altro, si concentra maggiormente sulle questioni tecniche della proposta della Commissione in materia di riconversione della flotta che non sui risvolti finanziari, che saranno oggetto di un' altra relazione.
Signor Presidente, la situazione è nota. L' accordo con il Marocco non è stato rinnovato, il che significa che il settore della pesca in Spagna e in parte in Portogallo si viene ora a trovare in una situazione difficile. Anche su richiesta del Consiglio la Commissione ha reagito alla situazione presentando un programma di riconversione e mi sia consentito ribadirlo ancora una volta: non si tratta dell' accordo con la Mauritania, ma di un programma di ristrutturazione per la flotta spagnola e in parte per la flotta portoghese. Si tratta di corrispondere premi di smantellamento; di prevedere misure sociali. Mi sembra corretto che da un lato si dica: colleghiamo la questione di bilancio alla questione della base giuridica. La Commissione, tuttavia, chiede di trattare tempestivamente la questione della base giuridica per il programma di riconversione. Pertanto appoggiamo la richiesta di procedura d' urgenza.
(Il Parlamento approva la richiesta di applicazione della procedura d'urgenza)
Proposta di decisione del Parlamento e del Consiglio europeo relativa al contributo della Comunità europea al "Fondo mondiale per la lotta contro l'HIV/AIDS, la tubercolosi e la malaria"
Signor Presidente, mi oppongo all'applicazione della procedura d'urgenza per una questione di principio, non di sostanza. Sono certo che siamo tutti favorevoli a un fondo mondiale per la salute e il Presidente Prodi ha promesso 120 milioni di euro al G8 di luglio. Tuttavia come molti altri sono profondamente deluso per il fatto che abbiamo dovuto attendere fino a novembre perché la Commissione formulasse qualche suggerimento concreto per poi richiedere l'applicazione della procedura d'urgenza, che nega di fatto al Consiglio e al Parlamento il tempo di discutere o modificare la proposta. Sembra che ci venga chiesto semplicemente di staccare un assegno senza fare storie.
La Commissione indica anche di mettere insieme i fondi prelevando 60 milioni di euro da un accordo sulla pesca e altri 60 milioni di euro dal FES. Nella risoluzione adottata il 25 ottobre, quest'Assemblea ha sottolineato la necessità di ricorrere a fondi nuovi aggiuntivi, diversamente da quanto si sta facendo. Allo stato attuale sembra che si tratti di un versamento una tantum.
Vorrei che la Commissione si impegnasse a trovare e presentarci quanto prima una base giuridica che garantisca la sostenibilità dei finanziamenti al fondo globale per la sanità dopo il 2000. Vorrei l'assicurazione che si tratterà di fondi nuovi, che Parlamento e Consiglio ne saranno tenuti pienamente al corrente e che verranno coinvolti in modo tale da svolgere un ruolo legislativo in questo processo. In quanto parlamentari non possiamo essere trattati in questo modo.
. (EN) Signor Presidente, non ha senso parlare di fondi vecchi e fondi nuovi quando non ci sono fondi!
(Ilarità) Se non si trova un accordo su questo punto quest'anno tramite la procedura d'urgenza, l'anno prossimo non ci saranno finanziamenti per il fondo mondiale per la salute. So che ci sono problemi per avere 60 milioni di euro dal FES, ma francamente il discorso è un altro. Se vogliamo prelevare 60 milioni di euro dal bilancio generale, dobbiamo accettare il ricorso alla procedura d'urgenza, altrimenti non ci saranno finanziamenti per il fondo mondiale per la salute.
Sì, il tema del finanziamento è strettamente collegato al tema precedente. Vengono messi a disposizione 50 milioni di euro dagli importi stanziati per l' accordo di pesca. Evidentemente si tratta di fondi nuovi che in precedenza non erano assolutamente disponibili per altre azioni esterne. Sono messi a disposizione altri 10 milioni di euro da due linee di bilancio per le quali vi sono state difficoltà di esecuzione, cioè le linee di bilancio per l' America Latina e l' Asia. I soldi verranno impiegati concretamente e vi sono segnali positivi che gli altri 60 milioni potrebbero essere resi disponibili dal FES.
La prima è la meno importante: al primo punto, riguardante le varie richieste di applicazione della procedura d'urgenza, ero presente e ho votato a favore della prima richiesta, sull'accordo di pesca col Marocco, ma il mio nome non figura nel verbale. Ero in Aula, e sono intervenuto subito dopo.
Vorrei poi fare riferimento al secondo punto. Relativamente al Fondo mondiale per la lotta contro l'HIV, la tubercolosi e la malaria, ieri mattina è stato stabilito per gli emendamenti il termine delle 10.00 odierne, probabilmente affinché se ne potesse discutere questa sera tardi. I gruppi ieri hanno lavorato alla presentazione di emendamenti, ma oggi vedo che nel processo verbale il punto risulta iscritto alla seduta del 28 novembre e che il termine per la presentazione degli emendamenti è fissato per giovedì 22.
Vorrei dire, a nome della commissione per lo sviluppo, che non è possibile lavorare sul testo fornito dalla Commissione del quale ci siamo serviti ieri. Oltre ad essere disponibile in una sola lingua, ne esistono versioni successive che presentano incongruenze e sono diverse fra loro.
L'ultima, signor Presidente - per fornire un solo dato - e con questo concludo, dice che la Commissione propone un contributo unico di 120 milioni, senza precisare se si tratta di euro, dollari, preservativi o di DDT. Ritengo che la Commissione debba distribuire un testo corretto, indicarci qual è la versione finale, e far sì che essa sia disponibile in tutte le lingue.
Per quanto riguarda la questione della commissione per lo sviluppo e la cooperazione, i documenti non sono pronti, come giustamente rileva l'onorevole Fernández Martín. Per questo motivo, il punto in questione è stato rinviato al 28 novembre. La commissione avrà così un po' di tempo in più per deliberare in materia e verificare la correttezza del testo. Questo è il motivo alla base della questione e l'onorevole ha ragione a sollevarla.
Signor Presidente, come deputato che in Aula ha chiesto varie volte una relazione tempestiva della Presidenza del Parlamento sui progressi della riforma dello statuto del personale, sono il primo a rallegrarmi di avere ricevuto ieri una lettera dalla Presidente in materia. La lettera non è datata, ma presumo sia stata trasmessa ieri. Tuttavia, vorrei ribadire che continuiamo ad avere bisogno di maggiori informazioni. Nella sua lettera, la Presidente Fontaine afferma: "Ritengo sia ora di fornire a tutti i deputati le informazioni più complete possibile". Temo che queste non siano "le informazioni più complete possibile", dal momento che per metà si tratta di una lettera al Presidente Prodi.
La prego di chiedere all'Ufficio di presidenza e alla Presidenza di fornire quanto prima all'Assemblea un raffronto tra le riforme dello statuto del personale proposte in seno a questa Istituzione parlamentare e quelle proposte dalla Commissione. Tenuto conto del fatto che il 28 ottobre la Commissione ha adottato una nuova strategia in materia di personale, chiedo che si svolga quanto prima un dibattito in Aula sulle riforme proposte dal Commissario Kinnock, da un lato, e dalla Presidenza, dall'altro, in modo che i parlamentari possano ottenere informazioni adeguate. Dobbiamo avere la possibilità di discutere la questione e di comprendere il motivo per cui la Presidenza del Parlamento in un caso propone modifiche radicalmente diverse da quelle proposte dalla Commissione. Molti deputati condividono la sua preoccupazione per questa diversa strategia.
Onorevole Harbour, ha ragione a sollevare la questione e l'Ufficio di presidenza ne comprende l'importanza. Il Parlamento, in ultima analisi, è sovrano. Le assicuro che trasmetterò la sua richiesta all'Ufficio di presidenza con la massima fermezza, in modo da poter risolvere il problema. Senza dubbio sappiamo tutti che sono tuttora in corso discussioni in seno alla Commissione stessa. Finché l'intera situazione non sarà chiarita, il Parlamento non può giungere ad alcuna conclusione definitiva.
Non ho qui la lettera, ma in essa la Presidente rileva che in seno alla Conferenza dei presidenti e all'Ufficio di presidenza c'è stato un consenso quasi unanime quanto alla posizione adottata. Come ho detto, il Parlamento è sovrano in materia e la questione rimane aperta ad ulteriori discussioni. Su questo non ci sono dubbi.
Spazio europeo della ricerca (Programma quadro pluriennale 2002-2006 della CE e della CEEA)
L'ordine del giorno reca, in discussione congiunta, le seguenti relazioni:
A5-0376/2001, presentata dall'onorevole Caudron a nome della commissione per l'industria, il commercio estero, la ricerca e l'energia, sulla proposta di decisione del Parlamento europeo e del Consiglio relativa al programma quadro pluriennale 2002-2006 di azioni comunitarie di ricerca, sviluppo tecnologico e dimostrazione per la realizzazione dello spazio europeo della ricerca [COM(2001)94 - C5-0087/2001 - 2001/0053(COD)];
A5-0355/2001, presentata dall'onorevole Caudron a nome della commissione per l'industria, il commercio estero, la ricerca e l'energia, sulla proposta di decisione del Consiglio relativa al programma quadro pluriennale 2002-2006 della Comunità europea dell'energia atomica (EURATOM) di attività di ricerca e formazione per la realizzazione dello Spazio europeo della ricerca [COM(2001)94 - C5-0171/2001 - 2001/0054(CNS)].
Signor Presidente, signor Commissario, onorevoli colleghi, non potrei iniziare il mio intervento in qualità di relatore generale sul sesto programma quadro di ricerca e sviluppo, un programma importante con un bilancio preventivo di 17,5 miliardi di euro, comprese le attività svolte nell'ambito di EURATOM, senza ringraziare calorosamente tutti coloro che mi hanno aiutato in questo difficile compito. Desidero citare la Presidenza belga e quella svedese, la Commissione europea ed il Commissario Busquin, il presidente Westendorp ed il segretariato della commissione per l'industria, il commercio estero, la ricerca e l'energia, la commissione ITRE, gli amministratori dei gruppi, la mia assistente, Gaëlle La Bouler, i relatori ombra della commissione ITRE, i relatori per parere ed i relatori ombra delle commissioni competenti per parere, nonché i coordinatori dei gruppi.
Penso di poter dire in questo momento, senza timore d'essere smentito, che abbiamo realizzato un lavoro collettivo considerevole. Lo si vedrà peraltro al momento delle votazioni, in confronto a quelle sul quarto programma quadro di ricerca e di sviluppo e, soprattutto, sul quinto.
Credo a questo punto che si tratti in gran parte del risultato di una duplice volontà. Riguardo alla forma, anzitutto, la volontà di un relatore, quale sono, che ha sempre detto di voler essere il rappresentante di un'ampia maggioranza del Parlamento ed il suo portavoce. Riguardo al merito, quindi, la volontà di sostenere, fin dall'inizio dei nostri lavori, il progetto del Commissario Busquin, come principio, architettura e bilancio globale. Tale sostegno è stato, e sarà ancora, integrato da proposte di modifiche che nascono da un'ampia consultazione del mondo della ricerca europea, dei parlamentari europei e di tutte le strutture ed i cittadini interessati dalla ricerca europea.
Io stesso ho contato, dall'inizio del 2001, più di 250 riunioni, convegni e colloqui su questo tema e sulla relazione. Aggiungo di aver fatto anche opera di trasparenza rendendo pubbliche, in tempo reale, tutte le informazioni disponibili e tutte le riflessioni sull'argomento attraverso il mio sito Internet, che in questi ultimi mesi, fatta eccezione per il periodo delle vacanze estive, è stato oggetto di 3 000 contatti mensili.
In parole povere, ho ed abbiamo dato il nostro consenso all'attuazione concreta dello spazio europeo della ricerca attraverso il programma quadro di ricerca e sviluppo, nonché a tutto ciò che esso comporta, compreso il sostegno al CCR, il Centro comune di ricerca. Ho ed abbiamo dato il nostro consenso alla necessità di prendere in considerazione il concetto di valore aggiunto europeo quale proposto dalla Commissione europea. Allo stesso tempo, tuttavia, ho ed abbiamo chiesto che si tenga conto di un altro aspetto del valore aggiunto, ossia il valore aggiunto dell'europeizzazione della ricerca, che integra il valore aggiunto contabile della Commissione europea. Ho sottolineato infatti che si doveva evitare qualsiasi idea o forma di esclusione e che era indispensabile sostenere il parere di ricercatori che hanno scoperto la necessità di una dimensione europea per le loro attività.
Il processo verbale della seduta di ieri è stato distribuito.
Signora Presidente, non ero riuscito a raggiungere il mio posto. Volevo dire che il mio nome non compare nell' elenco dei presenti, mentre ero presente sia durante la seduta sia durante la votazione. Ciò riguarda il lunedì, ma volevo che venisse messo a verbale. La ringrazio. Evidentemente non ho firmato, ma ero presente e ho partecipato ai lavori. Grazie ancora.
Signora Presidente, prima dell'inizio del dibattito vorrei dar voce alle apprensioni dell'opinione pubblica irlandese circa il futuro di Aer Lingus, la nostra compagnia aerea nazionale. Prima degli attentati di New York, Aer Lingus, con un milione e centomila passeggeri, faceva registrare prestazioni fra le più brillanti dell'intera industria dei trasporti aerei; ora speriamo ardentemente che gli attuali provvedimenti non vengano interpretati come un aiuto nazionale ad un'azienda che rischia di precipitare.
La questione non ha attinenza con il processo verbale. Oggi, tuttavia, è prevista una discussione sul tema.
Signora Presidente, desideravo attirare la sua attenzione sull'arresto, avvenuto una settimana fa in Grecia, di dodici cittadini britannici e due cittadini olandesi. Due dei cittadini britannici provengono dal mio collegio elettorale: Paul e Lesley Coppin di Mildenhall nel Suffolk. Le autorità greche li hanno arrestati con l'accusa di spionaggio, ma si tratta semplicemente di persone appassionate di aviazione, con l'hobby di osservare gli aeroplani, che si trovavano in vacanza in Grecia. Mi sembra alquanto sconcertante che siano ancora detenuti in uno Stato membro dell'Unione e mi chiedo se lei possa prendere qualche iniziativa per portare questa vicenda all'attenzione delle autorità greche affinché i miei concittadini possano tornare in libertà al più presto.
Onorevole Van Orden, ho preso atto della sua richiesta cui sarà dato opportuno seguito.
Situazione economica e dell'occupazione nei trasporti aerei nonché nei settori industriali e dei servizi collegati
L' ordine del giorno reca le dichiarazioni di Consiglio e Commissione sulla situazione economica e dell' occupazione nei trasporti aerei nonché nei settori industriali e dei servizi collegati.
Cedo la parola al Presidente in carica del Consiglio, signora Durant.
Signora Presidente, onorevoli deputati, l' aereo di American Airlines, precipitato lunedì 12 novembre a New York, ha ricordato a tutti la dura e terribile realtà del settore aereo. Il nuovo incidente rischia di acuire la situazione di crisi economica e sociale che dall' 11 settembre il comparto si trova ad affrontare. Ciò nonostante, esso non deve far dimenticare le radici di tale crisi, che deriva senza dubbio da un insieme di problemi congiunturali direttamente legati agli attentati dell' 11 settembre, ma anche da precedenti difficoltà strutturali che tali avvenimenti hanno fatto emergere ed accentuato.
In veste di Presidente del Consiglio "trasporti" e di Ministro federale belga, sono particolarmente preoccupata dalla situazione. Reputo più che mai essenziale attuare riforme strutturali, economiche e sociali volte a mettere il settore in condizione di superare l' attuale crisi, a sostenerlo con misure sociali e a gettare le basi per un suo sviluppo sostenibile nel lungo periodo. Per tali ragioni, occorre comprendere le cause reali del problema ed individuare gli ostacoli che vanno rimossi, compito al quale mi accingerei ora insieme al Parlamento europeo e al Commissario, signora Diamantopoulou.
La principale causa della debolezza del settore dei trasporti aerei europei è la sua eccessiva frammentazione, aggravata da una mancanza di consolidamento a livello comunitario, nonché da un' assenza di alleanze strategiche. Finora, infatti, la costruzione comunitaria si fondava sulla volontà di creare un mercato unico in cui fossero assicurate condizioni ottimali di concorrenza. La concorrenza spietata che ne deriva, in un settore in cui i costi marginali sono relativamente bassi, comporta al tempo stesso problemi di sovraccapacità e di prezzi troppo ridotti rispetto ai costi medi sostenuti dalle compagnie aeree. Tale concorrenza particolarmente agguerrita ha dunque contribuito ad indebolire le imprese che sono diventate vulnerabili a qualsiasi crisi economica, visto l' esiguo margine su cui possono contare.
Il settore aeronautico americano è da lungo tempo molto più concentrato rispetto a quello europeo, il che, fra le varie cose, ha consentito al comparto di affrontare bene o male la crisi che colpisce in modo particolare gli Stati Uniti. Per quanto le difficoltà del settore aeronautico non siano imputabili agli attentati, quanto piuttosto a problemi strutturali, gli avvenimenti dell' 11 settembre hanno introdotto in tale contesto nuovi vincoli, che hanno fatto precipitare la crisi attuale e che sono resi più gravosi dall' attuale contesto di recessione economica.
Mi riferisco per la precisione ad una serie di avvenimenti che elencherò in ordine cronologico: lo spazio aereo negli Stati Uniti è rimasto chiuso per 4 giorni, la fiducia dei passeggeri è diminuita ed il traffico aereo ha subito un crollo - meno 20 per cento per i voli turistici rispetto al 2000, in particolare sui collegamenti transatlantici, ove si registra una diminuzione del 30 per cento. Infine, in aggiunta a tutto ciò, si è verificato il tragico incidente dell' altro ieri che probabilmente aggraverà ulteriormente la situazione. Un altro elemento va citato: le compagnie di assicurazione hanno deciso di aumentare i premi per i passeggeri e per gli aerei in caso di incidenti legati ad una situazione di guerra o ad atti terroristici, oltre ad aver deciso di limitare la copertura delle compagnie aeree per danni causati a terzi nelle stesse circostanze a 50 milioni di dollari. In più, le ulteriori misure di sicurezza impongono necessariamente costi aggiuntivi agli aeroporti e alle compagnie aeree. Vi è infine un ultimo fattore, certamente non meno rilevante: i contributi americani, che ammontano a più di 15 miliardi di dollari in termini di sussidi diretti e immediati e di crediti federali alle compagnie, cui vanno aggiunti oltre 120 milioni di dollari per i fornitori di servizi, hanno introdotto distorsioni della concorrenza rispetto all' industria europea, soprattutto perché hanno reso possibili pratiche di concorrenza selvaggia da parte di talune compagnie sulle linee transatlantiche.
Le conseguenze economiche e sociali in Europa di questo insieme di fattori strutturali e congiunturali sono note: fallimenti e grandi difficoltà delle compagnie aeree, congelamento degli investimenti e crisi acuta del settore dell' industria aeronautica.
Dichiaro ripresa la sessione del Parlamento europeo, interrotta giovedì 15 novembre 2001.
Onorevoli colleghi, ancora una volta il terrorismo ha colpito crudelmente la Spagna.
Il 23 novembre, Ana Isabel Arostegui e Javier Mijangos, entrambi agenti della Ertzaintza, la polizia regionale basca, sono stati vigliaccamente assassinati mentre svolgevano il loro lavoro a Beasaín, nei Paesi baschi spagnoli.
Due giorni prima, a Bilbao, i terroristi avevano fatto esplodere una bomba il cui bersaglio erano altri due agenti dello stesso corpo di polizia, rimasti feriti.
A nome mio personale e a nome di tutto il Parlamento europeo ho inviato immediatamente le più sentite condoglianze alle famiglie delle vittime di questi orribili attentati e l' augurio di pronta guarigione ai feriti.
Ancora una volta, in Spagna i terroristi hanno dato prova della loro cecità assassina, della negazione del diritto alla vita e del rifiuto di qualsiasi nozione di democrazia. Dopo essersi scagliati contro la giustizia uccidendo il giudice José María Lidon Corbi, questa volta hanno colpito il corpo di polizia regionale basco. Così facendo, manifestano la propria volontà di combattere i principali pilastri della democrazia.
Onorevoli colleghi, rivolgendo un pensiero profondamente commosso alle vittime, alle loro famiglie e a quanti lottano per la democrazia, vi invito ad osservare un minuto di silenzio.
Onorevoli colleghi, purtroppo dalla nostra ultima sessione, in Afghanistan sono stati assassinati cinque giornalisti.
Si tratta di Maria Grazia Cutuli, Julio Fuentes, Harry Burton e Azizullah Haidari, rimasti vittime di un' imboscata fra Jalalabad e Kabul, e di Ulf Stroemberg, morto a Taloqan in seguito ad una rapina. Come sapete, siamo anche molto preoccupati per il rapimento di Ken Hechtman.
Gli otto giornalisti morti in Afghanistan dall' inizio del conflitto esercitavano il loro nobile mestiere con coraggio, passione e tenacia, e per loro il dovere di informare aveva la precedenza su tutto. Per questo motivo voglio rendere loro un omaggio caloroso, commosso e sincero, in quanto ci hanno permesso di essere costantemente informati sullo sviluppo degli avvenimenti in Afghanistan.
La libertà d' informazione è una delle libertà più fragili, come dimostra la morte di queste persone, ed io ammiro il modo in cui hanno svolto il proprio dovere.
In questo momento, i nostri pensieri vanno alle famiglie e ai colleghi delle vittime, duramente colpiti da questi lutti. Per manifestare loro la nostra più profonda solidarietà, vi chiedo di osservare un minuto di silenzio.
Relativamente all' ordine del giorno, ho due proposte. In primo luogo, la commissione per i bilanci, che ha approvato la relazione Ferber sullo stato di previsione suppletivo delle entrate e delle spese del Parlamento europeo, ha chiesto l' iscrizione di detta relazione all' ordine del giorno di domani, giovedì, ai sensi dell' articolo 114 del Regolamento.
In secondo luogo, la commissione per l' occupazione e gli affari sociali ha chiesto che la votazione sulla relazione Bouwman, sulla tutela dei lavoratori subordinati in caso di insolvenza del datore di lavoro, sia anticipata al turno di votazioni di domani, in considerazione del fatto che il Consiglio prevede di deliberare in materia il 3 dicembre prossimo.
Signora Presidente, vorrei soltanto ricordare in quest'Aula ciò che è accaduto ieri a Roma: vi è stata una strage, sono morti molti vigili del fuoco, altri sono feriti, qualcuno versa in gravissime condizioni. Sono accorsi per salvare delle vite umane con lo stesso coraggio che hanno dimostrato i vigili del fuoco di New York. Io credo che sia giusto, come cittadini europei e come Parlamento europeo, ricordare questi uomini coraggiosi che hanno sacrificato la loro vita per cercare di salvare altre vite. E' crollato un palazzo e, se non si fossero sacrificati loro, forse sarebbero morte altre persone. Credo che anche questo Parlamento dovrebbe ricordare questi valorosi e coraggiosi vigili del fuoco.
Signor Presidente, vorrei richiamare l' attenzione sul peggioramento della situazione nello Zimbabwe. Abbiamo constatato quanto deliberatamente il Presidente Mugabe non rispetta gli impegni assunti al Vertice di Abuja nel mese di settembre e abbiamo anche visto con quanto disprezzo ha accolto la troika dell' Unione in visita al paese. Credo sia ormai tempo di applicare una serie di sanzioni energiche contro Mugabe e i suoi sostenitori. Questo è ciò che abbiamo chiesto nella risoluzione del Parlamento e vorrei pregarla di adoperarsi al meglio affinché ciò accada.
Come lei sa, onorevole Van Orden, è stato proprio il commento fatto al termine della visita della troika che, nel caso di non rispetto degli impegni, l'Unione europea non avrebbe potuto non prendere delle iniziative, anche di carattere sanzionatorio. Credo che saremo obbligati ad essere coerenti se le cose andranno, come sembra, non positivamente.
L'ordine del giorno reca la relazione (A5-0391/2001), presentata dall'onorevole Fiori a nome della commissione temporanea sulla genetica umana e le altre nuove tecnologie nel settore della medicina moderna, sulle incidenze di carattere etico, giuridico, economico e sociale della genetica umana [2001/2097(INI)].
Signor Presidente, signor Commissario, onorevoli colleghi, a giugno dello scorso anno il Presidente Bill Clinton, negli Stati Uniti, e il Primo Ministro Tony Blair, nel Regno Unito, presentavano al mondo la mappa del genoma umano, a cui erano giunti simultaneamente i rispettivi gruppi di ricerca. Un mese più tardi, Nature portava all'attenzione della comunità scientifica mondiale le scoperte fatte in modo più puntuale. E' di questi giorni la notizia del primo esperimento che avvia il processo per la clonazione umana negli Stati Uniti.
Come spesso accade con le profezie del giorno dopo, oggi si sollevano voci allarmate che all'unisono esprimono la più indignata condanna e preoccupazione. Gli stessi ricercatori riconoscono di aver indicato il cammino per coloro che volessero commettere la follia di clonare l'essere umano.
Sono due momenti storici: da uno all'altro è trascorso poco più di un anno, ma sembra che si stia parlando quasi di due epoche storiche differenti. Al di là di scenari inquietanti, tuttavia, credo di poter affermare che, tra questi due momenti storici, nasce un nuovo modo di fare medicina: la medicina curativa sta cedendo il passo ad una medicina rigenerativa, orientata alla predizione. In un futuro non lontano saremo probabilmente in grado di prevedere a quali patologie saremo destinati e, ancor più importante, si potranno individuare i mezzi per evitare che giungano a manifestarsi.
Si inaugurano così, come spesso fa la storia delle scoperte umane, due vie contrapposte: da un lato, si apre il cammino meraviglioso della speranza terapeutica; dall'altro, si abbatte l'angosciosa frontiera che segna il confine con la mostruosità etica della clonazione umana. A noi spetta dunque il paradossale compito di segnare i limiti nel mare magnum dell'ignoto che abbiamo di fronte.
Si tratta del più grande progetto del secolo appena iniziato, a cui è chiamata l'intera umanità. E' proprio grazie a questa consapevolezza che si è avvertita la necessità di costituire gruppi di riflessione che vegliassero sulle implicazioni etiche, sociali e giuridiche dei nuovi programmi di ricerca. Le straordinarie possibilità del progresso scientifico e medico, lette alla luce delle potenzialità intrinseche alle stesse, infatti, hanno subito dato voce a campanelli di allarme. E' il timore che ha spinto l'UNESCO a creare un Comitato di bioetica per lo studio delle implicazioni sociali derivanti dalla conoscenza del genoma e che, ancora, ha portato nel 1997 all'approvazione della Dichiarazione universale sul genoma umano e i diritti umani. In seguito, l'ampio consenso raccolto dalla Dichiarazione ha fatto sì che l'Assemblea generale delle Nazioni Unite commemorasse il 50º anniversario di un altro documento importantissimo - la Dichiarazione universale dei diritti umani - recependo la dichiarazione dell'UNESCO sul genoma.
Ho tuttavia la sensazione che, quando ci si cala nel dettaglio della regolamentazione, alcuni dei principi che abbiamo tanto difeso si dissolvano inspiegabilmente. Pur consapevole della vastità del tema, tenterò una sintesi delle ripercussioni del progetto sui diritti dell'uomo e sulla dignità dello stesso, che stanno poi alla base della nostra relazione. Riassumerei in quattro obiettivi il tentativo e l'impegno di conciliare gli anelati progressi della scienza con il più assoluto rispetto per la sacralità della vita umana.
Innanzitutto, viene in rilievo il progresso degli esperimenti scientifici di genetica al fine di ottenere i benefici terapeutici. Partendo dalla conoscenza del genoma è necessario servirsi di esperimenti clinici. La stessa medicina ci insegna che arriva sempre il momento in cui tali esperimenti devono essere portati sull'uomo e quindi è all'evidenza necessario adottare tutte le misure volte a garantire la sicurezza di chi vi si sottopone, affinché non vi sia alcun rischio per la sua salute, a maggior ragione per la sua vita, e sempre potendo basarsi sul suo consenso libero e informato.
In secondo luogo, anche alla luce delle scarse informazioni a tutt'oggi in nostro possesso, possiamo affermare che la conoscenza del genoma potrebbe permettere di mutare i nostri geni. E' quindi assolutamente necessario indicare fin da oggi quali sono le porte che non dovremo aprire mai. E qui torno a ricordare la Dichiarazione universale sul genoma umano e sui diritti umani che proibisce gli interventi sullo stesso che interessano la linea germinale. Quanto è accaduto in questi giorni mi sembra non sia andato in questa direzione. Inoltre, la conoscenza è un continuo divenire che richiede un monitoraggio costante. Alla luce delle informazioni che abbiamo, l'unica certezza con cui ci possiamo confrontare riguarda la natura umana degli embrioni, qualunque sia la loro destinazione.
In terzo luogo, le porte che apre la conoscenza del genoma ci pongono di fronte a seri rischi di violazione dell'intimità, come conseguenza della conoscenza stessa. Noi dobbiamo poter garantire che le informazioni derivanti dalla conoscenza del nostro patrimonio genetico non giungano ad operatori diversi da coloro che le utilizzino per il nostro bene. E' all'evidenza, infatti, che qualora si potesse accedere alla notizia della propensione di un soggetto ad una determinata malattia, si sarebbe facilmente prestato il fianco alla nascita di una nuova fonte di discriminazione, ad esempio ma non solo, in campo lavorativo. Dobbiamo avere la consapevolezza di questo rischio e della necessità di adottare i mezzi opportuni per evitarlo.
Infine, un altro obiettivo che la ricerca mette in gioco per il futuro dell'umanità è la sua universalizzazione. E' evidente che la ricerca richiede notevoli investimenti e che gli incentivi economici sono indispensabili per il progresso. E', tuttavia, altrettanto vero che non possiamo accettare che venga messa in secondo piano la necessità che i risultati del progresso rappresentino il patrimonio indiscusso dell'umanità. Se non siamo in grado di universalizzare i benefici della conoscenza del genoma umano, possiamo già affermare di aver fallito. La scienza, invece di essere stato un mezzo per creare un mondo più giusto, avrà contribuito a creare ulteriore divario fra ricchi e poveri e si sarà imposta come ulteriore strumento di diversificazione sociale.
Non può sfuggire in quest'ottica l'importanza, nonché la difficoltà, di stabilire in modo ponderato una seria regolamentazione dei brevetti, il fine e l'equa distribuzione dei benefici fra tutti gli esseri umani: è nuovamente l'equilibrio tra l'incentivo all'iniziativa e la salvaguardia della dignità dell'uomo e lo strumento per raggiungerla. Il Consiglio d'Europa, preoccupato per la garanzia dei diritti umani negli Stati membri, ad Oviedo ha dato indicazioni precise: il divieto di qualsiasi forma di discriminazione basata sul patrimonio genetico; il divieto di intervento sul genoma umano che trascenda da scopi terapeutici; l'assoluto divieto di modifica del genoma ereditario; il divieto della selezione del sesso. A questi punti, a mio avviso, dobbiamo attenerci.
Onorevoli colleghi, ci troviamo di fronte ad un insieme di sfide per gli scienziati, i giuristi, gli studiosi di etica, i sociologi e per chi, come noi, dalle Istituzioni deve tracciare i confini del nuovo cammino. Ho affrontato la relazione - un compito che fa tremar le vene e i polsi, e non so se sono stato all'altezza del compito che mi avete affidato - guidato da un principio per me imprescindibile: non ho ritenuto di andare oltre laddove il progresso chiedeva il passo alla sacralità della vita umana, dove si scontrava con il rispetto della dignità umana. A questo valico ho ritenuto che fosse il progresso a dover modificare la propria rotta. Una di queste rotte è già oggi nota: è un'alternativa non distruttiva, altrettanto promettente quanto la ricerca sulle cellule embrionali ma che si serve di cellule adulte. Credo che dovremmo preferire questa direzione che, oltre ad essere auspicabile, non presenta alcun tipo di conflitto etico e sociale.
Il rispetto della dignità umana, nel quadro della ricerca biomedica, sottintende che la scienza si deve sottomettere all'uomo, e non il contrario. Tutti gli esseri umani devono essere protetti durante ogni fase della propria esistenza, dal concepimento alla morte naturale, in particolar modo se sono vulnerabili o portatori di handicap. Sono a favore del progresso nella ricerca scientifica, anche per il suo essere fonte di sviluppo economico, ma ritengo di dover impedire che, per non aver prestato la dovuta attenzione ai principi etici che lo devono ispirare, si traduca in una sorta di trappola mortale per l'uomo.
Per finire, un ringraziamento a tutti coloro che hanno collaborato alla mia relazione.
Signor Presidente, signor Commissario, onorevoli colleghi, desidero innanzitutto ringraziare l'onorevole Fiori per l'eccellente lavoro svolto. Ritengo che egli abbia presentato una relazione straordinaria con un chiaro messaggio politico: diciamo sì alla ricerca, diciamo sì alla cura delle patologie gravi, ma la dignità umana rimane il principio supremo e può porre limiti anche alla ricerca. Ciò implica, ad esempio, il nostro rifiuto della clonazione dell'essere umano in ogni stadio della sua evoluzione. Siamo sicuramente tutti sconvolti dalla notizia giuntaci dagli Stati Uniti, dove la società ACT ha clonato un embrione umano. La gente è giustamente preoccupata.
Ritengo che opporsi alla clonazione di embrioni umani non sia una posizione conservatrice o di destra: mi permetto di citare un documento del Partito comunista francese in cui si afferma: l'autorizzazione della clonazione a fini terapeutici realizzata tramite il trasferimento del nucleo cellulare causa numerosi problemi etici. Il primo riguarda l'embrione. Il secondo concerne il ruolo della donna quale donatrice di ovuli, nonché il pericolo che venga a crearsi un vero e proprio mercato. Il terzo problema sono i provvedimenti cautelativi necessari ad escludere la clonazione a fini riproduttivi. Sebbene le finalità delle due forme di clonazione siano chiaramente distinte, esiste indubbiamente il grosso rischio che si ingeneri una sorta di automatismo nel ricorso ad ambedue. Per il momento, tuttavia, non disponiamo ancora di adeguati strumenti di controllo.
Questo fatto non necessita di alcuna aggiunta. La cosiddetta clonazione di embrioni a fini terapeutici porta alla clonazione a fini riproduttivi e va pertanto vietata. E' questa l'affermazione della relazione Fiori. Mi scandalizza che i socialdemocratici ed altri abbiano presentato emendamenti per stralciare questo passaggio dal testo della relazione. L'argomentazione di chi chiede la sua espunzione è anche contraddittoria: con la relazione Caudron abbiamo infatti deciso di non incoraggiare la clonazione di embrioni umani. Sono grato al Commissario Busquin perché all'inizio della settimana la Commissione ha ribadito in modo inequivocabile di non voler sostenere questa tecnologia. Se non la proibiamo ora, però, estendiamo un invito a società come ACT a trasferirsi in Europa quando la loro attività sarà vietata negli Stati Uniti. Non posso credere che sia questa la volontà della maggioranza dei membri del nostro Parlamento. Raccomando pertanto di sostenere la relazione Fiori, respingendo gli emendamenti volti all' espunzione.
Signor Presidente, il lavoro della commissione temporanea sulla genetica umana è stato complesso e interessante. Ve n'è testimonianza nella ricca e completa relazione dell'onorevole Fiori che accompagna la proposta di risoluzione. Il progetto di risoluzione, presentato dal relatore in commissione, rappresentava a sua volta una sintesi equilibrata delle conclusioni ricavabili dalle nostre indagini, che hanno affrontato i molti problemi etico-politici sollevati dai grandi progressi scientifici degli ultimi anni: gli sviluppi dei test genetici che aprono prospettive di individuazione precoce e i possibili rimedi a gravi malattie degenerative ma, insieme, prospettano rischi per la tutela di dati personali che, in questo campo, riguardano non solo il singolo individuo ma l'insieme dei suoi consanguinei, sicché si configura, accanto al diritto di sapere, al diritto di ciascuno di conoscere i possibili rischi di predisposizione a future malattie, il nuovo diritto di non sapere, di affrontare, volendo, la sorte che la vita ci riserva fidando nel futuro.
Si sono affrontati problemi sollevati all'applicazione della disciplina dei brevetti - tradizionale strumento di politica industriale che favorisce il finanziamento privato della ricerca - a quelle innovazioni biotecnologiche e biomediche che hanno a che fare con organismi viventi e perciò pongono delicate questioni di confine tra invenzione come prodotto dell'attività umana, e scoperta, non appropriabile, della materia vivente.
Infine, si sono affrontati i dilemmi più coinvolgenti delle nuove frontiere della ricerca sulle cellule staminali, che offrono straordinarie potenzialità di possibili interventi, capaci forse di eliminare in radice malattie finora invincibili, ma che prospettano anche drammatici interrogativi sui principi etici che vanno considerati invalicabili.
Dichiaro ripresa la sessione del Parlamento europeo, interrotta giovedì 29 novembre 2001.
Il processo verbale della seduta di giovedì 29 novembre è stato distribuito.
Signora Presidente, mi riferisco alla relazione Fiori messa in votazione nell' ultima tornata di Bruxelles. Devo dire che il Parlamento ha dato una pessima prova. La commissione temporanea si è riunita per dieci mesi per discutere di una questione che avrebbe potuto essere discussa nelle commissioni permanenti. In primo luogo ciò equivale ad un abuso dello status di commissione temporanea; il Parlamento è molto fortunato ad avere tale privilegio e non credo che dovremmo abusarne, soprattutto in quel modo, con quel voto e con quel risultato finale.
In qualità di presidente della commissione per i bilanci vorrei davvero sapere quanto è costata questa commissione temporanea per ottenere alla fine un risultato nullo. Spero che se in futuro avremo altre commissioni temporanee si occuperanno di questioni che esulano dalla normale struttura delle commissioni.
Se avremo inchieste, in futuro, cerchiamo di condurle nei limiti del bilancio e non di originare spese extra.
Onorevole Wynn, le garantisco che molto rapidamente le sarà data una risposta.
L' ordine del giorno reca l' esame del progetto definitivo di ordine del giorno, elaborato, ai sensi dell' articolo 110 del Regolamento, dalla Conferenza dei presidenti.
Martedì Presidente. Per quanto riguarda le dichiarazioni del Consiglio e della Commissione sulla riunione dell' OMC in Qatar, due gruppi politici hanno chiesto che a conclusione della discussione sia posta in votazione una risoluzione: si tratta del gruppo del Partito del socialismo europeo e del gruppo del Partito europeo dei liberali democratici e riformatori.
Signora Presidente, negli importantissimi negoziati che sono stati preceduti da numerose discussioni qui in Parlamento, e che si sono conclusi con una risoluzione che abbiamo presentato alla Commissione, risoluzione alla quale il Commissario ha sempre fatto appello durante i negoziati dicendo: "ho bisogno della maggioranza e dell'appoggio del Parlamento europeo", forse il Commissario ci ha dato di più di quanto non abbiamo già formalmente. E dovremmo adesso decidere di tenere la discussione senza esprimere un giudizio conclusivo? Non credo proprio. Voglio lanciare un appello anche ai colleghi degli altri gruppi affinché si concluda la discussione con un giudizio politico, indipendentemente dal loro giudizio di merito. La Commissione lo merita e anche la dignità della nostra Assemblea. Dato che si tratta di negoziati di importanza capitale, dobbiamo utilizzare appieno tutte le nostre competenze ed esprimere un giudizio.
Signora Presidente, credo che nessuno in quest' Aula potrà negare che il Vertice di Doha sia stato un evento politico importante, non solo per l' Unione europea ma per il mondo intero. Ritengo altrettanto importante procedere a un' analisi seria dei risultati di quel Vertice e delle decisioni che vi sono state prese. Piuttosto di correre il rischio di adottare una posizione superficiale, il Parlamento potrebbe ritenersi soddisfatto di esprimere qualche breve considerazione. Mi pare infatti prematuro esprimere una valutazione politica seria che peraltro ci si aspetta da un parlamento. A mio avviso, pertanto, occorre attendere e non votare alcuna risoluzione durante questa tornata.
(Il Parlamento manifesta il suo assenso) Sempre per quanto concerne la giornata di martedì ho ricevuto una richiesta da parte dell' onorevole Westendorp volta a rinviare al mercoledì la votazione sulle telecomunicazioni.
Signora Presidente, in relazione al pacchetto telecomunicazioni sul quale ci accingiamo a votare - domani, in linea di principio - desidero chiederle il rinvio della votazione a mercoledì. Abbiamo appena tenuto un incontro con il Consiglio e con la Commissione e ci viene consigliato, per consentire ai vari gruppi di esaminare le proposte di compromesso, di votare un giorno più tardi.
Ha facoltà l' onorevole Katiforis a nome della commissione per i problemi economici e monetari competente per il merito.
Katiforis (PSE). (EN) Signora Presidente, la commissione per i problemi economici e monetari ha considerato come portare avanti il lavoro sulla direttiva dopo che la proposta della Commissione è stata respinta a forte maggioranza nell' ultima Plenaria. Il Regolamento ci concede due mesi per deliberare e poi formulare una risposta.
La commissione economica mi ha dato tempo fino a lunedì per concludere i negoziati con i colleghi, la Commissione e la Presidenza. A quanto vedo, non c' è urgenza di risolvere la questione, in quanto in ogni caso bisognerà aspettare fino a luglio perché venga messo in atto l' accordo politico cui sarebbe giunto il Consiglio. Abbiamo dunque tempo a sufficienza per condurre le trattative e stabilire i contatti, e il 15 gennaio - la data in cui forniremo la risposta - non è poi così lontano. Non vedo perciò alcuna particolare necessità di ricorrere alla procedura d' urgenza, per cui propongo di respingere la richiesta di applicazione di tale procedura..
(Il Parlamento respinge la richiesta di applicazione della procedura d' urgenza) Proposta di decisione del Consiglio relativa a uno scambio di lettere tra la Comunità europea e l' Agenzia delle Nazioni Unite per il soccorso e l' occupazione dei profughi palestinesi nel Vicino Oriente (UNRWA) riguardante il contributo supplementare per il 2001 nel quadro dell' attuale convenzione CE-UNRWA per il periodo 1999-2001 [COM(2001) 741 - C5-0663/2001 -2001/0288(CNS)]
Presidente. Ha facoltà l' onorevole Wynn a nome della commissione per i bilanci competente per il merito.
Signora Presidente, ieri sera il tema è stato discusso dalla commissione per i bilanci e, mi pare di capire, dalla commissione per gli affari esteri, i diritti dell'uomo, la sicurezza comune e la politica di difesa. Non c' è alcun problema per la concessione della procedura d' urgenza senza relazione e senza discussione.
(Il Parlamento approva la richiesta di applicazione della procedura d' urgenza)
Proposta di regolamento del Consiglio relativo a misure restrittive specifiche, contro determinate persone ed entità, destinate a combattere il terrorismo [COM(2001) 569 - C5-0665/2001 - 2001/0228 (CNS)] (commissione per le libertà e i diritti dei cittadini, la giustizia e gli affari interni)
Presidente. Ha facoltà l' onorevole Watson a nome della commissione per le libertà e i diritti dei cittadini, la giustizia e gli affari interni competente per il merito.
. (EN) I colleghi ricorderanno che ci siamo occupati della questione con procedura d' urgenza in ottobre. Sono lieto di poter riferire che il Consiglio ha accolto la base giuridica proposta. Nondimeno contestiamo che alla proposta non sia stata allegata nessuna delle due appendici, pur comprendendone le ragioni. Ne abbiamo comunque discusso ieri sera in commissione riconoscendone l' urgenza. Vorremmo proporre l' applicazione della procedura d' urgenza senza relazione. Starebbe poi ai gruppi politici proporre emendamenti, eventualmente sulla linea di quelli adottati in ottobre.
(Il Parlamento approva la richiesta di applicazione della procedura d' urgenza)
Presentazione, da parte del Presidente Prodi, del programma di lavoro della Commissione per il 2002 e della comunicazione sul futuro dell'Unione "Rinnovare il metodo comunitario
L' ordine del giorno reca la presentazione da parte della Commissione del programma di lavoro per il 2002 e della comunicazione sul futuro dell' Unione "Rinnovare il metodo comunitario" .
, Presidente della Commissione. Signora Presidente, onorevoli parlamentari, il dibattito annuale sullo stato dell'Unione è uno dei nostri appuntamenti più importanti, e quest'anno si tiene in un momento chiave per l'Unione europea. In questi giorni, in questi mesi sta infatti prendendo forma la grande Europa. Tra meno di dodici mesi si potranno concludere i negoziati con i paesi candidati all'adesione che avranno rispettato i criteri fissati per l'allargamento, affinché l'Unione possa accogliere, prima delle prossime elezioni europee, sino a dieci nuovi paesi membri.
Tra meno di tre settimane l'euro, il segno più forte ed evidente dell'unione, non solo economica ma politica, dell'Europa diventerà una realtà concreta. Prima che si concluda questa settimana, infine, il Consiglio europeo di Laeken prenderà la decisione di istituire una Convenzione che dovrà preparare la riforma dei Trattati e che, per la prima volta, riunirà i rappresentanti dei governi e dei parlamenti nazionali, della Commissione europea e di questa vostra Assemblea. La grande Europa che sta prendendo forma è un'Europa unita, democratica e proiettata verso il futuro. E' in questa prospettiva che la Commissione ha operato nell'anno che si sta chiudendo e si propone di operare nell'anno che tra poco si aprirà.
Signora Presidente, onorevoli membri del Parlamento, prima di passare all'esposizione del lavoro fatto dalla Commissione nel corso del 2001 e di quello programmato per il 2002, voglio ripetere, una volta di più, che considero la collaborazione piena e trasparente tra le Istituzioni una condizione essenziale per il buon funzionamento dell'Unione. In questo stesso spirito, nel gennaio di quest'anno vi ho già annunciato l'intenzione della Commissione di rinnovare il nostro comune metodo di lavoro, così da rendere la collaborazione fra le nostre Istituzioni ancora più efficace e trasparente.
Prima di illustrarvi queste proposte, vorrei tuttavia ricordare i principi fondamentali che devono ispirare la nostra cooperazione. Primo: va salvaguardato il diritto d'iniziativa della Commissione, che è uno dei pilastri della costruzione comunitaria e che è garanzia della sua integrità. Una Commissione forte fa il Parlamento europeo più forte. Secondo: va difesa la natura tripartita della collaborazione interistituzionale. Essa, infatti, sarà efficace solo se i due legislatori, il Parlamento e il Consiglio, potranno dialogare con la Commissione su una base comune di trasparenza.
Voglio ora illustrarvi le mie proposte di rinnovamento, che sono fiducioso contribuiranno a migliorare in modo decisivo il dialogo fra le nostre Istituzioni. In primo luogo, a partire da quest'anno, il programma di lavoro non è più un catalogo di intenzioni legislative ma diventa, com'è stata vostra richiesta, un vero programma politico. In questo programma, che la Commissione si impegna davanti a voi a rispettare, sono definite tanto le priorità per l'anno in questione quanto le iniziative necessarie per conseguirle. So che qualcuno di voi si è stupito di non ricevere, in allegato al programma di lavoro per il 2002, il catalogo annuale delle intenzioni legislative, come avveniva negli anni precedenti. Tuttavia, voglio sottolineare che noi abbiamo ascoltato con grande attenzione le dichiarazioni di molti di voi, rese il 13 febbraio scorso in quest'Aula. Voi chiedevate senza ambiguità alla Commissione di abbandonare il metodo della lista di proposte legislative, seguita fino allora, e utilizzarne uno nuovo. E' quello che noi diligentemente abbiamo fatto.
Queste stesse motivazioni, peraltro illustrate alla Presidente Fontaine per iscritto lo scorso 10 settembre, ci hanno spinto a sostituire il catalogo con un ben più affidabile strumento di programmazione trimestrale, utilizzato dallo stesso Collegio per programmare i suoi lavori e di cui voi disporrete con cadenza regolare. Per agire in perfetta trasparenza ho, in ogni caso, chiesto al Segretario generale della Commissione di far immediatamente pervenire al Segretario generale del Parlamento l'elenco di massima delle proposte dei servizi della Commissione, a partire dal quale è stato deciso il programma di lavoro per il 2002. Se questa esperienza desse risultati positivi, siamo pronti ad attuarla anche nei prossimi anni.
In secondo luogo è altrettanto importante ribadire che la preparazione di un simile programma deve basarsi, negli anni futuri, su un dialogo più strutturato fra le nostre Istituzioni. Ecco perché abbiamo previsto per l'anno prossimo un percorso in più tappe, che prenderà il via dall'inizio dell'anno con la preparazione del programma di lavoro per il 2003. I due momenti forti di questo dialogo politico saranno il mese di febbraio, quando verrò a presentarvi le priorità politiche approvate dalla Commissione per il 2003 e il mese di novembre, quando verrò ad illustrarvi il programma di lavoro che la Commissione avrà adottato in base a queste priorità.
Grazie al dibattito che abbiamo avuto alla Conferenza dei presidenti prendo atto che c'è un accordo fra noi sui grandi orientamenti che ho appena illustrato. Da parte nostra, inizieremo al più presto a definirne i dettagli e ad avviarne la concreta attuazione. La signora de Palacio, che a mia richiesta ha iniziato a dialogare con voi a questo riguardo, continuerà il suo lavoro e continuerà a portare avanti il dialogo con l'obiettivo di concludere le nostre intese nel prossimo gennaio. Mi sembra, infine, importante sottolineare che le tappe del percorso non dovranno appesantire i nostri rispettivi carichi di lavoro, consentendo così di continuare ad assumerci le nostre rispettive responsabilità.
Il bilancio del 2001: troppo lungo è l'elenco delle cose fatte nel corso di un anno perché io possa, qui e ora, darvene conto in modo dettagliato. Mi limito comunque a ricordare i campi nei quali l'Unione, con il decisivo contributo della Commissione, ha conseguito nel 2001 i maggiori successi: la preparazione del passaggio all'euro; i progressi nei negoziati per l'allargamento; i rapporti con i Balcani; il dialogo con la Russia; l'apertura a Doha di un nuovo round dei negoziati commerciali; l'adozione di una strategia per lo sviluppo sostenibile, che va ben al di là della semplice adozione di una serie di misure specifiche e che ci porterà progressivamente a un riesame dell'insieme delle nostre politiche interne; infine, il rilancio, particolarmente visibile dopo l'11 settembre, dell'azione per la creazione di uno spazio comune europeo di giustizia e di sicurezza. In ognuno di questi campi e durante tutto l'anno l'azione della Commissione ha trovato in quest'Assemblea un sostegno decisivo.
Volgendo ora lo sguardo al 2002, al fine di offrirvi un più chiaro disegno del nostro impegno per il prossimo anno, sono altrettanto fiducioso che mi consentirete, nel presentarvele, di raggruppare in quattro capitoli fondamentali le sette priorità che la Commissione ha indicato per il suo programma per il 2002. Questi quattro grandi capitoli sono: la sicurezza interna, l'euro e i temi economici e sociali, l'allargamento e, infine, il dibattito sul futuro dell'Europa e il processo di riforma delle Istituzioni.
La strategia annuale, che avevamo elaborato nel febbraio scorso, prevedeva sei priorità. Gli avvenimenti dell'11 settembre - comprenderete tutti che una tale flessibilità è una componente indispensabile di qualsiasi programma per far fronte a situazioni impreviste - ci hanno spinto ad adottarne una settima. La Commissione presenterà quindi, nel 2002, una serie di misure per combattere il terrorismo e il crimine organizzato e per garantire la sicurezza dei cittadini. Tra queste: l'avvio di un sistema integrato di controllo delle frontiere esterne, lo sviluppo della protezione civile, i provvedimenti per la salute pubblica e il rafforzamento della sicurezza dei trasporti. Come ho già avuto modo di dire, parlando lo scorso 12 novembre a Bruges, il rafforzamento della cooperazione giudiziaria e di polizia getterà le basi per la creazione, sul più lungo termine, di una polizia integrata per lottare contro il crimine organizzato e il terrorismo.
Il processo verbale della seduta precedente è stato distribuito. Vi sono osservazioni?
Signor Presidente, desidero segnalare che è stata respinta la richiesta di applicazione della procedura d'urgenza per il caso del dottor Ganzert, l'avvocato di Wels attualmente trattenuto senza motivo dalle autorità del Nicaragua che da tre settimane sta tentando di uscire dal paese. Vorrei comunque ringraziare la Presidente per aver inviato una lettera alle suddette autorità, chiedendone il rilascio.
(Il processo verbale della seduta precedente è approvato) Presidente. Vorrei informare l'Assemblea che il Ministro della giustizia del Belgio, Presidente in carica del Consiglio, Marc Verwilghen, non potrà assistere all' inizio del dibattito a causa della nebbia a Bruxelles. Dovrebbe arrivare nel corso della seduta. Propongo all' Assemblea di procedere con la discussione e seguire l' ordine del giorno. Attendiamo fiduciosi l'arrivo del Ministro.
Signor Presidente, desidero che prenda nota della mia accesa protesta per le condizioni in cui avviene la discussione odierna. Non mi riferisco all'assenza del Ministro, che di per sé rappresenta già un problema, bensì al modo in cui la Conferenza dei presidenti sistematicamente organizza i dibattiti riguardanti la commissione per le libertà, mescolando qualunque argomento in una discussione congiunta. Considero una mancanza di rispetto il fatto che, nel lasso di tempo destinato a una discussione così importante quale quella sui progressi annuali in materia di giustizia e affari interni, siano state inserite anche la relazione Hazan sulle relazioni esterne nel settore della giustizia e degli affari interni e la relazione Watson sulle misure di sicurezza per i Consigli europei e le riunioni internazionali, nonché qualunque altro argomento fosse presente nell'agenda della suddetta commissione. Signor Presidente, è come se discutessimo sull'assegnazione delle frequenze radioelettriche e al contempo sull'accordo di associazione con l'Egitto, perché entrambi sono temi di competenza della commissione per l'industria. Spero che in futuro ci comporteremo in modo più rispettoso.
Le suggerisco di sollevare la questione presso il presidente del suo gruppo politico, che potrà a sua volta portarla all'attenzione della Conferenza dei presidenti.
Signor Presidente, in apertura della seduta di lunedì avevo chiesto che i deputati potessero prendere conoscenza dello scambio epistolare tra il Presidente Bush e il Presidente Prodi. La Presidente Fontaine aveva assicurato che avrebbe provveduto. In occasione della riunione straordinaria della commissione per le libertà di lunedì ho avanzato la stessa richiesta con i rappresentanti della Commissione, che sembravano stupiti del fatto che i deputati non disponessero di tale corrispondenza. Ebbene, sulla rete abbiamo in effetti potuto trovare la lettera del Presidente Bush al Presidente Prodi, inviata due mesi fa, ma non abbiamo ancora copia della risposta del Presidente Prodi inviata a fine novembre.
D'altra parte pareva esserci un accordo con la commissione per le libertà per ricevere tale lettera. Le chiedo quindi se è possibile prenderne conoscenza.
Devo informarla che la Presidente non ha affermato che avrebbe reso disponibile il testo della lettera, perché tale lettera non è ancora pervenuta al Parlamento. Questo è il problema. Pertanto, temo non sia possibile esaudire la sua richiesta.
L'ordine del giorno reca, in discussione congiunta, le seguenti interrogazioni orali:
B5-0534/2001, presentata dalla onorevole Boumediene-Thiery a nome della commissione per le libertà e i diritti dei cittadini, la giustizia e gli affari interni, al Consiglio, sul dibattito annuale 2001 sullo spazio di libertà, di sicurezza e di giustizia (articoli 2 e 39 TUE),
B5-0535/2001, presentata dalla onorevole Boumediene-Thiery a nome della commissione per le libertà e i diritti dei cittadini, la giustizia e gli affari interni, alla Commissione, sul dibattito annuale 2001 sullo spazio di libertà, di sicurezza e di giustizia (articoli 2 e 39 TUE).
Onorevoli colleghi, con le conclusioni del Vertice di Tampere si è impresso un nuovo impulso alla realizzazione di uno spazio di libertà, di sicurezza e di giustizia. Per raggiungere gli obiettivi fissati è stato elaborato un piano d'azione che prevede scadenze da due a cinque anni dall'entrata in vigore del Trattato di Amsterdam. A metà percorso occorre verificare lo stato di avanzamento dell'agenda di Tampere, tenendo conto della tabella di marcia della Commissione.
Lo spazio di libertà, di sicurezza e di giustizia comprende tre grandi dimensioni: la politica comunitaria in materia di asilo e d'immigrazione, il rafforzamento della cooperazione giudiziaria e la cooperazione di polizia. Quale bilancio possiamo tracciare per ciascuno di questi tre aspetti?
Per quanto riguarda la politica di asilo e d'immigrazione e, più in particolare, la gestione dei flussi migratori, le misure adottate concepiscono l'immigrazione come un palliativo per il problema della manodopera e un mezzo per compensare gli squilibri demografici degli Stati, senza prendere in considerazione la dimensione umana e sociale del fenomeno o le conseguenze della fuga di cervelli. Tuttavia, nel quadro di tale politica comunitaria d'immigrazione non viene forse messa in discussione l'universalità dei diritti fondamentali?
La politica di riammissione è conforme agli impegni internazionali in materia di protezione dei profughi e di diritto di asilo? Consentitemi poi di esprimere una riserva in merito all'Osservatorio europeo delle migrazioni. Va riconosciuta la necessità di una riflessione preliminare sulla sua missione, sulla sua utilità e sul posto delle ONG di emigrati in questa nuova struttura.
Non è stata adottata alcuna misura significativa volta ad assicurare un trattamento equo dei cittadini dei paesi terzi. La questione della loro partecipazione politica e della ridefinizione della cittadinanza viene elusa con il pretesto di preservare la sovranità nazionale, e così si finisce per negare i diritti democratici dei cittadini di paesi terzi residenti in Europa. Come pensa la Commissione di promuovere la cittadinanza di residenza quale mezzo per reintegrare nel diritto tali persone? E inoltre, quale seguito intende dare il Consiglio alle direttive relative al ricongiungimento familiare, allo statuto europeo dei residenti di lungo periodo non europei, alla libera circolazione e al diritto di stabilirsi e di lavorare nel territorio degli Stati membri?
La Convenzione di Ginevra costituisce la base della politica in materia di asilo. Tuttavia la nozione di rifugiato deve includere sia le questioni di genere che la dimensione sociale. Il Consiglio è disposto a farsi portavoce delle sofferenze specifiche delle donne o delle vittime delle guerre civili? Il sistema Eurodac fondato sulla registrazione delle impronte digitali non rischia di ledere i diritti dei richiedenti asilo? D'altro canto la Convenzione di Dublino non dovrebbe forse essere rivista? La competenza ad esaminare una domanda di asilo e la responsabilità della decisione dovrebbero essere determinate in base allo Stato scelto dal richiedente asilo come luogo di residenza e non secondo il paese di arrivo, così difficile da definire nel nostro spazio che si definisce senza frontiere.
I piani d'azione adottati per il partenariato con i paesi terzi sembrano sempre più volti a reprimere l'immigrazione. Che fine ha fatto l'aiuto allo sviluppo quale corollario del contenimento dell'emigrazione? La cooperazione si è ridotta al finanziamento delle espulsioni? La polizia amministrativa schierata nei punti di confine con i paesi terzi non è una negazione dei diritti dei richiedenti asilo? Sul piano civile si sono realizzati progressi in materia di rafforzamento della cooperazione giudiziaria. Sono stati approvati diversi testi in materia di competenza giudiziaria, di comunicazione e notifica degli atti, riguardo al principio di riconoscimento reciproco delle decisioni giudiziarie e della loro esecuzione, segnatamente in ambito matrimoniale e in relazione alla potestà parentale.
E' in via di elaborazione una proposta di direttiva relativa all'assistenza legale che mira ad assicurare un migliore accesso alla giustizia. Il bilancio è invece molto meno positivo per quanto riguarda il rafforzamento della cooperazione giudiziaria penale: si manifestano reticenze in particolare sulla qualifica dei reati. Sul piano legislativo la protezione dell'euro dalle falsificazioni, il riciclaggio del denaro, la lotta contro la tratta degli esseri umani e lo sfruttamento sessuale dei bambini hanno portato a decisioni quadro.
Sembra inoltre che il Consiglio si appresti ad approvare decisioni per quanto riguarda la lotta contro il terrorismo e il mandato di arresto europeo. La lentezza dei passi compiuti è principalmente dovuta alla resistenza opposta dagli Stati membri al principio di riconoscimento reciproco. L'introduzione di Eurojust costituisce un reale passo avanti per i cittadini; i diritti delle parti in giudizio e la protezione dei dati devono tuttavia essere meglio garantiti. Purtroppo constatiamo di essere ancora lontani da una procura europea e da una legislazione nonché da procedure giudiziarie comuni.
Il processo verbale della seduta di ieri è stato distribuito.
Signora Presidente, con riferimento al verbale di ieri, comunico che l' avvocato Ganzert, detenuto in Nicaragua, è stato autorizzato a lasciare il paese. La ringrazio per l' impegno con cui si è adoperata per rendere possibile la sua liberazione.
Vi informo che, nel corso della riunione di ieri, la Conferenza dei presidenti ha deciso di prolungare di un' ora la seduta di lunedì 17 dicembre a Bruxelles.
Pertanto, la seduta plenaria si terrà dalle 15.00 alle 19.30.
Signora Presidente, come gruppo del GUE siamo contrari al prolungamento della seduta di lunedì, che servirà solo a far approvare il pacchetto antiterrorismo. Questo pacchetto è stato presentato in seno alla commissione per le libertà questa mattina, senza che si sia potuto procedere alla discussione, dati i tempi strettissimi, e senza che sia stata elaborata una relazione. Credo sia grave che il Parlamento esprima un parere senza aver prima elaborato una relazione su un soggetto così importante. Noi siamo quindi contro questa strozzatura dei tempi, perché non ci permette assolutamente di presentare una relazione motivata su un soggetto così importante.
Grazie, onorevole Di Lello. Prendiamo atto nel processo verbale che lei non è d' accordo con la decisione della Conferenza dei presidenti.
Do la parola all' onorevole Watson, presidente della commissione per le libertà e i diritti dei cittadini, la giustizia e gli affari interni.
Watson (ELDR), presidente della commissione per le libertà e i diritti dei cittadini, la giustizia e gli affari interni. (EN) Signora Presidente, ieri sera sono state rinviate alla mia commissione, ai sensi dell' articolo 112, due richieste concernenti il riesame di due decisioni quadro del Consiglio, una sulla lotta al terrorismo, l' altra su una proposta in materia di mandato d' arresto europeo. Ci è stato chiesto di applicare per entrambe la procedura d' urgenza. La commissione si è riunita questa mattina e ha deciso di riferire all' Assemblea plenaria che concorda sull' opportunità di applicare la procedura d' urgenza ai suddetti testi, nella forma presentata e senza relazione.
La ringrazio, onorevole Watson. Procediamo quindi, come di consueto, secondo il Regolamento.
Signora Presidente, onorevoli colleghi, da sei anni sono membro di questo Parlamento, che chiede di continuo di essere rispettato dalle altre Istituzioni europee. Oggi, ancora una volta, gli si chiede di non rispettare se stesso; poco fa, nella commissione per le libertà, abbiamo sentito i due maggiori gruppi decidere con il gruppo ELDR che il Parlamento non deve portare rispetto per se stesso. E' incredibile: ci apprestiamo a votare un mandato di cattura europeo che entrerà in vigore nel 2004, vale a dire tra due anni, e oggi ci dicono che a Laeken si tiene un Consiglio europeo il quale, domenica notte, deciderà su un testo che sarà rivisto da alcuni giuristi lunedì mattina. Nessuno vedrà il testo prima di arrivare a Bruxelles lunedì pomeriggio. Eppure il Parlamento europeo si appresta a votare, non può aspettare fino a gennaio. Volete spiegarmi perché non possiamo votare in gennaio un testo che entrerà in vigore nel 2004? E' aberrante e ridicolo; ciò dimostra che il Parlamento non si prende sul serio. Chiedo ai colleghi di non seguire i loro capigruppo e di dare prova di dignità, respingendo la richiesta, deliberando sulla base di una relazione, votando in gennaio e dimostrando che siamo un Parlamento che rispetta le regole parlamentari e non è alla mercé di chiunque. Grazie.
Signora Presidente, con molta meno veemenza, ma - credo - con non meno ragione, chiedo al Parlamento di votare a favore dell' urgenza. La commissione per le libertà ha lavorato su questo tema per un anno. Il 5 settembre ha votato a favore della relazione Watson, che chiede proposte concrete da parte della Commissione a favore dell'armonizzazione delle sanzioni in materia di terrorismo e l'istituzione del reciproco riconoscimento delle sentenze, il cosiddetto mandato di ricerca e d'arresto europeo, formula non di mio gradimento.
Vi sono stati appassionanti e interessanti dibattiti in commissione, ed è un peccato che l'onorevole Cohn-Bendit non abbia potuto seguirli.
Il processo verbale della seduta di giovedì 13 dicembre 2001 è stato distribuito.
Signora Presidente, ho una domanda sul resoconto integrale delle sedute: lo scorso mercoledì sera il Vicepresidente, onorevole Onesta, aveva annunciato che giovedì mattina si sarebbe votato in merito all' inserimento del mandato d' arresto europeo fra le questioni urgenti. Il giovedì mattina, tuttavia, l' onorevole Watson, presidente della commissione per le libertà e i diritti dei cittadini, la giustizia e gli affari interni, ha chiesto all' Assemblea riunita in Plenaria di votare l' urgenza per due questioni, e cito il resoconto integrale: "two framework decisions from the Council, one on combating terrorism, the other on a proposal for a European arrest warrant" .
Confusione su tutti i fronti. Quanto è accaduto dimostra anche e soprattutto che la decisione dello scorso giovedì è stata presa troppo frettolosamente e incautamente. Presidente, sulla scorta del resoconto integrale delle sedute, può dirmi esattamente su quali argomenti verterà la discussione sulle questioni urgenti? Giacché stiamo parlando di chiarimenti, può anche assicurarmi che il testo sul mandato d' arresto europeo, in merito al quale gli emendamenti potevano essere presentati fino alle ore 16.00 di giovedì scorso, è sempre lo stesso e non è stato modificato durante il fine settimana? Se così fosse, oggi ci renderemmo ancora una volta ridicoli.
Onorevole Buitenweg, le rispondo subito: si tratta solo del mandato di cattura europeo. Di questo si tratta.
Come sapete, questa è praticamente l'ultima volta che avrò l'onore di presiedere la nostra Assemblea. Sono lieta che questa occasione coincida con una seduta straordinaria durante la quale il Presidente in carica del Consiglio Verhofstadt ci riferirà in merito al Vertice di Laeken e alla Presidenza belga che è risultata particolarmente brillante.
Non farò lunghi discorsi: mi limiterò soltanto a ringraziarvi ancora di cuore per la fiducia che mi avete dimostrato quel 20 luglio 1999 in cui mi avete eletta alla Presidenza del Parlamento europeo.
Ho assunto questo incarico con determinazione, con passione e con la costante preoccupazione di farmi il portavoce più fedele possibile delle convinzioni e posizioni espresse dalla maggioranza di quest'Assemblea.
A questo proposito, posso dirvi che ho potuto sempre essere fiera del Parlamento europeo.
Consentitemi di ringraziare in particolar modo il Segretario generale, Julian Priestley, e tutti i collaboratori e le collaboratrici della nostra Istituzione che mi hanno assistita con una motivazione ed un senso di amicizia davvero straordinari.
Ringrazio inoltre voi, onorevoli colleghi, per il sostegno che mi avete garantito in ogni circostanza, ed auguro a colui o colei che prenderà il mio posto una Presidenza altrettanto attiva e positiva di quella che ho avuto la fortuna di vivere io.
Signora Presidente, mi consenta innanzitutto, in qualità di Presidente del Consiglio europeo, di esprimerle tutta la mia gratitudine nonché la mia ammirazione per come ha presieduto quest'Assemblea. Sotto la sua Presidenza, il Parlamento europeo ha compiuto un percorso politico, ma anche e soprattutto un percorso legislativo senza precedenti. Lei stessa ha realizzato un lavoro pionieristico, sia nei confronti dell'estero sia a favore dell'Unione. Già molto prima dell'inizio della crisi, lei aveva attirato l'attenzione dell'Unione europea sulla questione afgana ed aveva già avviato una lotta per migliorare il destino delle donne in Afghanistan.
Non può essere sottovalutato nemmeno il suo contributo alla stesura della Carta dei diritti fondamentali che riguarda tutti i cittadini europei.
A Laeken abbiamo ripreso il modello della Convenzione di cui lei è proprio uno dei fautori. Da molti punti di vista, lei ha preparato il Parlamento europeo al nuovo periodo di rapporti interistituzionali che lo aspetta.
Mi consenta, infine, di ringraziarla di cuore per la straordinaria collaborazione tra Parlamento e Consiglio che ha saputo coltivare durante la sua Presidenza. Grazie di tutto davvero!
. Signora Presidente, mi associo, con sentimenti profondi di riconoscenza, agli elogi per la sua persona e per i risultati ottenuti nel periodo della sua Presidenza al Parlamento europeo. Sono stati anni molto importanti, in cui sono stati lanciati i fondamentali dibattiti per il futuro dell'Unione. Lei ha svolto in tutto questo un ruolo attivissimo, attento e anche generoso, aperta alle richieste dell'opinione pubblica europea e aperta alle necessità di noi tutti.
Non solo quindi il Parlamento, come abbiamo avuto modo di vedere ora, ma anche la Commissione le è grata per quest'azione costante e incisiva. Tengo in questo momento a sottolineare in particolar modo la sua forte sensibilità, espressa nel rifiuto ripetuto di ogni forma di violenza e in particolare di violenza terroristica. I suoi interventi, signora Presidente, moderati nel tono ma lucidi e forti nella sostanza, hanno rincuorato e sostenuto tutti i democratici europei nella loro lotta per una pacifica convivenza fra i nostri cittadini.
Le auguro ottime cose per il futuro, al servizio - ne sono sicuro - della causa dell'Europa, per la quale lei tanto ha fatto in questi due anni e mezzo. Grazie, signora Presidente!
Signora Presidente, signor Presidente del Consiglio, signor Presidente della Commissione, onorevoli colleghi, è venuto il giorno di esprimere tutta la nostra gratitudine alla Presidente Nicole Fontaine, proveniente dal nostro gruppo, per la passione con cui - come lei stessa ha detto - ha svolto il proprio mandato in questi due anni e mezzo.
Dichiaro ripresa la sessione del Parlamento europeo, interrotta il 17 dicembre 2001.
Onorevoli deputati e colleghi, prima di passare al punto concernente l' ordine dei lavori, permettetemi di rubarvi un minuto, un minuto soltanto, per unirmi sinceramente alle parole d' omaggio che nella seduta del 17 dicembre scorso tutti i gruppi parlamentari hanno reso alla nostra Presidente uscente, onorevole Nicole Fontaine. Ricorderete senz' altro che due anni fa sono stato uno dei suoi concorrenti e per questa ragione mi è gradita oggi quest' occasione per ringraziarla e riconoscere la dignità, l' imparzialità, l' efficacia e lo stile eccezionale con cui ha esercitato il suo mandato al servizio dell' Unione europea e a favore di un maggiore prestigio del nostro Parlamento.
E' stata distribuita la versione definitiva del progetto di ordine del giorno elaborata in conformità alle decisioni prese il 10 gennaio scorso dalla Conferenza dei presidenti
Desidero comunque attirare l' attenzione dell' Assemblea sul fatto che l' ordine dei lavori di questa tornata sarà stabilito mercoledì mattina alle 9.00.
Conformemente al Regolamento l' elezione del Presidente si terrà domani a partire dalle 10.00.
Vi ricordo che ai sensi del Regolamento sotto presidenza del decano d' età non può aver luogo alcuna discussione il cui oggetto sia estraneo all' elezione del Presidente o alla verifica dei poteri.
Ai sensi dell' articolo 13 del Regolamento, le candidature alla Presidenza del Parlamento europeo debbono essere presentate da un gruppo politico o da almeno trentadue deputati, con il consenso degli interessati.
Conformemente al Regolamento sono state presentate alla Presidenza del Parlamento europeo le seguenti candidature:
I candidati mi hanno comunicato di accettare le rispettive candidature. Ricordo inoltre che, ai sensi dell' articolo 14, paragrafo 1, un candidato per essere eletto deve ottenere, nei primi tre scrutini, la maggioranza assoluta dei voti espressi. Le schede bianche e nulle non sono considerate ai fini del conteggio dei voti.
Per accelerare i lavori di domani mattina, propongo di procedere fin d' ora al sorteggio dei sei scrutatori.
Sono stati pertanto designati scrutatori i deputati Patsy Sörensen, Dieter-Lebrecht Kock, Giuseppe Nistico, Reinhard Rack, Ilkka Suominen e Alima Boumediene-Thiery.2
Ai sensi dell' articolo 14 del Regolamento procediamo ora all' elezione del Presidente. Vi informo di aver ricevuto le seguenti candidature:
Buongiorno, onorevoli colleghi, questo Parlamento deve continuare ad essere multilingue. Undici lingue comportano 110 combinazioni. Ventidue lingue comportano 462 combinazioni. Trentacinque lingue comportano 1090 combinazioni. Ve l' immaginate un' interpretazione dal finlandese, via l' inglese e il francese verso il polacco? Con l' interpretazione diretta capita che alcuni votino la linea di bilancio n. 2 mentre altri stanno ancora votando la linea di bilancio n. 1. Con più di un "relay" il nostro sistema non funzionerà. Se non procediamo a una riforma la maggior parte di noi non potrà più usare la propria lingua. Nel giro di due anni potrebbero esserci dieci paesi membri in più. I nostri edifici non sono pronti per questo.
Ben presto molti altri paesi, dall' Ucraina ai Balcani, saranno candidati e pertanto rischiamo una confusione babelica. Il nostro futuro Presidente dovrà impegnarsi nella riforma interna e nella riuscita dell' ampliamento e quindi non avrà molto tempo a disposizione per viaggiare.
Abbiamo bisogno di un artigiano, di un tuttofare più che di uno statista. Se entro il 2004 non saremo pronti per l' ampliamento tutti noi saremo degni di biasimo. Il modo in cui voteremo oggi rientra in tale responsabilità.
Ogni voto a mio favore sarà un chiaro segnale agli onorevoli Cox e Martin per dire: "nelle vostre ambizioni limitatevi all' ampliamento e alla riforma interna" . Attualmente perdiamo molto tempo a causa di votazioni preparate male. Se un giornalista ci chiede come abbiamo votato non sempre lo sappiamo. Per saperlo dovremmo sottrarre il tempo al servizio dei nostri cittadini. Saremmo allora dei cattivi deputati del Parlamento europeo. Lasciamo che siano le commissioni parlamentari a preparare le votazioni e che la seduta plenaria si occupi delle questioni politiche importanti, che si possa disporre di almeno una settimana per consultarci e riflettere su come votare. Oggi come oggi, molti deputati non possono intervenire nelle discussioni. Se si è rappresentanti di una piccola delegazione in seno a un grande gruppo, o di un' opinione alternativa, di rado il coordinatore del gruppo permette di intervenire. Diamo ad ogni deputato la possibilità di intervenire almeno tre volte l' anno. Utilizziamo un terzo del tempo di parola per le discussioni reali. Costringiamo i Commissari a difendersi quando per esempio dichiarano che la Commissione accetta l' emendamento n. 3 e respinge gli emendamenti nn. 2, 4, 5, 6, 7, 8 e 9.
Attualmente, il processo decisionale comune avviene fra la Commissione e il Consiglio che condividono le informazioni. Persino nei comitati di conciliazione i nostri deputati non hanno accesso ai documenti di lavoro, alle note giuridiche o ai processi verbali. Ma allora il termine "comune" significa "unilaterale" ? Nelle commissioni parlamentari i deputati discutono progetti di legge basati su versioni obsolete. Alle nostre spalle siedono giovani funzionari delle rappresentanze permanenti. La Commissione e il Consiglio dispongono di tutte le informazioni che noi non otteniamo. Siedo in questo Parlamento da 22 anni e in qualità di membro eletto non ho mai ricevuto l' informazione adeguata dalla commissione parlamentare. Per ottenere informazioni devo rivolgermi ad altre fonti come i giornalisti. Il nostro futuro Presidente deve garantirci la possibilità di accedere a tutte le informazioni disponibili e se necessario adire la Corte di giustizia contro la Commissione e il Consiglio.
Al presente, il 70 percento degli atti legislativi è approvato da funzionari di basso grado nei gruppi di lavoro. Il 15 percento è definito dagli ambasciatori e soltanto il restante 15 percento arriva a livello ministeriale dove i ministri leggono documenti preparati dai funzionari. La democrazia è nata in Europea ed è stata sepolta dalla Commissione e dal Consiglio. Il nostro futuro Presidente dovrà ripristinare la democrazia, egli dovrebbe spronarci a discutere se la nostra futura Europa debba essere quella della visione federalista di una Unione europea democratica o un' Europa di democrazie. Il nostro futuro Presidente dovrebbe riunire i rappresentanti eletti dei parlamenti nazionali e il Parlamento europeo per consentire al processo legislativo di non svolgersi più dietro porte chiuse tra funzionari ma nella trasparenza tra deputati eletti.
Considerate quindi tutte queste esigenze, offro le mie capacità e la mia energia. Tutto quello che vi chiedo è di darmi il vostro voto al primo turno di votazioni: in primo luogo, perché potrebbe essere la vostra unica occasione di votare per me; in secondo luogo, perché molti voti metterebbero alla prova i gruppi che sostengono gli onorevoli Cox e Martin. Questa volta abbiamo bisogno di un rappresentante realista e politicamente neutrale per essere al servizio di tutti. Concedetevi il lusso di una scelta migliore e fate un passo in più rispetto alla scelta di Cox o Martin votando per Bonde, ufficio n. 007.
Entro oggi avremo una Presidenza migliore grazie a coloro che hanno elaborato la "piattaforma per una presidenza equa" e hanno dato il via alla prima autentica battaglia elettorale della nostra storia. La prossima Presidenza avrà un mandato reale e merita il nostro pieno appoggio.
Signor Presidente, onorevoli deputati, è giunto il momento delle decisioni. Abbiamo vari candidati, abbiamo discusso, abbiamo avuto una maggiore apertura e questo rappresenta un cambiamento nel metodo e nel modo di svolgere il nostro lavoro. Si tratta di un cambiamento positivo. Spero che ciò sia indice del desiderio di tutta la nostra Assemblea di impegnarsi nei prossimi anni nonché dell' equilibrio di questo mandato in una cultura di trasformazione del modo in cui svolgere la nostra attività.
La campagna elettorale ha messo in luce molte prospettive fra le quali anche i punti di forza e le debolezze dei candidati - e anch' io ho la mia dose di entrambi. Ho letto alcuni garbati articoli di giornale in cui mi si definisce loquace. Io vivo in Irlanda - dove siamo tutti loquaci - vicino a Blarney dove c' è una stele di pietra e un castello e in anglo-irlandese si dice che quando i visitatori di quel luogo baciano la stele se ne vanno con il dono di una parlantina sciolta, vale a dire della loquacità citata da quei garbati articoli.
Io sarò forse così, ma l' aspetto più importante di questa campagna è l' opportunità che ne è scaturita di ascoltare e capire. Ho ascoltato e ho capito che questa Assemblea anela a un cambiamento, sente la necessità di fare più politica nell' accezione migliore e più creativa del termine. Ho capito che vogliamo meno votazioni, meno tecnicismi e più capacità di essere politici ed esercitare la nostra influenza. In altre parole vogliamo più vitalità nel nostro modus operandi. Dobbiamo portare a termine molte delle questioni di riforma che sono in corso da molti anni. Il complesso statuto dei deputati è un compito difficile e il duro lavoro profuso da Nicole Fontaine ne è la prova. Ma non dobbiamo abbandonare i nostri tentativi e vi dico questo: cercherò attivamente di concludere la riforma, ma mai ignorando i deputati di questa Assemblea e con la più totale, trasparente, aperta e partecipata consultazione.
In questa Assemblea ho potuto constatare la nostra capacità di legiferare e di discutere di pari opportunità e di parità di genere ma talvolta anche la nostra incapacità, in quanto Istituzione, di concretizzare tutto questo. Nel caso in cui avessi il privilegio di essere eletto Presidente, oggi, innanzi a questo Parlamento mi impegno solennemente a promuovere la parità di genere in vari modi, ma concretamente iniziando col renderla tangibile nella composizione del mio gabinetto.
Dal 1998 ho avuto l' onore di essere presidente del gruppo del Partito europeo dei liberali democratici e riformatori e ritengo di aver costruito, insieme ai miei colleghi, la capacità di fare politica, compito peraltro di questa Istituzione. Siamo 626 deputati, costituiamo un Parlamento. Mi rivolgo all' onorevole Bonde e ai colleghi che condividono i suoi stessi timori, per dire che non sto tentando di diventare il sedicesimo Presidente o il Primo ministro del sedicesimo Stato. Sono fiero di esser un parlamentare e sono dell' avviso che dobbiamo operare affinché la nostra visione democratica e parlamentare possa influenzare le grandi questioni d' attualità in Europa. Dobbiamo rendere l' Europa adeguata a un futuro su scala continentale e dobbiamo fare in modo che in questo Parlamento la democrazia sia idonea a offrire un' autentica leadership e funga da contrappeso, da controllo e punto d' equilibrio nei confronti degli eccessi di tecnocrazia o burocrazia.
All' onorevole Hans-Gert Poettering e al gruppo PPE-DE desidero esprimere il mio grande apprezzamento per il fermo impegno, suo personale e del suo gruppo, ad essere partners fedeli e totali nei confronti dell' accordo che avevamo sottoscritto. Desidero tuttavia aggiungere anche che ho avuto il privilegio di far visita a molti gruppi, molte commissioni, molti intergruppi. E' mia intenzione, se mi sarà possibile, condurre una Presidenza fiduciaria, pronta a lavorare avvalendosi dell' ingegno di coloro che vorranno contribuire. Chiedo il vostro sostegno.
Infine, signor Presidente, i gruppi più piccoli di questa Assemblea ritengono di non avere le reali possibilità di cui si trova a godere quest' oggi il mio gruppo del Partito europeo dei liberali democratici e riformatori. Non so quale sarà il risultato finale ma non riesco a capire come, chi dice di apprezzare una maggiore apertura, un cambiamento di sistema e vuole una maggiore equità per tutti, possa conciliare tutto ciò con un voto a favore del candidato di un grande gruppo, non certo perché ci sia qualcosa da dire sul candidato, ma per il tipo di sistema attualmente in vigore. Se volete cambiare il sistema, il voto di oggi sarà il primo segnale che indicherà la nostra volontà di trasformazione e di cambiamento. Il mio appello è questo: chiedo il vostro appoggio, mi piacerebbe avere il privilegio della Presidenza, ma ora la scelta sta a voi.
Signor Presidente, onorevoli colleghi, non mi scuso per il fatto d' iniziare il mio intervento ringraziando la Presidente uscente, la onorevole Nicole Fontaine, per il lavoro svolto in veste di Presidente. Ha condotto la lotta contro il terrorismo molto prima dell' 11 settembre ed è un suo merito aver preso quelle iniziative all' epoca.
Per quanto riguarda questa elezione, sappiamo chi è il vincitore ancor prima che un solo voto sia espresso. Il vincitore è il Parlamento europeo perché, come giustamente ha detto l' onorevole Pat Cox, abbiamo avuto una campagna elettorale aperta, disputata vivacemente ma lealmente e questo non fa altro che mettere in rilievo e migliorare l' immagine di questa Istituzione - e di questo sinceramente vi è un gran bisogno. Le elezioni europee del 1999, l' Eurobarometro e altri sondaggi d' opinione mettono in luce il problema d' immagine di quest' Istituzione. Con la Convenzione, l' ampliamento e le elezioni europee del 2004 abbiamo innanzi a noi enormi sfide da affrontare
Ogni deputato di questa Assemblea ha adesso la possibilità, con scrutinio segreto, di votare per la persona che ritiene meglio in grado di guidarci attraverso questa fase fondamentale.
Sono deputato di questo Parlamento da 17 anni e ho l' onore di esserne vicepresidente da 12. In questo periodo ho dimostrato la mia determinazione nell' operare a favore del Parlamento e dei suoi deputati. In qualità di relatore sui Trattati di Amsterdam e di Maastricht, ho negoziato con i Capi di governo per garantire la codecisione con il Parlamento. In qualità di uno dei rappresentanti del Parlamento alla COSAC, mi sono adoprato per convincere i parlamenti nazionali dell' importanza del metodo della Convenzione per la prossima riforma dei Trattati. In veste di vicepresidente del Parlamento ho cercato di modernizzare e migliorare i nostri metodi di lavoro.
Colgo l'occasione per comunicavi i risultati della votazione tenuta ieri per l'elezione dei vicepresidenti. Come noto, abbiamo nominato i candidati a tale carica e quindi abbiamo proceduto a votare per determinarne l'ordine di precedenza. I votanti sono stati 554, le schede nulle o bianche 9, i voti espressi 545. I voti sono stati espressi come segue:
Mi congratulo con tutti i predetti colleghi e, ai sensi dell'articolo 15, paragrafo 2, del Regolamento, l'ordine di precedenza dei vicepresidenti è determinato dal numero di voti ottenuti. La composizione del nuovo Ufficio di presidenza sarà notificata ai Presidenti delle Istituzioni dell'Unione europea.
L'ordine del giorno reca l'approvazione dei processi verbali delle sedute di lunedì 17 dicembre 2001, lunedì 14 gennaio 2002 e martedì 15 gennaio 2002. I processi verbali sono stati distribuiti.
Il processo verbale della seduta di ieri è stato distribuito.
Ha la parola l' onorevole Van Orden per una mozione d' ordine.
Signor Presidente, vorrei attirare la sua attenzione sul continuo deteriorarsi della situazione nello Zimbabwe. Venerdì scorso i Ministri dello Zimbabwe si sono incontrati con i rappresentanti dell'Unione europea, che hanno chiesto loro di redigere entro domani una lettera, o una relazione, sui miglioramenti registrati nella situazione del loro paese; in realtà, nell'ultima settimana le condizioni dello Zimbabwe sono addirittura peggiorate. E' estremamente importante che la comunità internazionale dimostri la serietà delle proprie intenzioni richiamando all'ordine il regime di Mugabe. Dobbiamo quindi predisporre sin d'ora efficaci sanzioni.
La esorto ad operare affinché, in merito allo Zimbabwe, il Consiglio e la Commissione assumano una posizione omogenea ed intransigente prima che sia troppo tardi. In quel paese le elezioni presidenziali si terranno il 9 marzo, e il tempo a nostra disposizione sta per scadere.
La ringrazio molto, onorevole Van Orden, prendiamo nota della sua richiesta che trasmetteremo alla Presidenza.
Ha la parola l' onorevole MacCormick, ancora per una mozione d' ordine.
Signor Presidente, vorrei riprendere un'osservazione fatta ieri dalla onorevole McKenna sul tema della votazione elettronica e dello scrutinio segreto. Purtroppo, il metodo attualmente in uso per la votazione elettronica a scrutinio segreto non è soddisfacente; infatti, anche se chi vota adotta l'accorgimento suggerito ieri dalla onorevole Jackson e copre lo schermo con un foglio di carta, è comunque facile per i colleghi che gli siedono dietro o accanto sbirciare e conoscere il suo voto. Nei casi in cui lo scrutinio segreto è importante, i parlamentari andrebbero tutelati dalle pressioni interne al proprio gruppo.
Le chiedo perciò di invitare l'Ufficio di presidenza a verificare la possibilità di perfezionare il sistema di votazione elettronico, in maniera che quest'ultimo possa effettivamente servire per lo scrutinio segreto, mettendo i deputati al riparo da quelle pressioni da cui hanno il diritto di essere tutelati.
La ringrazio, onorevole MacCormick, non è necessario trasmettere questa richiesta all' Ufficio di Presidenza, in quanto esso ha già avviato ieri, di propria iniziativa, uno studio al riguardo. Vi sono altre formule. Non intendo dire che la sua considerazione sia irrilevante, comprendiamo benissimo il suo interesse politico; tuttavia, sulla base dell' esperienza di ieri, la prima con un sistema di questo tipo, i servizi stanno valutando in che modo poter risolvere la questione. Essendo io il responsabile - per ora, in quanto l' assegnazione dei posti nell' Ufficio di Presidenza non è stata ancora decisa e conservo ancora le mie responsabilità precedenti in materia di edifici - mi è già stata sottoposta una proposta ieri pomeriggio, proprio in riferimento a tale questione.
Immagino pertanto che l' Ufficio di Presidenza potrà risolvere rapidamente la questione, avvalendosi dell' aiuto dei Questori.
Ha la parola l' onorevole Sumberg per una mozione d' ordine. Vi prego di non prolungare eccessivamente le mozioni d' ordine.
Signor Presidente, un richiamo al Regolamento; vorrei chiederle di far notare al Presidente del Parlamento che ieri abbiamo votato per lo svolgimento di un'esauriente inchiesta sull'epidemia di afta epizootica nel Regno Unito. La ragione di questo voto risiede nel fatto che il governo laburista britannico si è rifiutato di concedere ai cittadini del mio collegio elettorale un'inchiesta su tale terribile malattia. Ieri, in questo Parlamento, i socialisti britannici...
Onorevole Sumberg, la prego, la sua non è una mozione d' ordine. Lei ha certamente il diritto di tentare di sfruttare le opportunità offerte dal Regolamento, ma questa non era certo una mozione d' ordine. Grazie.
L' ordine del giorno reca la discussione sulla relazione (A5-0470/2001), presentata dalla onorevole Miguélez Ramos a nome della commissione per la pesca sul Libro verde della Commissione sul futuro della politica comune della pesca (COM(2001) 135 - C5 - 0261/2001 - 2001/2115(COS)).
Onorevoli colleghi, mi rammarico di dover comunicare che il Commissario Fischler, responsabile per la materia cui si riferiscono le tre relazioni previste nell' ordine del giorno di stamattina, è malato. Ieri si trovava a Strasburgo ed è tuttora in città, ma non potrà partecipare a tali dibattiti. Per questo mi permetto di chiedervi comprensione per l' assenza della Commissione. Ritengo, tuttavia, sia doveroso evitare di sospendere il dibattito e credo si debba procedere. La Commissione sarà rappresentata in questa sede dagli alti funzionari responsabili ma non dal Commissario che non potrà intervenire. Il Consiglio, invece, ugualmente assente, non si è scusato. Ritengo comunque di dover procedere con l' ordine del giorno.
A nome del Parlamento, vorrei trasmettere al Commissario Fischler i migliori auguri di pronta guarigione.
Ha la parola l' onorevole Varela Suanzes-Carpegna, presidente della commissione per la pesca.
Dichiaro ripresa la sessione del Parlamento europeo, interrotta giovedì 17 gennaio 2001.
Signor Presidente, chiedo che il mio nome venga aggiunto all'elenco dei presenti. Non solo ho partecipato alla votazione, ma sono anche intervenuto durante la riunione, eppure il mio nome non compare fra i presenti. Mi auguro che l'errore possa essere corretto.
Desidero informare l'Aula che immediatamente dopo il mio insediamento ho ricevuto una nota della commissione giuridica e per il mercato interno nella quale si invita il Presidente ad adire la Corte di Giustizia in merito alla questione relativa alla base giuridica dello statuto della società europea. La data ultima utile per ottemperare a tale richiesta era oggi. Ho compiuto ampie consultazioni interne ed esterne al Parlamento sulla materia e ho avuto modo di raccogliere le opinioni della Conferenza dei presidenti. Pur rispettando il peso dell' argomentazione addotta - una solida argomentazione giuridica - ho deciso di non adire la Corte di giustizia.
Sostanzialmente ho assunto tale decisione, prima dell'imminente Convenzione e in considerazione della Dichiarazione di Laeken che cita espressamente gli articoli 95 e 308 - gli articoli oggetto della disputa - in modo che si possa compiere un atto di fede politica tra noi e le altre Istituzioni mentre ci accingiamo a preparare la Convenzione. In seguito ho parlato con il Presidente della Commissione e il Presidente del Consiglio, Aznar López. Entrambi mi hanno rassicurato di comprendere l'atto politico di fede compiuto. Ritengo che sarà loro desiderio nelle prossime settimane adoperarsi per trovare tra le Istituzioni una modalità per riconoscere il merito della materia in questione che riguarda il nostro ruolo di Parlamento quale rappresentante dei cittadini dell'Unione e delle loro preoccupazioni circa il processo legislativo.
Spero che alla fine tale atto di fede politica nel primato della politica sarà ripagato, compreso e non frainteso. E' importante rendersi conto che non é stata una decisione semplice, trattandosi di una questione, nell' ottica del Vertice di Barcellona, che ci trasciniamo da tre decenni e che forse é unica nel suo genere. Spero che alla fine tutti apprezzeranno che tale giudizio é stato formulato in buona fede, sia i deputati di questo Parlamento, che la settimana scorsa erano inclini a condividere la mia tesi, sia quanti allora erano in disaccordo. Credo che tale giudizio sia una base su cui costruire.
Signor Presidente, onorevoli colleghi, la maggior parte di voi sa che ho espresso un'opinione diversa da quella del nostro Presidente. Rispetto comunque questa decisione e se sarete riusciti a trarre da questo risultato un atteggiamento di good will che successivamente si tradurrà effettivamente in una modifica del Trattato o in un riconoscimento di altro tipo dei nostri diritti si tratterà di un successo che non sarebbe stato possibile senza l'azione comune della commissione giuridica e del Presidente.
Signor Presidente, mi trovo totalmente d' accordo con la decisione che lei ha preso. Credo che, in questo caso specifico, si tratta di un atto di prudenza politica, dal momento che ci sforziamo di difendere il mantenimento dello statuto della società per azioni europea, fatte salve le questioni di fondo connesse alla base giuridica.
Signor Presidente, sapete che mi sono battuto per una posizione contraria e che resto convinto che il fatto di non presentare ricorso sia un errore. Volevo solamente dirlo anche in Aula, poiché se accettiamo che il Consiglio possa fare passare qualcosa in codecisione, togliendoci la codecisione, facciamo il gioco del Consiglio. Purtroppo non credo che il Consiglio lo interpreterà in senso positivo, bensì piuttosto come qualcosa che potrà ripetere. Quindi volevo solo dire che credo che sia un errore non fare ricorso davanti alla Corte di giustizia.
Signor Presidente, vorrei complimentarmi con lei per la decisione di non deferire la questione alla Corte di giustizia europea, visto che lo statuto della società per azioni europea rientrava fra gli obiettivi di questa legislatura. Si tratta di una delle cinque decisioni che il mondo economico sta aspettando. Sono trent'anni che si attende questa decisione e per trent'anni si è trattato sulla questione. A questo punto, il deferimento alla Corte di giustizia comporterebbe un rinvio di altri cinque o sei anni. Nessuna azienda infatti - ne sono convinto - nelle attuali condizioni di incertezza ricorrerebbe a questa importante nuova forma societaria. Pertanto credo sia stata una saggia decisione, in questo caso, rinunciare a richiedere l'intervento della Corte di giustizia europea.
Signor Presidente, intervengo per un richiamo al Regolamento. Non sarà una sorpresa per l'Aula che a nome del mio gruppo io esprima sostegno alla posizione da lei assunta. Ciò nonostante vorrei sollecitarla a manifestare con estrema determinazione al Consiglio europeo di Barcellona che il Parlamento non è soddisfatto della procedura scelta e che spera in futuro in un approccio più costruttivo e più collaborativo da parte delle altre Istituzioni nei nostri riguardi.
Signor Presidente, come lei sa il gruppo del Partito del Socialismo europeo ha appoggiato la sua decisione.
Sotto il profilo del diritto, risulta opinabile se abbiamo perso importanza o meno ai fini della codecisione. Il mio gruppo ritiene che non ne abbiamo persa, come già affermato dall' onorevole Medina, e che inoltre la decisione presa sia opportuna sul piano politico.
Alla riunione della Conferenza dei Presidenti del 31 gennaio 2002 si è deciso di modificare la durata dell' aggiornamento della tornata. Desidero informarvi che in base all' articolo 10, paragrafo 4 del Regolamento interno il 20 marzo 2002 si terrà una seduta plenaria a Bruxelles sull'esito del Vertice di Barcellona. Interverrà il Presidente del Consiglio in carica Aznar.
L' ordine del giorno reca la relazione (A5-0392/2001), presentata dall' onorevole Olle Schmidt a nome della commissione per i problemi economici e monetari, sulla relazione annuale 2000 della BEI (C5-0541/2001 - 2001/2218(COS)).
. Signor Presidente, Presidente Maystadt, anzitutto la ringrazio sentitamente per la disponibilità e la buona volontà di cui lei e i suoi collaboratori avete dato prova nei miei confronti e in quelli della commissione parlamentare, agevolando non poco i nostri lavori. Ringrazio anche i miei colleghi.
Il ruolo della BEI è oggetto di dibattito già da qualche anno, nonché di alcune critiche che hanno riguardato soprattutto le questioni ambientali, la pubblicità e la trasparenza. La BEI ha compreso tali critiche e ha pertanto disposto cambiamenti sostanziali. Per questo motivo lei merita, Presidente Maystadt, il nostro apprezzamento insieme ai suoi collaboratori.
Sotto molti aspetti, l' analisi di quest' anno rappresenta il seguito del solido lavoro svolto un anno fa dall' onorevole Lipietz. Numerose osservazioni formulate in quella sede vanno ribadite ancor oggi. Come noto, il tema più importante per l' Unione è rappresentato dall' ampliamento. Esso comporta un cambiamento radicale, che equivale a un' enorme sfida per i paesi candidati, ma anche per gli attuali Stati membri.
Oggi la maggior parte dei prestiti BEI va a progetti di sviluppo regionale di varia natura all' interno dell'UE. Ciò è certo in linea con lo statuto della BEI, ma l' imminenza dell' ampliamento rende necessario rivedere tale ripartizione delle risorse. La quota accordata ai futuri Stati membri sul totale dei prestiti deve aumentare.
Naturalmente, la solidarietà dell' Unione deve riguardare anche i paesi extracomunitari, che fin qui hanno potuto fruire di prestiti BEI. Mi riferisco ai paesi balcanici, mediterranei e ACP, ma ora è giunto il turno anche della Russia. Oltre a ciò, è necessario chiarire quali paesi meno avanzati la BEI debba assistere in base al mandato del Consiglio, e se, per esempio, proprio i 49 PMA non siano ancor più in stato di necessità rispetto ai paesi ACP, tradizionalmente aiutati dall' Unione.
Nella società dell' informazione, la crescita economica comporta un miglioramento del livello di vita dovuto non soltanto alla costruzione di strade e industrie, ma anche in termini di formazione, innovazione, nuove tecnologie, commercio elettronico e rafforzamento di altri settori ad elevato contenuto intellettuale. A mio avviso, questa realtà dovrebbe trovare maggiormente riscontro nelle attività della BEI.
E' essenziale che la BEI possa continuare a rafforzare il sostegno alle piccole e medie imprese. In questo ambito, le opportunità di crescita sono evidenti. La BEI deve rendersi più attiva nella divulgazione delle conoscenze sulle possibilità già oggi esistenti di concessione degli aiuti.
Nonostante un passato di istituzione assai chiusa, la BEI, come abbiamo visto, ha iniziato a modificare il proprio atteggiamento nei confronti dell' informazione e della trasparenza. Il contatto con i rappresentanti democraticamente eletti a livello locale e regionale è importante. A livello locale, infatti, vi è la conoscenza delle implicazioni dei progetti. Il collegamento con le ONG è stato migliorato, così come il sito Internet della BEI. La Banca ha inoltre reso pubblico un elenco di progetti in fase di pianificazione. A mio avviso, sarebbe opportuno che tutti i documenti pubblici dell' unità di valutazione interna venissero caricati in rete.
Allo stato attuale, la BEI è controllata dal suo consiglio dei governatori, ossia dai quindici ministri delle finanze, ma non è sottoposta alla vigilanza prudenziale di un' autorità competente. In commissione si è discussa l' ipotesi che sia la Banca centrale europea ad esercitare la vigilanza prudenziale sulla BEI, poiché, ai sensi del Trattato, il Consiglio può conferire alla BCE compiti specifici di vigilanza. Se il Consiglio non intende assegnare questo mandato alla BCE, la questione dovrebbe essere chiarita in occasione della prossima Conferenza intergovernativa, al fine di predisporre un' adeguata vigilanza prudenziale sulle attività della BEI.
Per migliorare la responsabilità democratica della Banca, la commissione parlamentare suggerisce che il comitato dei revisori esterni trasmetta i propri risultati al Parlamento europeo, nonché al consiglio dei governatori della BEI. Va sottolineato che la BEI ha già manifestato la propria disponibilità a cooperare più strettamente con l' OLAF.
L' ambiente è l' aspetto che ha suscitato le maggiori contestazioni da parte delle ONG. Le questioni ambientali hanno ricevuto ampia copertura anche nella relazione Lipietz dello scorso anno. Credo che la BEI abbia acquisito maggiore consapevolezza delle questioni ambientali e il sostegno della Banca ai progetti ambientali è cresciuto in modo sostanziale.
Un altro fattore chiave è dato dalla capacità della BEI di procedere a valutazioni corrette in materia ambientale. Allo stato attuale, all'interno della BEI vi è solo una persona responsabile del coordinamento ambientale, mentre i project team sono costituiti da ingegneri ed economisti cui è stata impartita una formazione ambientale complementare. Su questo fronte reputo necessario un rafforzamento. Occorre assumere o ingaggiare più esperti ambientali in modo da poter condurre una disamina attendibile delle valutazioni di impatto ambientale.
Le richieste nei confronti della BEI sono dunque tante. Perché essa possa farvi fronte, il suo capitale deve crescere ulteriormente. Gli Stati membri dovrebbero, per esempio, prospettare una revisione della ripartizione fra capitale proprio e capitale di terzi, includendo nel calcolo anche le riserve della BEI, analogamente alle norme applicabili alle banche commerciali, in grado di gestire un rischio superiore.
In conclusione, due parole sulle proposte di emendamento che ho ricevuto. Posso appoggiare gli emendamenti nn. 1, 3, 4 e 6 dell' onorevole Lipietz e altri, che non modificano il contenuto della relazione ma che pongono in risalto le questioni ambientali e la problematica della trasparenza e della pubblicità. Non posso invece dare il mio appoggio all' emendamento n. 2, che reputo eccessivo. Quanto all' emendamento n. 5, posso accoglierlo unicamente come emendamento aggiuntivo al paragrafo 30.
Signor Presidente, desidero iniziare ringraziando il relatore, il collega svedese Olle Schmidt, per l' eccellente relazione che getta luce su ambiti tanto importanti per il futuro sviluppo dell' Europa, ambiti che la BEI, nel quadro delle sue competenze, ha la grande responsabilità di promuovere. La relazione illustra inoltre le esigenze che il Parlamento dovrebbe sottoporre alla BEI in qualità di istituto preposto a finanziare l' Europa. Mi limiterò pertanto a ribadire ulteriormente alcuni degli aspetti che mi paiono fra i più importanti. Mi riferisco ai paesi candidati, alla gerarchizzazione dei progetti in ordine di priorità, alle PMI e alla vigilanza prudenziale sulla BEI.
Per quanto attiene ai paesi candidati, è della massima importanza che la loro quota sul totale dei prestiti erogati, 36 miliardi di euro, cresca in modo significativo. Nel 2000 i paesi candidati hanno potuto accedere a crediti per 2,9 miliardi di euro. Nell' imminenza del ricongiungimento della famiglia europea, se si vuole davvero raggiungere l' obiettivo definito a Lisbona occorre procedere a un aumento.
Per quanto riguarda le priorità dei progetti, occorre anzitutto salvaguardare la competitività dell' Europa e, pertanto, dare priorità all' infrastruttura in senso lato. Ciò riguarda le comunicazioni, tanto in termini tradizionali - strade, collegamenti e trasporti passeggeri e merci all' insegna dell' efficienza energetica - quanto in termini di telecomunicazioni, informatica, commercio elettronico, sostegno alle nuove tecnologie, più conoscenza, più formazione.
Le PMI forniscono oggi oltre il 60 percento dei posti di lavoro dell' Unione. In un' Unione ampliata, tale percentuale è verosimilmente destinata a crescere notevolmente. Dei 18 milioni di imprese oggi esistenti nell' UE, il 99 percento sono piccole e medie imprese che danno lavoro al 66 percento degli occupati. Oltre il 90 percento di tali imprese ha meno di dieci dipendenti. Affinché le PMI oggi esistenti, e molte altre che nasceranno, possano vedersi garantita una possibilità di crescita ed espansione, o trasformarsi in grandi aziende, è indispensabile rafforzare gli interventi in materia di informazione, assistenza ai progetti e accesso al capitale di rischio.
Il relatore propone di sollecitare la Commissione affinché vengano conferite alla BCE competenze di vigilanza prudenziale sulla BEI. Mi pare positivo; la BCE non ha alcun legame nazionale e non può certo essere paragonata a una banca commerciale privata, il che la rende adatta a fungere da istanza di vigilanza, eventualmente in attesa di un futuro ispettorato finanziario europeo.
Con il pensiero rivolto all' obiettivo definito a Lisbona, occorre dare priorità ai progetti in funzione della crescita economica, dello sviluppo e dell' aumento dell' occupazione in un' Europa ampliata che attribuisca grande importanza al potenziale di crescita delle PMI. La competitività e la sostenibilità dovranno quindi essere determinanti.
Le esigenze poste alla BEI in materia di informazione e valutazione dei progetti vanno quindi inasprite, mentre va ribadita l' importanza di un' adeguata vigilanza e di un' adeguata revisione dei conti a opera di professionisti.
Signor Presidente, intervengo non sul verbale della seduta di ieri, bensì su un altro argomento; la prego quindi di darmi la parola per prima. Ho appreso - e sto parlando in qualità di coordinatrice del mio gruppo per l' Assemblea ACP - che nessun Commissario interverrà all' Assemblea ACP-UE a Città del Capo tra quattro settimane. Ribadisco: nessuno, né il Commissario Nielson, né il Commissario Patten, né i loro colleghi Lamy o Fischler. Nessuno di essi vi si può recare. Onde evitare di fare una brutta figura, le chiedo di lanciare un pressante invito alla Commissione europea affinché assicuri la presenza all' Assemblea di un Commissario, poiché in quella occasione si dovranno esaminare un gran numero di interrogazioni scritte, nonché altre questioni. Se la Commissione non si prendesse la briga di partecipare all' Assemblea ACP, faremmo una brutta figura anche nei confronti dei settanta paesi in via di sviluppo. Sarebbe la prima volta che ciò succede - e lo dico a ragion veduta, dato che faccio parte di quel consesso ormai da anni. La invito dunque a lanciare un appello urgente alla Commissione europea.
Mi occuperò di tale argomento con la Commissione, onorevole Maij-Weggen, e quando avremo una risposta, potremo tornare a riferirne al Parlamento.
Passiamo ora al prossimo punto all'ordine del giorno; al riguardo vorrei ringraziare la Conferenza dei presidenti e i colleghi presenti in Aula per l'opportunità che mi viene offerta di fare una breve dichiarazione programmatica, seguita da dibattito, sui prossimi due anni e mezzo di Presidenza.
Nel discorso che ho pronunciato dopo la mia elezione il 15 gennaio ho dichiarato di volermi avvalere del privilegio, consueto per il nuovo Presidente eletto, di esporre all'Assemblea gli obiettivi strategici per il periodo a venire. La decisione di intervenire oggi è stata presa per riguardo verso il Primo ministro spagnolo, il quale era presente in Aula mercoledì della scorsa tornata per presentare il programma della Presidenza spagnola. Un elemento che intendo promuovere in seno all'Assemblea - al quale mi auguro lavoreremo tutti insieme - è la capacità di comunicare chi siamo e che cosa facciamo. Quando si vuole comunicare qualcosa è necessario cogliere il proprio momento e non quello che, in una data giornata, spetta a qualcun altro. Colgo quindi l'opportunità di intervenire stamattina.
Nel corso della campagna che ha preceduto la mia elezione a Presidente ho avuto la netta sensazione che esista un desiderio enorme di cambiamento in seno a questa Istituzione. Tuttavia, è un desiderio frustrato per quanto riguarda la sua realizzazione concreta. Attraverso i vari meccanismi - l'Ufficio di presidenza, le nostre commissioni, la Conferenza dei presidenti - dobbiamo tradurre tale desiderio in cambiamento reale. L'invito che rivolgo oggi ai colleghi è di cogliere questa opportunità per generare il cambiamento cui palesemente aspira l'Assemblea.
Mi auguro che nel prossimo periodo, prima delle elezioni, sapremo essere un Parlamento che introduce riforme in modo visibile, un Parlamento capace di comunicare e disposto a correre i rischi che il cambiamento comporta. Ciascuno dovrà dare prova di creatività e di immaginazione e insieme potremo rispondere alla sfida. Infatti, l'argomento su cui vorrei chiedervi di confrontarvi nel corso della discussione di oggi è la volontà di impegnarci a creare una cultura di trasformazione. Sono trascorsi oltre due decenni dall'introduzione dell'elezione diretta e dobbiamo riesaminare il modo in cui svolgiamo la nostra attività. Dobbiamo creare un senso di parlamentarismo più vivace e dinamico in seno all'Assemblea.
La principale trasformazione in corso è naturalmente l'ampliamento. Per noi, classe politica, è giunto il momento di riappropriarci di tale processo. E' inevitabile che l'acquis communautaire richieda un'enorme mole di lavoro da parte della Commissione europea e delle autorità pubbliche dei paesi candidati che devono risolverne gli aspetti specifici. Tuttavia, oltre a tali aspetti specifici esiste una più ampia sfida politica, e questa è la nostra sfida. L'Assemblea gode di una posizione particolarmente indicata per condurre la politica di trasformazione verso un'Europa allargata.
Siamo ora alle battute finali del dibattito sull'allargamento e disponiamo delle complesse proposte finanziarie, sulle quali senza dubbio l'Assemblea, a tempo debito, esprimerà il proprio parere. E' importante che l'era di trasformazione rappresentata dall'ampliamento non si limiti a dar luogo ad un dibattito finanziario su un piccolo o grande cambiamento, a prescindere dall'idea che se ne può avere. Il Parlamento deve prendere l'iniziativa per dare impulso al programma.
Voglio che il Parlamento sia la sede in cui la vitalità del dibattito sull'allargamento trovi piena espressione. Sebbene il calendario non sia ancora fissato in modo definitivo, ritengo che avremo buone probabilità di discutere l'argomento in due occasioni quest'anno: presumibilmente prima del Vertice di Siviglia, al termine della Presidenza spagnola, e poi di nuovo in novembre.
Vi prego di studiare, soprattutto in seno ai gruppi politici, una formula che ci consenta di invitare i deputati appartenenti alle nostre famiglie politiche nei paesi candidati a partecipare ai dibattiti sull'allargamento che terremo nel corso dell'anno, al fine di generare un senso di vitalità, un impulso che sia davvero europeo, e di farlo in modo da poter sentire le diverse voci. Potranno essere voci di consenso o di dissenso su alcune questioni, ma è un momento davvero vitale e mi auguro che l'Assemblea troverà, nell'ambito dei suoi meccanismi e tra i vari gruppi, la volontà di esaminare e dare corpo a questa piattaforma, per esprimere in termini parlamentari la nuova Europa.
Infine, ispirandoci al precedente della riunificazione tedesca avvenuta oltre dieci anni fa, mi auguro che, subito dopo la stipula, da parte dei paesi candidati, dei trattati di adesione, e prima che essi vengano ratificati, l'Assemblea convenga sull'opportunità di esaminare, sotto l'aspetto del bilancio e della pianificazione, la possibilità di riconoscere ai rappresentanti di tali paesi lo status di osservatori a pieno titolo, al fine di creare l'avanguardia della nuova Europa e di farlo in questa sede, perché è nostro scopo dichiarato fornire una reale leadership politica. Subordinatamente alla definizione di tali aspetti e previo consenso - perché dobbiamo valutare la dotazione finanziaria, esaminare la questione in seno all'Ufficio di presidenza ed ottenere il benestare della Conferenza dei presidenti al nostro calendario - nei prossimi mesi, prima del Vertice di Siviglia, se posso, vorrei far visita ad ogni paese candidato, a nome del Parlamento, e presentare ai colleghi parlamentari l'invito formale a costituire l'avanguardia della nuova Europa. Se acconsentite, sarà il vostro invito e sarà mia prerogativa presentarlo a nome vostro.
(Applausi)Nel contesto della politica estera e su scala più ampia, mi auguro di riuscire ad elevare la posta in gioco. L'Europa ha bisogno di una nuova politica estera e sono certo che in seno all'Assemblea esiste una maggioranza e la volontà di crearla. Stringendo e sviluppando alleanze strategiche con gli Stati Uniti e la Russia, coltivando un dialogo euromediterraneo, un dialogo tra civiltà, prendiamo parte a una politica vitale, e non solo per il processo parlamentare, che è l'immagine stessa dell'Unione europea. Il Parlamento gode di grande credibilità per quanto riguarda l'impegno nella lotta contro la povertà, le malattie e la fame nel mondo e vanta risultati eccezionali, di cui possiamo andare fieri, nell'ambito della promozione e della difesa dei diritti umani. Dobbiamo mostrare determinazione e continuare a svolgere un ruolo guida in questo contesto, ma è necessario trovare nuove piattaforme per esprimere la nostra leadership. Non dobbiamo limitarci a seguire gli eventi: noi stessi, in quanto Parlamento, abbiamo la facoltà di creare nuove piattaforme e servire da guida.
Negli ultimi giorni e settimane, grazie al lavoro di numerosi colleghi, abbiamo cominciato a sviluppare una forma nuova e più matura di relazioni politiche con le altre Istituzioni, in particolare con la Commissione europea. Mi congratulo con la onorevole Malmström della commissione per gli affari costituzionali e con la Vicepresidente della Commissione, presente in Aula quest'oggi, per il lavoro compiuto al fine di raggiungere un buon accordo, che costituirà una pietra miliare sul modo in cui d'ora in poi affronteremo il processo legislativo. Ne abbiamo bisogno ed è un ottimo lavoro.
(Applausi)Mi congratulo con l'Assemblea per il voto a stragrande maggioranza di ieri a sostegno della relazione dell'onorevole von Wogau, che ci consentirà di adottare un'efficace soluzione interlocutoria - giacché si tratta solo di una soluzione interlocutoria - sulla riforma dei servizi finanziari, in attesa di definire, attraverso la Convenzione e la Conferenza intergovernativa, una nuova base nei Trattati sulla quale condurre le nostre relazioni istituzionali, rafforzare la posizione di un'Europa democratica e promuovere il ruolo del Parlamento nel rappresentare con slancio i cittadini.
In particolare, vorrei anche rendere omaggio, visto che le due relazioni sono state presentate dalla commissione per gli affari costituzionali, al ruolo guida e ai meriti dell'onorevole Napolitano, il cui lavoro in seno al Parlamento ha generosamente contribuito a raggiungere questi risultati.
(Applausi)Il filo conduttore in tutte queste misure è il primato della politica. Questo è il nostro compito. Dobbiamo anche trasmettere un segnale alla Commissione, al Consiglio, al mondo esterno, per affermare che il Parlamento europeo è un partner maturo e affidabile nel progetto di integrazione europea che tutti condividiamo.
Del pari, nei preparativi per il Consiglio europeo di Barcellona, intendo lavorare insieme alla Commissione e al Consiglio per costituire un gruppo di lavoro interistituzionale significativo. La priorità della politica si riduce a zero se non esistono piattaforme per sviluppare la politica stessa. Mi rivolgo al Consiglio: è ora che il Consiglio, insieme alla Commissione e al Parlamento, definisca tale piattaforma e ci consenta di ristabilire e promuovere il primato della politica, di prepararci per il lavoro congiunto nell'ambito della Convenzione, al fine di raggiungere risultati comuni positivi e concreti alla Conferenza intergovernativa.
Non dobbiamo inoltre dimenticare che l'Assemblea è una tribuna per i cittadini d'Europa. Il nostro compito essenziale è servire i cittadini. In seno al Parlamento possiamo generare e diffondere nuovo prestigio. Dobbiamo dimostrare la nostra ferma volontà di dare impulso alla democrazia anziché alla tecnocrazia, insistere sull'apertura e comunicare il nostro messaggio in ogni modo possibile ad un più vasto pubblico europeo.
Sono molto orgoglioso del fatto che sia stato proprio il Parlamento - noi deputati - a concepire, sviluppare, illustrare e imporre il dibattito a favore di una Convenzione, a favore di un modo innovativo di creare la nuova Europa, un metodo aperto, democratico e trasparente, per cercare di entrare in contatto con una nuova generazione di europei che resta indifferente a tutto ciò che viene deciso a porte chiuse. E' finita l'epoca del consenso permissivo che autorizzava l'élite a procedere e dobbiamo quindi conquistare il consenso e il rispetto di una nuova generazione. Possiamo farlo solo con metodi aperti e la Convenzione dev'essere un metodo aperto e può rappresentare un inizio molto promettente.
Il Parlamento può vantare la paternità dell'idea. Tuttavia, abbiamo anche un ruolo fondamentale in quanto parte attiva della Convenzione. La volontà del Parlamento è di promuovere un'Europa democratica anziché tecnocratica e di insistere sull'apertura. Al riguardo, ritengo - e più tardi avremo la possibilità, in seno alla Conferenza dei presidenti, di incontrare il Presidente della Convenzione - che sia dovere del Parlamento garantire che la Convenzione stessa, con i suoi lavori aperti, sia la piattaforma primaria, il metodo principale, la sede di discussione trasparente che delineerà il percorso da seguire in futuro.
E' importante - e vi sono autorevoli colleghi nel Presidium che contribuiranno a condurre il dibattito - che la Convenzione sia ben gestita. La gestione deve contribuire a far sì che la Convenzione stessa sia una piattaforma reale per una discussione aperta. Al fine di rendere accessibile il dibattito a un pubblico più vasto, ho chiesto ai servizi di assicurarne la trasmissione video continua, cosicché chi desidera assistervi - giornalisti, persone che lavorano presso istituti di ricerca, studenti universitari, vari gruppi della sfera socioeconomica europea -, ma non si trova a Bruxelles per seguire i lavori della Convenzione, possa farlo regolarmente.
Onorevoli colleghi, abbiamo ancora molta strada da fare per quanto riguarda la riforma interna. Ho letto il libro Mes combats del mio predecessore, Nicole Fontaine, nel quale si parla dello Statuto dei deputati e dell'impossibilità pratica di compiere progressi in materia.
Non so quali progressi riusciremo a fare, ma oggi esprimo questa speranza: vorrei portare a termine lo Statuto dei deputati. Intendo lavorare con il relatore, l'onorevole Rothley; intendo lavorare con i colleghi interessati in seno all'Ufficio di presidenza e al Collegio dei Questori. Innanzi tutto però intendo creare, mobilitare e motivare una maggioranza favorevole al cambiamento. Nel corso delle prossime settimane ci dedicheremo a un intenso ciclo di consultazioni con i deputati. Non si adotterà alcuno Statuto senza il consenso dei parlamentari, ve lo garantisco. Tuttavia, non potremo avere uno Statuto senza mobilitare la maggioranza, innanzi tutto in questa sede. Poi, naturalmente, anche se ci riusciremo, dovremo comunque confidare nella volontà del Consiglio di portare a compimento la sua parte dell'accordo. In ogni caso intendo cominciare la prima fase proprio da questo: comprendere le basi da cui partiamo, creare una chiara volontà di cambiamento e quindi cercare di chiudere la questione. Dal punto di vista politico è importante farlo prima delle prossime elezioni europee. Mi auguro siate d'accordo e che contribuirete a creare un clima propizio per una maggioranza favorevole al cambiamento.
(Applausi)Ho detto all'inizio che esiste un enorme desiderio di cambiamento. Numerosissimi colleghi ritengono che l'Assemblea sia priva di vitalità in molti dei suoi dibattiti e su questo dobbiamo lavorare. Attendo fiducioso la relazione Corbett e qualsiasi cambiamento essa possa proporre. Non esprimo giudizi prematuri sull'esito: è ancora una questione controversa e oggetto di discussione.
Non ho il monopolio della saggezza, ma sappiamo che - per quanto lontano si spinga o possa spingersi - la relazione Corbett è soltanto un inizio. Sarà l'Assemblea a decidere in merito a tale relazione, non il Presidente.
Tuttavia, c'è un punto che desidero sottolineare: a prescindere dai poteri che essa conferisce alla Presidenza per disciplinare il modo in cui si svolgono le attività parlamentari - meno votazioni, più lavoro in seno alle commissioni e quindi più spazio per un reale dibattito politico - intendo avvalermene al massimo. Voglio quindi che lo si sappia in anticipo: qualunque sia la piattaforma, intendo usarla per dare maggiore spazio a un dibattito politico creativo in Aula.
Il processo verbale della seduta di ieri è stato distribuito.
Signor Presidente, in riferimento alla votazione sulla relazione Olsson, svoltasi ieri, nella seconda parte del paragrafo 1 è riportato che io mi sono astenuto; invece ho espresso voto contrario. Vorrei che il verbale venisse rettificato in tal senso.
Prendiamo atto del significato da dare al suo voto, che sarà pertanto corretto.
A causa di un errore, nel processo verbale di ieri non compaiono le proposte della Conferenza dei presidenti sulla nomina degli uffici di presidenza delle delegazioni nelle commissioni parlamentari miste. Tali proposte saranno pertanto inserite nel processo verbale di oggi.
Signor Presidente, vorrei che venisse messo a verbale che ringrazio esplicitamente Francia e Belgio per aver rafforzato la sorveglianza degli edifici.
Signor Presidente, nell' ultima seduta tutti paventavamo la possibile esecuzione di Safiya Husseini in Nigeria. Io stavo per chiedere la parola, ma sono stata preceduta dall' onorevole Corrie, che ha espresso ciò che anch' io pensavo, formulando alla Presidenza la richiesta di intercedere.
Ora nel mio paese è in corso una mobilitazione, perché sembra che la data dell' esecuzione sia stata anticipata al prossimo sabato. Si tratta di una prospettiva che ci lascia ancor più sgomenti, dato che il caso di questa donna, come quello di molte altre, è un esempio di barbarie. E' spaventoso che una donna sia giustiziata per aver avuto una bambina - avendo già altri quattro figli - qualunque sia la relazione di cui è frutto. Dovremmo compiere un ultimo sforzo per evitare quest' esecuzione, che le autorità hanno anticipato a sabato nella speranza di eludere le pressioni internazionali contro quello che a mio giudizio è un vero e proprio assassinio.
Signor Presidente, le chiedo di intraprendere provvedimenti opportuni al riguardo.
Onorevole González, l' Aula nella sua totalità condivide i suoi sentimenti; procederemo, per quanto rientra nelle possibilità dell' Istituzione, a porre in atto tutte le misure volte ad evitare una simile atrocità.
Signor Presidente, intervengo in merito all' ordine del giorno. Mi colpisce il fatto che le discussioni dovrebbero terminare alle 17.30, mentre le votazioni dovrebbero iniziare alle 18.30. Questa situazione si protrae da tempo. Ciò significa che molti deputati non possono rientrare a casa al termine del dibattito e pertanto devono trattenersi qui fino all' indomani o rientrare prima alle rispettive sedi. A mio giudizio sono lieto di restare in Aula anche fino a notte inoltrata se c' è qualcosa da discutere, ma, se non c' è nulla da dibattere, non è giusto che dobbiamo aspettare un' ora bevendoci un caffè. Chiedo pertanto al Presidente che domandi se il problema possa essere risolto, in modo che i deputati non debbano trattenersi inutilmente.
Sì, onorevole Maaten, ma abbiamo un ordine del giorno prestabilito, all' interno del quale cercheremo, per quanto possibile, di tener conto delle sue preoccupazioni.
L' ordine del giorno reca la discussione sulla relazione (A5-0022/2002), presentata dalla onorevole Kratsa-Tsagaropoulou a nome della commissione per i diritti della donna e le pari opportunità, sulla politica dell'Unione europea nei confronti dei paesi mediterranei in merito alla promozione dei diritti delle donne e delle pari opportunità ivi esistenti (2001/2129(INI)).
Signor Presidente, onorevoli colleghi, la cooperazione euromediterranea rappresenta una visione politica e un progetto vitale per l' Unione europea. Non soltanto costituisce un modo sicuro per promuovere gli interessi economici, ma punta soprattutto a creare una zona di pace, sicurezza, stabilità e benessere.
La storia dell' unificazione europea ci insegna che non può esistere una zona di pace e stabilità senza il benessere per tutte le regioni e per tutti i cittadini, uomini e donne. Oggi, nell' ambito di questa cooperazione, il ruolo delle donne è marginale o concentrato nel settore economico, con effetti minimi sul miglioramento del loro tenore di vita. La nostra commissione ritiene invece che una simile visione politica debba concepire le donne come fattori di coesione, pace e sviluppo a lungo termine.
E' oggi mio dovere, sostenuto da tutti i deputati del Parlamento ed in particolare dalla commissione per gli affari esteri, i diritti dell'uomo, la sicurezza comune e la politica di difesa, esprimere - a nome del Parlamento europeo - la nostra profonda preoccupazione per il rapimento di Ingrid Betancourt, parlamentare colombiana candidata alle prossime elezioni presidenziali in Colombia; il rapimento è stato commesso dalle cosiddette FARC.
Il Parlamento europeo condanna senza riserve tali aggressioni contro innocenti vittime civili, che interferiscono pesantemente nel processo elettorale. In qualità di Presidente, faccio appello ai responsabili affinché liberino subito Ingrid Betancourt insieme agli altri cinque parlamentari che sono tenuti in ostaggio e ai quaranta civili sequestrati di recente e tenuti prigionieri in maniera illegale. Ricordo ai rapitori che è inumano trattenere in ostaggio persone che si trovano in precarie condizioni di salute, che dovrebbero essere immediatamente rilasciate per motivi umanitari.
Gli onorevoli deputati ricorderanno il forte sostegno che - dopo l'intervento in Assemblea plenaria, martedì 26 ottobre 1999, del Presidente Pastrana - abbiamo offerto al processo di pace in Colombia, formulando numerose risoluzioni sul "Piano Colombia"; il Parlamento europeo si rammarica quindi per l'interruzione del processo di pace e il riaccendersi delle ostilità. Il Parlamento invita perciò le parti in causa a riprendere i negoziati per dare alla Colombia un democratico accordo di pace.
Il Parlamento esprime la propria solidarietà alle famiglie degli ostaggi e al popolo della Colombia.
Signor Presidente, la ringrazio per le sue parole; invieremo un nostro incaricato in Colombia per verificare quali iniziative possiamo prendere in quanto gruppo del Parlamento europeo. Nel giro di qualche settimana speriamo di avere qualche possibilità in più rispetto a quella di limitarci a deprecare il rapimento di una nostra candidata.
Signor Presidente, vorrei attirare l' attenzione degli onorevoli colleghi sulle quasi tremila persone provenienti da Francia, Italia, Belgio ed altri paesi, che si stanno radunando di fronte al Parlamento. Esse chiedono all' Europa di esercitare tutto il suo peso in favore di una pace giusta in Medio Oriente, nello spirito della risoluzione che l' Assemblea ha adottato nel corso dell' ultima seduta. Credo che si debba accogliere con favore tale iniziativa, innanzitutto perché è un buon segno assistere, mentre si sta discutendo del futuro dell' Europa, ad una così massiccia mobilitazione di cittadini che auspicano che l' Europa svolga appieno un ruolo di primo piano a livello mondiale. In secondo luogo perché si tratta di una manifestazione a favore della pace, della giustizia e della dignità umana di fronte ad una orribile tragedia che richiede da parte del Parlamento un impegno eccezionale. Plaudo al fatto che la maggior parte dei gruppi ha accettato di intraprendere un promettente dialogo con queste delegazioni di cittadini. Ritengo che il prossimo passo consista nell' inviare, come stabilito, una delegazione ufficiale del Parlamento europeo in Palestina e in Israele, nonché nell' organizzare in loco la visita in Europa del Presidente Arafat.
Onorevole Pack, mi risulta che vuol presentare una richiesta in merito all'ordine del giorno di giovedì.
Signor Presidente, a nome di tutti i colleghi della commissione per la cultura, la gioventù, l' istruzione, i mezzi d' informazione e lo sport, invito a non tenere, come previsto, giovedì mattina un' unica discussione su cultura, istruzione e gioventù, in quanto queste tre tematiche non vanno mescolate. Vi sono - è vero - dei punti di contatto, ma tali problematiche vanno esaminate separatamente. Chiedo che nello stesso orario già fissato per la discussione congiunta si esaminino questi tre aspetti; credo che l' Aula sia a favore di questa proposta.
Permettetemi di avanzare una proposta, che spetterà al Parlamento accettare o respingere. Alla luce di questa richiesta, propongo di discutere le tre relazioni della commissione per la cultura, la gioventù, l'istruzione, i mezzi di informazione e lo sport in dibattiti separati.
Signor Presidente, lei ha proposto una modifica dell' ordine del giorno legata alla disponibilità del Consiglio, il che è comprensibile. Tuttavia, la sua proposta induce il Parlamento ad anticipare l' esame delle relazioni dell' onorevole MacCormick sulla revoca dell' immunità parlamentare e, a prescindere dalla qualità del lavoro della commissione giuridica e per il mercato interno che si è pronunciata sulle due relazioni la settimana scorsa, il tempo a disposizione per analizzare le due richieste di revoca dell' immunità parlamentare rischia di essere molto limitato. Inoltre, al fine di un corretto svolgimento del dibattito, di un buon funzionamento della democrazia parlamentare, di una procedura di grande importanza quale la revoca dell' immunità parlamentare e di consentire a ciascuno di pronunciarsi in tutta coscienza dopo aver avuto modo di esaminare la documentazione, decidendo così con piena cognizione di causa, sarebbe stato più opportuno che le due relazioni rimanessero iscritte all' ordine del giorno della sessione di Strasburgo. Auspico che l' Assemblea plenaria si pronunci a favore di una decisione in tal senso.
L'articolo 6, paragrafo 6, è molto chiaro: "La relazione della commissione è iscritta d'ufficio al primo punto dell'ordine del giorno della seduta successiva alla sua presentazione". Quella che oggi propongo è, in base al Regolamento, la procedura corretta; l'articolo non lascia dubbi e modificarlo non rientra nei poteri del Presidente o, in questo momento, del Parlamento.
Comprendo e apprezzo le sue osservazioni sulla preparazione politica, ma, a mio parere, questo punto deve rimanere nel nostro ordine dei lavori per rispetto del Regolamento.
Signor Presidente, tale modifica dell' ordine del giorno non era stata anticipata dalla sua proposta. Essa è direttamente legata alla mancanza di disponibilità del Consiglio. La consuetudine vuole che le richieste di revoca dell' immunità parlamentare siano esaminate nelle sessioni di Strasburgo. Capisco che la questione sarà inserita al primo punto dell' ordine del giorno di lunedì. Mi pare tuttavia che ciò non corrisponda a quanto previsto, in particolare dopo la votazione della commissione giuridica della settimana scorsa.
Onorevole Berès, ho proposto di spostare le relazioni MacCormick alle ore 16.00 per la mancata disponibilità del Presidente in carica, non nell'ipotesi che le relazioni non si sarebbero discusse oggi.
Signor Presidente, non occorre certo dire agli eurodeputati quanto sia utile il documento pubblicato dal segretariato generale e contenente la programmazione dei lavori delle commissioni parlamentari, che ci consente di pianificare le nostre attività.
Una settimana fa una deputata che lavora come consulente per il parlamento scozzese mi ha chiesto se era possibile conoscere in anticipo le attività del Parlamento europeo per informare le commissioni del parlamento scozzese del lavoro che stiamo svolgendo, consentendo loro di pianificare le proprie attività. Le ho detto che esisteva un'utile pubblicazione e che gliel'avrei fatta avere. I miei collaboratori l'hanno richiesta al Parlamento questa settimana ed io ho chiesto ai servizi parlamentari di Edimburgo di recapitarla. Mi è stato risposto che si tratta di una pubblicazione a tiratura limitata della quale viene fornita una sola copia per eurodeputato e che non può essere fornita a nessun altro, ragion per cui non è possibile richiederne copia. In un'era di trasparenza nella conduzione delle nostre attività mi sembra che tale disposizione debba essere riveduta. Questa utilissima pubblicazione dovrebbe essere divulgata il più possibile.
Desidero soffermarmi su un secondo punto. Ieri abbiamo approvato il processo verbale che riporta la dichiarazione fatta dalla onorevole Doyle giovedì 7 febbraio, nella quale diceva che il gruppo PPE-DE non aveva votato per errore a favore dell'emendamento sull'habeas corpus della relazione Watson. Se essi non avessero commesso questo errore a causa di un cambiamento tardivo della numerazione, tale emendamento sarebbe stato approvato dal Parlamento. Si tratta di un fatto importante che spero verrà sottoposto all'attenzione del Commissario Vitorino, del Presidente in carica del Consiglio e della onorevole Palacio Vallelersundi, come presidente della commissione parlamentare competente.
Prendiamo atto, onorevole MacCormick, del secondo punto oggetto della sua dichiarazione.
Per quanto riguarda il primo, penso che il Presidente del Parlamento sia intenzionato ad affidare ad uno dei Vicepresidenti anche l'incarico di sovrintendere alle relazioni per i rapporti con i cittadini nonché alla trasparenza e alla comunicazione tra il Parlamento e i cittadini. Questo Vicepresidente non è stato ancora deciso. Credo che potrà essere il riferimento anche per l'esigenza da lei sollevata.
L'ordine del giorno reca la relazione (A5-0021/2002), presentata dall'onorevole Pack a nome della commissione per la cultura, la gioventù, l'istruzione, i mezzi d'informazione e lo sport, sull'attuazione del programma SOCRATES [2000/2315(INI)].
Signor Presidente, onorevoli colleghi, voglio esordire affermando che il programma SOCRATES ha avuto un grande successo. Già il programma ERASMUS aveva dato ottimi frutti nel campo dell' istruzione, ma credo che quest' ultima abbia compiuto un salto di qualità da quando è stata inserita all' interno di SOCRATES. Questa constatazione positiva emerge dalla valutazione della seconda fase del programma dell' Unione europea per l' istruzione di base. SOCRATES fa propria l' idea della formazione continua e appoggia la mobilità in ogni fase dell' apprendimento - sia la mobilità di chi impara, sia quella di chi insegna. Per ricorrere ad un' espressione di uso comune, possiamo dire che SOCRATES ci accompagna dalla culla alla tomba.
La Commissione ha adottato, passo per passo, misure e provvedimenti che hanno migliorato il programma dal punto di vista sostanziale. Mi fa piacere che sia stato avviato un processo di semplificazione ed accelerazione delle procedure burocratiche. Se è vero che non possiamo fare a meno della burocrazia - per nessun programma statale, non importa a quale livello esso si situi - è altrettanto vero però che, proprio in un programma nel settore dell' educazione, la burocrazia non deve costituire un ostacolo né frapporsi al raggiungimento degli obiettivi. A questo principio di massima la Commissione si è attenuta in una certa misura; affronterò fra breve i settori nei quali non lo ha fatto.
Nella mia qualità di relatrice sia sull' introduzione alla prima fase del programma SOCRATES sia sulla seconda fase, attualmente in corso, posso esprimere la mia soddisfazione per l' andamento positivo che SOCRATES ha avuto finora. Le cifre relative alla prima metà del programma parlano da sole: in 31 Stati - cioè i quindici paesi membri, i paesi candidati all' adesione e i membri dello Spazio economico europeo - hanno partecipato al programma, considerando solo gli scambi a livello universitario nell' ambito di ERASMUS, ben 2.000 università, 40.000 docenti e oltre 460.000 studenti. Grazie all' azione COMENIUS, cioè la parte del programma destinata alle scuole, abbiamo finanziato ben 15.000 scuole per oltre due milioni di scolari e studenti. Credo che in questo modo abbiamo effettivamente raggiunto i nostri concittadini e penso pertanto che valga senz' altro la pena di portare avanti il programma e, se possibile, di aumentare ancora la sua dotazione finanziaria.
Considerato questo scenario, era del tutto logico che il Parlamento europeo, sia pure dopo lunghe discussioni notturne, approvasse l' aumento della dotazione di bilancio del programma dagli originari 850 agli attuali 933 milioni di euro. Dobbiamo però essere onesti e riconoscere che ciò non è sufficiente. Se nel 2004 - ricordo che il programma scadrà nel 2007 - aderiranno all' Unione nuovi paesi membri, sarà necessario aumentare ulteriormente i mezzi finanziari del programma. E se il Consiglio dei Ministri vi si opporrà, allora non posso dire altro che tutte le belle dichiarazioni che è solito fare in occasione dei Vertici non valgono un' acca! Penso che la signora Commissario dovrebbe sottoporre questo punto ai signori Ministri già durante le prossime sedute del Consiglio.
Com' è ovvio, non mancano osservazioni negative. Molte iniziative possono ancora essere migliorate di molto a livello di dettagli. Primo rilievo critico: la Commissione dovrebbe ulteriormente migliorare ed accelerare soprattutto la cooperazione con le agenzie nazionali. Il decentramento presenta notevoli vantaggi, ma necessita di un' amministrazione informatica capace. A questo proposito il sistema Symmetry, elaborato dalla Commissione, potrà migliorare notevolmente il flusso di informazioni da e verso le agenzie nazionali. Allo stesso tempo, è possibile nonché auspicabile un' interazione con i programmi GIOVENTU' e LEONARDO. Pertanto, Symmetry deve essere applicato quanto più sollecitamente possibile.
Vengo ora al mio secondo rilievo. Desidero sottolineare che dalla grande maggioranza delle agenzie nazionali ho ricavato l' impressione che la Commissione fornisca loro aiuto e assistenza in ogni fase del programma. Il ritardo nell' emissione di contratti nuovi ha però causato a sua volta un deplorevole ritardo dei pagamenti, soprattutto per l' azione COMENIUS. Occorre eliminare intoppi di tal genere poiché ritardi e rinvii provocano un senso di frustrazione tra coloro che si impegnano in questo programma. Le conseguenze sono ancora più gravi se si considera che particolarmente nel settore della scuola lo sviluppo dei progetti avviene in buona parte a livello di volontariato. Conosco scuole in cui gli insegnanti che fanno questo lavoro sono derisi dai loro colleghi perché vi dedicano il loro tempo libero senza ricevere neppure un centesimo in più!
In terzo luogo, mi aspetto progressi nell' individuazione di azioni comuni, di concerto con gli altri programmi che ho citato.
Invito, in quarto luogo, la Commissione ad operare secondo il motto: quanto minori sono i sussidi, tanto minori devono essere i requisiti burocratici per i partecipanti. Intendo dire che potremmo seguire l' esempio dato dalla Commissione nel caso dei gemellaggi tra città, prevedendo per i finanziamenti inferiori a 20.000 euro una gestione diversa, in modo da non essere sommersi da una valanga di carte come avviene per i finanziamenti di maggiore entità. Inoltre, sempre per i sussidi di valore inferiore a 20.000 euro si potrebbe rinunciare, a mio parere, al requisito del cofinanziamento.
L' importanza fondamentale del programma SOCRATES nel quadro europeo dell' istruzione è incontestata ed è stata più volte apprezzata. Non dobbiamo dimenticare che SOCRATES costituisce il fulcro intorno al quale ruota la società europea del sapere e dell' istruzione. Temo però che la cooperazione interstatale nel campo dell' istruzione, ovvero la cooperazione intergovernativa, possa soppiantare l' approccio comunitario. Le dichiarazioni di Bologna e Praga hanno sancito l' importanza di questi metodi ritenuti più veloci. Non dobbiamo tuttavia dimenticare che gli obiettivi e le misure della cosiddetta cooperazione aperta con i paesi membri nel settore dell' istruzione sarebbero praticamente impensabili senza le positive esperienze che abbiamo fatto nell' ambito di SOCRATES. Sacrificare gli obiettivi comuni nel campo dell' istruzione sull' altare della cooperazione interstatale di breve termine sarebbe un gravissimo passo indietro.
In conclusione dovremmo valutare altri due punti. Anzitutto SOCRATES è un programma europeo di portata fondamentale e decisiva in quanto serve ad istruire i cittadini europei e rappresenta la risposta europea alle prospettive future nel settore dell' istruzione.
Inoltre, il metodo aperto della cooperazione intergovernativa non può mettere in dubbio l' importanza dell' approccio comunitario. Dovremo vigilare perché ciò non avvenga.
Signor Presidente, signora Commissario, onorevoli colleghi, accanto ad alcuni altri programmi SOCRATES è veramente "il" programma dell' Unione europea, il programma che costruisce l' Europa dal basso e ciò perché - come ci ha appena spiegato la onorevole Doris Pack - permette a generazioni di giovani di vivere concretamente l' Europa, di crescere e di inserirsi all' interno di un contesto di relazioni europee che li permeerà per tutta la loro vita privata e professionale.
Per questi motivi è così importante che il Parlamento europeo non solo obblighi il Consiglio e la Commissione ad assumersi i loro doveri, ma fornisca esso stesso un proprio contributo in materia. Vorrei quindi affrontare due punti, per i quali chiedo l' aiuto delle altre commissioni parlamentari, in particolare della commissione per i bilanci e di quella per il controllo dei bilanci.
Il mio primo punto riguarda la questione del decentramento. Sebbene esso abbia dimostrato la propria validità, le agenzie nazionali hanno un pendant a Bruxelles, cioè le future agenzie esclusive. Con queste agenzie esclusive dobbiamo avviare una cooperazione che sia tanto fruttuosa quanto quella che fortunatamente abbiamo con le agenzie nazionali. Rivolgo pertanto un invito pressante sia alla Commissione europea che alla commissione per il controllo dei bilanci affinché nelle consultazioni sulle agenzie esclusive creino i presupposti necessari per tale cooperazione.
Il secondo punto riguarda la questione del controllo finanziario. Abbiamo bisogno dell' aiuto anche della commissione per il controllo dei bilanci per rendere possibile la concessione di finanziamenti di importo non elevato senza grandi oneri burocratici. La Commissione europea dovrebbe ricevere il necessario sostegno in tal senso da parte del Parlamento, specie da parte della commissione per il controllo dei bilanci.
Signor Presidente, signora Commissario, abbiamo sentito molte dichiarazioni positive in merito al programma SOCRATES e non è mia intenzione ripeterle tutte quante. Mi limiterò a ricordare che dei 376 milioni di abitanti dell' Unione europea circa il 40 percento ha meno di trent' anni. La popolazione in questa fascia d' età è quindi uno dei principali destinatari del programma SOCRATES, ma anche di GRUNDTVIG, MINERVA, MEDIA PLUS e altri programmi e azioni simili.
Il programma ha dunque la possibilità di distinguersi, negli anni a venire, per caratteristiche quali la mobilità, l' interculturalità e la diversità dell' istruzione. Il programma è sulla buona strada per migliorarsi, come abbiamo potuto constatare nella seconda fase e come ci è stato appena riferito. Ma è necessario evidenziare anche i difetti che ancora ci sono, tra cui il ritardo nell' emissione dei contratti tra la Commissione e le agenzie nazionali, che non mancano di denunciare l' esistenza di questo problema e si vedono ostacolate nella loro attività di attuazione del programma a causa dei continui ritardi. Lo stesso vale per i ritardi nel pagamento dei sussidi. Soprattutto quando gli importi sono di entità relativamente modesta, occorre intervenire affinché i loro destinatari li possano ricevere in tempi più rapidi possibile. Va inoltre abbreviata la fase di prefinanziamento dato che attualmente i destinatari dei fondi non solo devono svolgere il loro lavoro, ma sono anche costretti a prefinanziarsi il progetto.
Dichiaro ripresa la sessione del Parlamento europeo, interrotta giovedì 28 febbraio 2002.
L'ordine del giorno reca la versione definitiva del progetto di ordine del giorno, elaborata dalla Conferenza dei presidenti ai sensi dell'articolo 110 del Regolamento.
Ho ricevuto una richiesta dal gruppo socialista di anticipare a martedì la relazione Trentin (A5-0062/2002) sui grandi orientamenti della politica economica attualmente iscritta all'ordine del giorno di mercoledì.
Signor Presidente, questa proposta si basa sui suoi saggi consigli ed è in linea con quanto lei ha propugnato, ossia che il Parlamento organizzi discussioni che siano complessive. Pertanto, se si tiene una discussione sugli orientamenti di bilancio è logico che contestualmente si discutano i grandi orientamenti di politica economica.
Al presente, sembra tuttavia, che la discussione sulla relazione dell'onorevole Trentin abbia già una sua collocazione ma credo che sarebbe molto più logico e sensato tenerla martedì. Questa è l'unica ragione, signor Presidente.
Signor Presidente, le chiedo scusa, ma veramente non ho capito. Nella traduzione, alla fine mi sembrava che l'argomento sarà discusso mercoledì mentre invece, se avevo capito bene, se ne doveva discutere martedì. Potrebbe per favore fare chiarezza su questo punto, che per lo meno nella traduzione tedesca non era del tutto comprensibile?
Signor Presidente, non si tratta di una motivazione politica di gruppo. Signor Presidente, come ben sa anche l'onorevole Poettering che si trovava con me al seminario al quale ci ha invitato, lei insiste sul fatto che le discussioni siano complessive. Ebbene, se terremo una discussione sul bilancio dell'Unione, è logico dibattere nello stesso tempo anche i grandi orientamenti di politica economica. Questa è l'unica ragione che muove la mia proposta, non vi è nulla di recondito.
Spero che l'onorevole Poettering non sia raffreddato perché lo vedo tutto imbacuccato in questo momento. Spero stia bene.
Signor Presidente, intervengo per snellire la procedura: il nostro gruppo è molto impegnato sulla Cecenia, e il fatto che oggi appoggiamo la richiesta di togliere questo argomento dall'ordine del giorno della tornata non significa che non continuiamo a restare impegnati in questo campo. Vogliamo prima aspettare la visita di una delegazione del Parlamento europeo a Mosca e poi riprendere questo punto al più tardi a maggio, con un dibattito più approfondito. Ribadisco dunque espressamente il nostro costante impegno in questo campo; la Cecenia gode di tutta la nostra attenzione. Il nostro esprimerci a favore della soppressione di questo argomento dall'ordine del giorno di questa tornata non significa una riduzione del nostro impegno a tale proposito.
Signor Presidente, in primo luogo desidero ringraziarla per avermi telefonato quindici giorni fa quando ero al mio terzo giorno di sciopero della fame per la Cecenia. Oggi sono al diciottesimo giorno. Ritengo che le ragioni invocate poco fa dell'onorevole Poettering non stiano in piedi. Ritengo che il nostro Parlamento sia ostaggio di alcuni stalinisti che sono sempre forti con i deboli e deboli con i forti . Si vorrebbe stralciare dall'ordine del giorno questa risoluzione sulla Cecenia con il pretesto che in aprile la delegazione con la Russia deve recarsi a Mosca per incontrare i membri russi della delegazione. Io sono dell'avviso che debba recarvisi forte di una posizione estremamente precisa e determinata su una questione che si dilunga ormai da più di due anni e mezzo, con 150.000 morti e 400.000 rifugiati su una popolazione di un milione di persone. Pertanto, mi appello agli amici socialisti, e ve ne sono, non vi è soltanto l'onorevole Sekellariou nel gruppo socialista. Lancio un appello anche agli amici del PPE affinché non rimandino alle calende greche una tragedia che è di oggi e di ieri, non di domani.
Signor Presidente, vorrei dire all'onorevole Poettering che sono assolutamente d'accordo con la sua proposta. Penso che un dibattito vero sulla Cecenia, come noi lo auspichiamo, non sia possibile dedicandogli uno o due minuti nel quadro delle questioni urgenti, ma vada associato a una dichiarazione del Consiglio e della Commissione sull'argomento, su cui poter discutere seriamente. Per il resto non intendo reagire ulteriormente ai continui attacchi dell'onorevole Dupuis e compagnia, come ad esempio Pannella e tutti gli altri.
Signor Presidente, penso che il fatto di dire che, se non si fa l'urgenza, si può trovare un altro modo, costituisca un problema fondamentale perché, tutte le volte che si dice così, poi - chissà perché - le commissioni competenti non fanno nulla.
A me sembra che proprio in questa tornata, in cui tra l'altro viene presentata da diversi gruppi una serie di iniziative sulla Cecenia e in concomitanza della quale 400-500 persone stanno facendo uno sciopero della fame per la Cecenia, sia molto importante che ci sia questa urgenza, già concordata precedentemente dai gruppi. Peraltro, non credo che non fare l'urgenza questa volta significhi che, fra uno o due mesi, avremo un'altra occasione di discussione. Se così fosse, forse potremmo anche essere d'accordo, ma sfortunatamente i precedenti non vanno sicuramente in questa direzione, motivo per cui chiedo veramente al gruppo socialista e al gruppo del Partito popolare di mantenere l'impegno che avevano assunto la settimana scorsa.
Signor Presidente, vorrei chiarire che il mio gruppo in realtà non intendeva chiedere la cancellazione di questo punto; l'informazione era che fosse questa la richiesta del gruppo del Partito del Socialismo europeo, e a quel punto noi abbiamo detto va bene, ?
Vi prego di starmi a sentire! Io vi ascolto pur sempre! Abbiamo quindi detto: per avere un'ampia maggioranza in Aula e restare impegnati su questa tematica, accettiamo di non discuterne in questa tornata, ma troviamo nell'immediato futuro una procedura che ci consenta di affrontare il tema in modo adeguato, eventualmente anche alla presenza del Consiglio e della Commissione. Soltanto su queste basi accettiamo di non affrontare il tema stavolta nell'ambito delle questioni urgenti, bensì di posporlo per affrontarlo in maniera molto più adeguata. E' questa la condizione che poniamo.
Dichiaro aperta la sessione annuale del Parlamento europeo per l'anno 2002-2003.
Ho ricevuto una richiesta di applicazione della procedura d'urgenza sulla proposta del Consiglio che modifica la base giuridica del regolamento del Parlamento europeo e del Consiglio modificante il regolamento (CEE) n. 218/92 concernente la cooperazione amministrativa nel settore delle imposte indirette (IVA) (C5-0103/2002 - 2000/0147(COD)).
Signor Presidente, due anni orsono la Commissione ha presentato due proposte di modifica, una relativa alla Sesta direttiva e l'altra al regolamento sulla cooperazione amministrativa. Entrambe avevano lo scopo di porre fine alla discriminazione cui sono soggette le aziende europee rispetto a quelle dei paesi terzi, segnatamente quelle americane, nella prestazione di servizi. Tale discriminazione nasce dal fatto che le imprese non comunitarie non versano l'imposta sul valore aggiunto per i servizi prestati tramite mezzi elettronici, a differenza delle imprese europee, che sono invece tenute a farlo.
Considerata l'urgenza della questione, il Parlamento ha evaso in breve tempo entrambe le proposte. Allo stato attuale, il Consiglio ci chiede di modificare la base giuridica unicamente in relazione al regolamento sulla cooperazione amministrativa. Non mi dilungherò su questo tema, ma tengo a sottolineare che si tratta di due cose ben diverse.
La commissione ritiene che non si debba procedere alla modifica della base giuridica, ma che occorra altresì studiare la questione con assoluta urgenza, onde porre fine a tale discriminazione e, come richiesto dal Parlamento, agevolare l'impiego di mezzi elettronici per l'identificazione dei clienti, al fine di abbattere i costi che gravano, in particolare, sulle piccole e medie imprese.
Pertanto, signor Presidente, consiglierei all'Assemblea di accettare la richiesta del Consiglio per quanto attiene all'applicazione della procedura di urgenza, ma di non acconsentire, quando verrà trattata la questione, alla modifica della base giuridica. Una cosa è respingere materialmente tale richiesta, altra cosa è respingerla con carattere d'urgenza affinché queste due proposte possano vedere la luce entro breve tempo.
Signor Presidente, le informazioni relative alla votazione sulla richiesta di applicazione della procedura d'urgenza sulla cooperazione amministrativa non sono state messe a mia disposizione tempestivamente, anzi non le ho ricevute affatto e pertanto non sono in grado di votare.
Onorevole Ilgenfritz, comprendo la sua richiesta ma devo risponderle che i servizi del Parlamento si sforzano già da ieri di ottenere la traduzione. Se lei insiste dovremo posticipare ad altro orario la votazione, per consentire che il documento sia reso disponibile in tutte le lingue.
Ieri sera ho partecipato alla riunione dei coordinatori della commissione per gli affari economici e monetari. Purtroppo il presidente, la onorevole Randzio-Plath, non è presente, altrimenti avrebbe sicuramente detto che la riunione dei coordinatori di ieri sera ha deciso di esprimersi contro la richiesta della procedura d'urgenza. Il motivo è che il Consiglio vorrebbe decidere prima del 1° luglio, il che è perfettamente possibile anche se oggi decidiamo contro la richiesta della procedura d'urgenza. E' un tema che può essere trattato abbastanza rapidamente, ma non ci sono motivi per una procedura d'urgenza. Effettivamente è corretto che la base giuridica costituisce ancora un problema, tuttavia ne potremo parlare più avanti. Quindi, la commissione per gli affari economici e monetari è contraria alla richiesta della procedura d'urgenza.
Signor Presidente, vorrei fare un richiamo al Regolamento su una questione di estrema gravità relativa al whisky scozzese. Un anno fa quest'Assemblea ha selezionato due tipi di whisky, recanti una speciale etichetta e il marchio del Parlamento, da mettere in vendita a deputati, visitatori e chiunque si rechi nei negozi di Bruxelles e di Strasburgo. Il Collegio dei questori ha accettato tutte le condizioni necessarie per la messa in commercio di questi whisky nei nostri negozi, tuttavia l'amministrazione ne blocca ancora la vendita nei negozi. Si tratta di una questione grave, che ci obbliga a chiederci se il Parlamento sia gestito dai deputati o dall'amministrazione. Le chiedo di intervenire, signor Presidente, per dar seguito alla richiesta presentata dal Collegio dei questori a nome dei deputati e assicurare la messa in vendita dei whisky col marchio parlamentare nelle nostre rivendite.
La ringrazio, onorevole Stevenson. Posso garantirle che domani i Questori esamineranno l'argomento, in linea con quanto lei ha affermato.
Signor Presidente, nella giornata di ieri, in uno dei campi profughi palestinesi, le truppe di Ariel Sharon hanno ucciso ventidue persone. Non so se provare orrore o vergogna di fronte al trattamento che il governo israeliano sta riservando ai palestinesi, che tra l'altro mi ricorda quello che gli stessi ebrei hanno subito in Europa 60 anni fa.
Ritengo che tutto questo debba finire e invito il Presidente del Parlamento a inoltrare una formale protesta e a condannare simili atti.
La ringrazio per il suo intervento, onorevole Nogueira Román, le sue osservazioni sono state naturalmente registrate e verranno esaminate dagli organi competenti di questo Parlamento.
Signor Presidente, ricollegandomi a quanto appena menzionato dall'onorevole Nogueira, desidero parlare di un argomento che interessa, ancor più direttamente, questa Assemblea. Come è noto, qualche giorno fa Moratinos, il rappresentante speciale dell'Unione europea - istituzione della quale fa parte questa Assemblea - è rimasto bloccato contro la propria volontà per alcuni minuti all'interno della residenza del presidente Arafat, sotto le bombe delle truppe israeliane.
Signor Presidente, la prego di voler esprimere alla Presidenza spagnola del Consiglio l'indignazione di questo Parlamento dinanzi alla sfrontata aggressione perpetrata ai danni di un rappresentante diplomatico dell'Unione europea nell'esercizio delle sue funzioni, mentre si trovava in Palestina con il Presidente dell'Autorità palestinese; come ben sanno gli onorevoli colleghi e il Presidente, si trattava di un incontro di cui le autorità israeliane erano a conoscenza.
La ringrazio. Stia certo che le sue osservazioni saranno riferite a chi di dovere.
Signor Presidente, ieri il gruppo del Partito del socialismo europeo ha chiesto il ritiro di una proposta di discussione d'urgenza sulla Cecenia, adducendo il pretesto che è un tema importante e urgente da trattare al momento opportuno, - speriamo un giorno. Oggi, tramite una mozione di procedura si vorrebbe far passare una posizione politica del Parlamento su una situazione molto grave e molto importante che non può essere risolta. Ovviamente, tutti siamo desolati che il signor Moratinos fosse sul posto al momento di quegli eventi. Tutti sono informati della situazione in Medio oriente, situazione che merita una discussione di fondo e non una mozione di procedura e un intervento del Presidente. Pertanto, signor Presidente, la invito a chiedere eventualmente una discussione sul tema ma a evitare questo modo di procedere secondo il quale si chiede alla Presidenza di fare cose che in altre circostanze non si vuole che il Parlamento faccia.
Prima di passare all'argomento del dibattito di questa mattina vorrei formulare una breve dichiarazione in presenza del Presidente in carica del Consiglio in merito ai gravi sviluppi della situazione in Medio Oriente verificatisi nei giorni scorsi.
Abbiamo assistito con crescente incredulità alle violenze e alle atrocità perpetrate da entrambe le parti, che negli ultimi giorni hanno superato ogni limite di efferatezza. Le operazioni militari hanno ormai raggiunto livelli senza precedenti negli ultimi vent'anni. La regione, e soprattutto Israele ed i territori palestinesi, sembrano procedere paurosamente e inesorabilmente verso una situazione di destabilizzazione generalizzata.
In questa tragedia, che si sta consumando sotto i nostri occhi, noi deputati europei abbiamo la responsabilità di evitare che i luoghi sacri vengano trasformati in zone di massacro. Dobbiamo sostenere attivamente la richiesta unanime avanzata ieri dal Consiglio di sicurezza delle Nazioni Unite per un immediato cessate il fuoco. L'Alto rappresentante dell'Unione europea sa che gode dell'appoggio incondizionato del Parlamento nel suo operato a favore della pace e per la fine delle ostilità.
Questa mattina vorrei inoltre cogliere l'occasione per parlare pubblicamente del profondo debito di gratitudine che il Parlamento ha nei confronti del coraggio personale e dell'impegno incrollabile dell'inviato dell'Unione europea, Moratinos. Forse non mi ringrazierà per aver detto questo, ma ho avuto l'opportunità di parlare a lungo con lui ieri riguardo agli sforzi diplomatici compiuti a nostro nome per mantenere aperti i canali di comunicazione con tutte le parti in causa. Egli è per l'Europa un eroe di cui non si cantano le lodi.
Vorrei raccomandarvi di intraprendere a nome del Parlamento qualsiasi azione volta a promuovere la pace e ad allontanare la regione dall'orlo del baratro. Ho compiuto alcuni passi per esortare Shimon Peres e Yasser Arafat a cercare d'interrompere l'infernale circolo di violenza invitandoli a venire in questa sede per parlare dinanzi all'Assemblea. Spero che possano accettare l'offerta. Li accoglieremmo come campioni della pace in un periodo difficilissimo.
Da parte mia, in collaborazione con l'Alto rappresentante Solana e per il tramite della Presidenza spagnola, resto aperto all'idea di recarmi a Ramallah con il portavoce della Knesset, Avraham Burg, per incontrare Abu Ala presso il consiglio legislativo palestinese, se le circostanze lo consentiranno.
Tenuto conto che si profila il rischio di una destabilizzazione generale della regione, dobbiamo fare tutto quanto in nostro potere. A nome del Parlamento europeo, nell'interesse dell'umanità, l'appello fondamentale che voglio lanciare questa mattina è: fermate la violenza, avviate il dialogo e date alla pace la possibilità di avere la meglio.
Signor Presidente, desidero complimentarmi con lei per la sua dichiarazione. Lei compie il suo dovere agendo in tal modo. Ieri sera il mio gruppo aveva invitato in questa stessa sede una personalità palestinese e una israeliana che ci hanno descritto Ramallah nuovamente occupata, i bombardamenti dei campi profughi ed anche gli orrori degli attentati a Gerusalemme. Ci hanno descritto la città di Ramallah immersa nel buio e bombardata mentre il Presidente Arafat, a qualche metro di distanza, riceveva il rappresentante dell'Unione europea Miguel Ángel Moratinos.
Credo che a ragione lei abbia ricordato la nostra decisione di invitare il Presidente Arafat e Shimon Perez e l'importanza di dare seguito a tale decisione. Avevamo inoltre deciso di inviare una delegazione ad alto livello sul posto, secondo l'auspicio espresso dal Parlamento.
Suggerisco di tradurre nei fatti questa decisione e di costituire una delegazione ad alto livello di cui facciano parte, per esempio, i presidenti dei nostri gruppi o addirittura il Presidente del Parlamento.
Signor Presidente, a nome del gruppo socialista desidero esprimere il nostro appoggio alla sua dichiarazione, nonché alla risoluzione approvata dal Consiglio di sicurezza delle Nazioni Unite che costituisce un fatto storico, in quanto per la prima volta viene espressamente citata la necessità di riconoscere uno Stato palestinese, come caldeggiato dall'Unione europea.
Desidero sottolineare che per trovare una luce che ci guidi nel conflitto in atto in Medio Oriente è necessario che ONU, Unione europea, Stati Uniti e Russia riescano ad agire in modo congiunto. Signor Presidente del Consiglio, si tratta di un messaggio a cui occorre dare risalto, perché sarebbe importante che in questo caso il Consiglio dei ministri si dimostrasse unito e appoggiasse l'operato del nostro rappresentante in Medio Oriente. Come il Parlamento durante la tornata di febbraio si è espresso con una risoluzione approvata a larghissima maggioranza, ritengo fondamentale che anche il Consiglio si impegni a trovare una linea comune da sostenere in modo deciso per avanzare e rompere il tragico circolo vizioso che stiamo vivendo.
Pertanto, signor Presidente, ritengo che le iniziative da lei proposte, già contenute nella nostra risoluzione, esprimano pienamente la nostra volontà comune.
Signor Presidente, anche il nostro gruppo la ringrazia per la dichiarazione e si schiera al suo fianco per quanto riguarda l'accordo di pace o il tentativo di un accordo di pace in Medio Oriente. In questo momento non stiamo discutendo sulla situazione mediorientale, perché è all'ordine del giorno l'allargamento, ma siamo fermamente convinti che nella lotta al terrorismo mondiale otterremo dei risultati solo se noi, Stati Uniti e Unione europea, sosterremo il processo di pace tra Israele e Palestina in modo unanime e con la stessa decisione; e a questo proposito potrebbero giungere maggiori segnali da parte occidentale. La ringrazio molto per questa sua iniziativa.
Signor Presidente, vorrei semplicemente ringraziarla per le parole che ha pronunciato e spero che, se mai una delegazione si recherà a Ramallah e a Gerusalemme, possa incontrare non solo le istituzioni, ma anche alcuni rappresentanti della società civile palestinese ed israeliana, perché penso che la pace potrà tornare in Medio Oriente solo se le società civili si mobiliteranno.
Signor Presidente, a nome del gruppo ELDR, vorrei ringraziarla del sostegno e di quello che ha detto oggi. Ci troviamo in una situazione tremenda, nella quale persone vengono uccise ogni giorno - bambini, giovani, anziani, innocenti - in queste zone. E dobbiamo fare tutto per appoggiarla signor Presidente e, da parte del Parlamento dobbiamo anche esortare le altre parti a fare qualche cosa. Penso tuttavia che sia importante che noi, in quanto eletti, ci assumiamo questo compito ed esprimiamo in questi giorni solidarietà unitamente ad orrore e raccapriccio.
Ringrazio i colleghi per aver sottoscritto la dichiarazione e per l'appoggio che assicureranno alle eventuali iniziative che verranno prese.
L'ordine del giorno reca le dichiarazioni del Consiglio e della Commissione sull'allargamento. Siamo molti lieti che a condurre il dibattito sia il Presidente in carica del Consiglio, signor Piqué I Camps.
Signor Presidente, con il suo permesso, prima di cominciare a trattare il tema della riunione di oggi, vale a dire l'allargamento, desidero aggiungere qualche commento riguardo alla situazione in Medio Oriente. Innanzi tutto, signor Presidente, vorrei unirmi alla sua dichiarazione, che ritengo impeccabile e che condivido in pieno.
Da moltissimo tempo stiamo portando avanti un'intensa attività politica e diplomatica mirata a trovare una via d'uscita alla spirale di violenza dell'attuale situazione in Medio Oriente.
Com'è noto, l'Unione europea e il Consiglio partono da un presupposto, credo condiviso da tutti, secondo il quale non può esserci una soluzione militare al conflitto, e pertanto non c'è alternativa a un processo di pace che deve inevitabilmente passare attraverso la convivenza pacifica dei due Stati all'interno della regione: uno Stato di Israele, con frontiere riconosciute internazionalmente e con il diritto di sentirsi al sicuro, e uno Stato palestinese capace di esistenza autonoma da tutti i punti di vista, in particolare da quello politico, economico, sociale e territoriale.
D'altro canto, in un momento come questo la cosa più importante è ottenere il cessate il fuoco. Pertanto vorrei approfittare dell'occasione per aderire alla risoluzione del Consiglio di sicurezza delle Nazioni Unite e sottolineare, a nome del Consiglio europeo, la necessità di un'immediata cessazione delle ostilità che ci permetta di lavorare congiuntamente in tutti i campi che riguardano la sicurezza, che presuppongono la reintroduzione di una prospettiva politica nell'ambito del processo, senza la quale è impossibile trovare una soluzione, e che devono tener conto della necessaria prospettiva economica, considerate le pessime condizioni di vita e la terribile situazione in cui versano in questo momento i territori palestinesi.
. (ES) Signora Presidente, signor Commissario, vorrei ringraziare la commissione per l'agricoltura e lo sviluppo rurale per avere approvato all'unanimità la presente relazione. Ricordo anche l'appoggio istituzionale del Parlamento al settore della frutta a guscio e delle carrube, concretatosi in numerose risoluzioni che testimoniano la grande rilevanza di questo settore nell'Unione.
Nel luglio del 2001, il Commissario Fischler ha affermato di fronte al Consiglio 'agricoltura? che sarebbe stato realizzato uno studio dettagliato del settore comunitario della frutta secca e che sarebbero state eventualmente presentate delle proposte concrete d'intervento a suo favore, quale soluzione ai piani di miglioramento che scadevano nel 2001.
In questo contesto, la Commissione ha proposto una nuova proroga di un anno per i piani di miglioramento, proposta che valuto positivamente, a condizione però, tengo a precisare, che si tratti dell'ultimo strumento transitorio in attesa di disporre di una proposta con carattere definitivo, che assicuri la continuità del settore e risolva la difficile situazione e l'incertezza che stanno vivendo i produttori dell'Unione europea.
La necessità di abbordare una volta per tutte delle misure di sostegno definitive è l'obiettivo fondamentale della nostra relazione. Dal punto di vista socioeconomico e ambientale, il settore della frutta a guscio riveste una grande importanza nell'Unione. Questa coltivazione copre più di un milione di ettari ripartiti tra i paesi dell'area mediterranea, principalmente ubicati in territori molto sfavoriti e con condizioni agronomiche critiche: terreni non irrigabili, coltivazioni in pendenza, ecc.
Sono pertanto grandi le difficoltà che questi prodotti affrontano per restare sul mercato ed essere un'attività economicamente praticabile anche senza il sostegno diretto dei poteri pubblici; queste difficoltà sono aggravate dalla forte concorrenza proveniente dall'esterno, dalla nocciola turca e dalla mandorla statunitense, prodotti che si sviluppano in condizioni di produzione non comparabili a quelle europee e che sono salvaguardati da concessioni tariffarie derivanti da accordi internazionali.
Il settore della frutta a guscio è un esempio di multifunzionalità e rimane assolutamente necessario per il mantenimento socioeconomico di molte famiglie nelle zone rurali dell'Unione, nonché per le funzioni di gestione del territorio - dato che non esistono altre produzioni alternative - e per le funzioni ambientali che esercita contro l'erosione, nella lotta contro gli incendi e nella salvaguardia del materiale genetico autoctono; esso possiede inoltre eccezionali caratteristiche organolettiche.
Considerando questa difficile situazione e la scarsa competitività, nel 1989 il Consiglio aveva approvato un insieme di misure specifiche, tese principalmente a contribuire al miglioramento della qualità dei prodotti e della loro competitività. I piani di miglioramento decennali, la cui validità spirava nel 2000, sono stati prorogati fino al 15 giugno 2001.
I risultati conseguiti da questi piani sono stati positivi, avendo ottenuto miglioramenti significativi nella produzione e nella commercializzazione. Non è stato però raggiunto l'obiettivo di migliorare la competitività, date le difficili condizioni strutturali di partenza. La proposta attuale della Commissione contempla una nuova proroga di questi ultimi piani sino al 15 giugno 2002 con una riduzione del contributo comunitario dall'82 al 75 percento.
Per quanto concerne la nocciola in particolare, si mantiene l'aiuto a chilo per la campagna 2001-2002, limitatamente agli agricoltori delle organizzazioni di produttori che non beneficiano della proroga. Con il suo emendamento, la commissione per l'agricoltura e lo sviluppo rurale ha tentato di migliorare in modo sensibile la proposta della Commissione.
Relativamente alle condizioni per la concessione dell'aiuto alla nocciola, consideriamo inammissibile che siano escluse dall'aiuto le organizzazioni di produttori che desiderino beneficiare della proroga dei piani di miglioramento. Tale trattamento, che consiste nel concedere gli aiuti soltanto ad alcune organizzazioni di produttori e non ad altre, è discriminatorio e collocherebbe tali organizzazioni in una situazione di concorrenza sleale.
Quanto al livello di cofinanziamento nazionale, risulta immotivato l'aumento proposto per i piani prorogati e non previsto invece per quelli in vigore. In tale contesto, la percentuale che spetta ai frutti a guscio è molto modesta e non giustifica in alcun modo detta proposta. Relativamente alle superfici aventi diritto all'aiuto incluse nei piani, l'aiuto deve essere prorogato considerando la superficie certificata dei piani dell'ultimo anno e non la superficie per la quale è stato richiesto l'aiuto.
La commissione per l'agricoltura e lo sviluppo rurale ha considerato che, per migliorare la conoscenza e i controlli della produzione è necessario stabilire misure atte a instaurare un sistema d'informazione geografica. La commissione per l'agricoltura ha espresso inoltre in modo chiaro la necessità di stabilire un quadro definitivo di aiuti al settore, reclamando un sostegno permanente, in forma di un aiuto per ettaro, che garantisca il mantenimento delle entrate dei produttori in una situazione di coltivazione sostenibile. Ne deriva la necessità di collegare quest'ultima proroga all'aiuto definitivo, poiché l'obiettivo finale è quello di consolidare un regime di aiuti permanente canalizzato attraverso le organizzazioni dei produttori.
Non voglio concludere senza ricordare il chiaro segnale dato dalla commissione per l'agricoltura a favore dell'inclusione della castagna nel settore dei frutti a guscio. Gli aspetti ambientali e di tutela di un importantissimo ecosistema in gravi condizioni non possono prescindere dalla protezione di questo albero e del suo frutto, associato alle zone boschive e a tradizioni pasticcere antiche. Infine, desidero ricordare che in Aula sono stati presentati due emendamenti identici, volti ad aumentare l'aiuto concesso alla nocciola tramite una campagna di commercializzazione addizionale.
Non posso dare il mio appoggio a questi emendamenti, anche se ho comprensione per la difficile congiuntura di mercato che la nocciola sta attraversando adesso. L'aiuto alla nocciola sarà incluso nel regime definitivo richiesto, pertanto non è il caso di prolungare ulteriormente una situazione temporale con una data di scadenza che ha generato soltanto incertezza.
Signor Presidente, signor Commissario, onorevoli colleghi, spero che potremo continuare a consumare i migliori dolci, il miglior torrone, e i prodotti fatti con le nocciole e le mandorle migliori e più gustose al mondo.
Signora Presidente, signor Commissario, desidero anzitutto congratularmi e rallegrarmi con il relatore, l'onorevole Bautista Ojeda, per il suo grande lavoro. Ringrazio anche la commissione per l'agricoltura e lo sviluppo rurale per il suo sostegno quasi unanime a questo settore. Non voglio ribadire l'importanza del settore ortofrutticolo per i paesi del sud dell'Europa, perché lo ha già fatto il relatore.
Sono passati quasi due anni da quando il Consiglio ha chiesto alla Commissione di effettuare un'analisi specifica del settore dei frutti a guscio nell'ambito della relazione sul funzionamento della OCM del settore ortofrutticolo. Non abbiamo ancora risolto in maniera definitiva questo problema e cerchiamo ancora di attenuarlo mediante proroghe dei piani di miglioramento, quando in realtà il problema necessita di una risoluzione definitiva e immediatamente applicabile, basata su meccanismi di sostegno che rimpiazzino gli attuali piani di miglioramento man mano che questi si avviano alla loro conclusione.
Con la presente proposta di regolamento, la Commissione insiste con la soluzione delle proroghe, ma con una riduzione del cofinanziamento comunitario, e propone inoltre un aiuto alla nocciola limitato soltanto agli agricoltori che non beneficiano della proroga.
La proposta della Commissione europea di prorogare per un secondo anno i piani di miglioramento è positiva, ma non risponde totalmente alle preoccupazioni dei produttori che desiderano, come ho detto, una soluzione definitiva per poter continuare a far fronte alla forte concorrenza delle mandorle statunitensi e delle nocciole turche.
La relazione approvata dalla commissione per l'agricoltura e lo sviluppo rurale colma le lacune lasciate dalla Commissione. Gli emendamenti approvati richiedono: un aiuto specifico alla nocciola per tutte le organizzazioni richiedenti e non soltanto per quelle che non possono beneficiare della proroga dei piani di miglioramento, come propone invece la Commissione; il mantenimento degli attuali livelli di cofinanziamento dei piani di miglioramento, avverso la proposta della Commissione di aumentare il cofinanziamento degli Stati dal 18 al 25 percento circa; la soppressione dal considerando 2 di una frase che fa riferimento al passaggio progressivo della responsabilità finanziaria ai produttori e, infine, l'introduzione di un regime definitivo basato sulla concessione di un aiuto per ettaro, subordinato alla realizzazione di buone pratiche agricole ed ecologiche.
Signor Commissario, ecco le richieste più importanti avanzate dalla commissione per l'agricoltura e lo sviluppo rurale. Chiediamo inoltre che il presente aiuto sia esteso anche alle castagne, prodotto che non è attualmente incluso nei piani di miglioramento.
E' fondamentale che il Parlamento europeo si pronunci a favore di una soluzione definitiva per questo settore nell'ambito della OCM del settore ortofrutticolo e richieda alla Commissione di presentare prima del 1° giugno 2002 una proposta per l'avvio di un regime definitivo di sostegno al settore.
E' doveroso accelerare i lavori al fine di trovare una soluzione per il settore comunitario dei frutti a guscio nell'ambito della OCM del settore ortofrutticolo.
Signora Presidente, innanzi tutto voglio porgere le mie congratulazioni al relatore per il suo eccellente lavoro.
Signor Commissario, come lei sa, in numerose occasioni il Parlamento europeo ha manifestato il proprio sostegno istituzionale al settore dei frutti a guscio nell'Unione europea. Il nostro intervento è motivato dalla consapevolezza che si tratta di una coltivazione essenzialmente multifunzionale, poiché contribuisce alla conservazione dell'ambiente, alla lotta contro l'erosione, all'assetto del territorio - si tratta infatti di una delle poche attività che riesce a radicare la popolazione nel territorio, in luoghi in cui non vi sono alternative agricole - e per la sua funzione socioeconomica, dato che le zone produttrici nell'Unione europea sono anche, in gran maggioranza, regioni sfavorite.
Attualmente non possiamo opporci alla proposta della Commissione di prorogare questi piani di miglioramento come misure di sostegno al settore, ma ci associamo al relatore nel considerare inammissibile la proposta della Commissione di escludere dall'aiuto specifico alla nocciola le organizzazioni di produttori che desiderano beneficiare dei piani di miglioramento. Non possiamo neppure accettare l'intenzione della Commissione di ridurre il cofinanziamento comunitario dall'82 al 75 percento in questi piani prorogati.
Vorremmo invece comunicarle, signor Commissario, che desideriamo sia preso atto della nostra richiesta di un aiuto permanente a questo settore, di una soluzione che gli dia stabilità, che permetta la sopravvivenza di questa coltura in Europa. E ciò può avvenire solo se siamo in grado d'istituire un aiuto permanente, destinato alle organizzazioni di produttori, in un contesto stabile che potrebbe essere dato ad esempio dalla organizzazione comune di mercato del settore ortofrutticolo.
Dichiaro ripresa la sessione del Parlamento europeo, interrotta il 14 marzo 2002.
Onorevoli colleghi, in un momento segnato dai progressi sostanziali verso la riforma economica e l'ammodernamento compiuti dall'Ue nel quadro del Consiglio europeo di Barcellona, giunge la notizia che ieri a Bologna terroristi hanno ucciso Marco Biagi, professore di diritto del lavoro all'Università di Modena e consulente del governo italiano per le politiche del lavoro e dell'occupazione. Il professor Biagi lascia la moglie e due figli.
Gli atti terroristici sono sempre vili e, in questo caso, l'attacco era mirato. Con l'assassinio di Marco Biagi, i terroristi hanno voluto colpire un uomo stimato dal punto di vista sia professionale sia umano, uno dei creatori di quella riforma del mercato del lavoro che è indispensabile per promuovere l'occupazione in Italia e in Europa. Egli era un convinto sostenitore del dialogo sociale e della solidarietà, credeva nel progresso e nella modernizzazione del proprio paese, oltre ad essersi impegnato con forza a favore degli ideali europei.
Per questi motivi, la sua perdita non colpisce solo l'Italia, ma va dritta al cuore del nostro comune ideale europeo.
Esprimo il mio profondo cordoglio alla famiglia Biagi e ai colleghi docenti; formulo alle autorità italiane, a nome dei deputati italiani e dell'intera Aula, la nostra profonda costernazione e il nostro senso di sdegno.
Onorevoli colleghi, vi informo che oggi ha preso posto nella tribuna diplomatica una delegazione del Parlamento croato, lo Hrvatski Sabor, guidata da Ivo Skrabalo, presidente della sottocommissione per i rapporti con il Parlamento europeo e presidente della commissione per la cooperazione interparlamentare del Parlamento croato.
Ricorderete che alcuni mesi fa, il 12 dicembre 2001, il Parlamento europeo ha dato l'assenso al patto di stabilità e di associazione che rappresenta una base eccellente per la nostra cooperazione futura.
Più tardi i nostri illustri ospiti incontreranno la delegazione del Parlamento europeo per i rapporti con i paesi dell'Europa sudorientale, presieduta dalla onorevole Pack, in occasione della 10a riunione interparlamentare Parlamento europeo/Croazia.
La sua presenza, onorevole Skrabalo, è quanto mai gradita in un momento così importante per lo sviluppo della stabilità e della pace nell'Europa sudorientale; la ringraziamo per essere con noi questo pomeriggio.
Prima di iniziare la discussione, vorrei fare alcune comunicazioni importanti in merito agli orari e alla procedura. Il Presidente del Consiglio europeo Aznar deve lasciarci alle 16.30 per partecipare alla conferenza internazionale sul finanziamento e lo sviluppo che si tiene a Monterrey in Messico. Egli condurrà la discussione e risponderà alla prima tornata di domande, dopodiché subentrerà un suo sostituto.
Il Presidente della Commissione europea Prodi è impegnato nella stessa conferenza in Messico; inoltre, dato il tragico assassinio del professor Biagi, suo amico intimo, il Presidente Prodi vuole partire per Bologna nel pomeriggio per rendere omaggio alla salma. Sono sicuro che l'Aula capisce il suo coinvolgimento personale. Anch'egli parteciperà solo alla prima parte della discussione sul Consiglio europeo di Barcellona e sarà poi sostituito dalla Vicepresidente de Palacio.
Prima di dare il via al dibattito, sottolineo che la settimana scorsa a Barcellona è stata la prima volta, durante la mia Presidenza, in cui ho avuto l'onore di farmi vostro portavoce ad un Vertice europeo. In tale occasione ho enfatizzato il nostro contributo e il lavoro svolto da numerosi relatori, presidenti di commissione e coordinatori dei gruppi politici. Ringrazio tutti coloro che in quest'Aula si sono impegnati per fornire contenuti e, soprattutto, fornirli in tempo utile. E' stato assai gratificante poter dare, in veste di Presidente del Parlamento europeo, un contributo così sostanziale al Vertice di Barcellona.
Durante il Vertice ho posto l'accento sulla volontà del Parlamento di sviluppare un dialogo e una collaborazione nuovi e più maturi con il Consiglio su un'ampia gamma di argomenti. Ritengo che abbiamo avviato un processo in grado di concretizzare questo proposito nel prossimo futuro.
L'ordine del giorno reca la dichiarazione del Consiglio e della Commissione sui risultati del Consiglio europeo tenuto il 15 e 16 marzo a Barcellona.
Mi compiaccio che al nostro dibattito odierno partecipino il Presidente del Consiglio, il Primo ministro spagnolo Aznar, e il Presidente della Commissione europea Prodi.
Lo scorso anno la Commissione ha inviato una nota al mio predecessore lamentando il divario tra enunciazioni di principio e realizzazioni concrete; adesso abbiamo fatto quanto possibile per colmare tale divario. Lisbona e la successiva revisione e prospettiva di Barcellona hanno definito una nuova tabella di marcia dei lavori. Il Parlamento ha predisposto quanto necessario per Barcellona e continuerà su questa linea nel quadro di una cooperazione attiva nell'ambito delle proprie competenze giuridiche.
Ho fatto presente alla Presidenza che, per quanto concerne la semplificazione e il miglioramento dell'assetto normativo - in altre parole, l'identificazione del modo in cui migliorare la governance e il processo legislativo nell'Unione -, tutte le Istituzioni, ovvero Parlamento, Consiglio e Commissione, potrebbero trarre vantaggio da una prospettiva di dialogo nuova e più matura. Ho illustrato questa posizione al Presidente del Consiglio e sono lieto di comunicare che a livello politico si riconosce quanto sia auspicabile tale sviluppo. Spero che questo obiettivo si concretizzi tra oggi e Siviglia, grazie ai buoni uffici del Primo ministro Aznar e dei suoi colleghi impegnati nella Presidenza, nonché del Presidente Prodi e dei Commissari.
Ciò premesso, invito il Presidente del Consiglio ad introdurre la discussione sul Consiglio europeo di Barcellona.
. (ES) Signor Presidente del Parlamento europeo, signor Presidente della Commissione, onorevoli parlamentari, a nome del Consiglio mi unisco alle parole del Presidente Cox per condannare con il massimo vigore l'assassinio, commesso ieri a Bologna, del professor Marco Biagi, consulente del Ministro italiano del lavoro Maroni. A nome del Consiglio esprimo alla famiglia del professor Biagi le nostre condoglianze, che estendo alle autorità e al popolo italiano.
La lotta contro il terrorismo è una delle massime priorità dell'Unione europea. Il terrorismo, come noto, rappresenta una minaccia per la libertà e la democrazia che deve essere combattuta con fermezza e costanza, con tutti mezzi dello stato di diritto. Dobbiamo dunque ribadire la nostra determinazione e affrontare il terrorismo con serenità e coraggio politico in solidarietà con le vittime e per la dignità democratica.
Signor Presidente, onorevoli deputati, sono lieto di trovarmi in quest'Aula, come avevo preannunciato nel gennaio di quest'anno, in occasione della presentazione delle priorità della Presidenza spagnola dell'Unione europea, per mettervi al corrente dei risultati del Consiglio europeo di Barcellona.
Due anni fa, nel corso del Consiglio europeo di Lisbona, i Capi di stato e di governo hanno valutato come l'Europa avrebbe potuto far fronte all'enorme cambiamento in atto nelle nostre società - frutto della globalizzazione -, e come avremmo potuto vincere le sfide legate ad un'economia basata sulla conoscenza.
Dichiaro ripresa la sessione del Parlamento europeo, interrotta giovedì 14 marzo 2002.
Devo precisare che se ora presiedo io è perché il Presidente Cox è ancora in viaggio per Strasburgo dalla Gran Bretagna, dove si trovava questa mattina per porgere alla famiglia reale britannica le condoglianze per la scomparsa della Regina Madre.
In memoria della Regina Madre, osserviamo un minuto di silenzio.
Onorevoli colleghi, la sera del 26 marzo, nella città francese di Nanterre si sono svolti fatti tragici. Durante una seduta del consiglio comunale, un uomo armato ha esploso numerosi colpi di arma da fuoco contro i consiglieri comunali, uccidendone otto e ferendone molto gravemente altri quattordici.
A nome del Parlamento europeo, tengo a esprimere il mio più profondo cordoglio e la mia vicinanza alla città di Nanterre, al suo Consiglio comunale e alle famiglie delle vittime. Desidero inoltre elogiare il coraggio con cui alcuni consiglieri comunali sono riusciti a immobilizzare l'aggressore.
Inoltre, il 21 marzo Juán Priede Pérez, l'unico consigliere comunale socialista della cittadina di Orio nei Paesi Baschi, è stato assassinato da due terroristi. Il giorno stesso noi abbiamo trasmesso, a nome dell'Assemblea, le nostre condoglianze e la nostra solidarietà alla famiglia di Juán Priede, nonché alla Presidenza del PSOE. Abbiamo altresì inviato un messaggio di solidarietà alle autorità spagnole. Con l'assassinio di Juán Priede Pérez, i terroristi hanno dimostrato ancora una volta non soltanto il loro rifiuto del diritto alla vita, ma addirittura di non riconoscerlo neppure a un essere umano dedito al bene dei suoi concittadini, come in questo caso. Essi misconoscono persino il diritto di partecipazione alle realtà politiche locali e l'esercizio dei diritti democratici.
Onorevoli colleghi, in relazione a questi due eventi vi invito a osservare un munito di silenzio.
Signor Presidente, so che nel corso della tornata si adotterà una risoluzione sul problema di Israele e della Palestina, ma ritengo che non possiamo iniziarla senza ricordare che nel territorio palestinese ci sono stati 200 omicidi e che il popolo palestinese viene umiliato da un esercito regolare.
Onorevole Nogueira Román, le chiedo di tornare su questa sua osservazione quando giungeremo al punto relativo al Medio Oriente.
Signor Presidente, intervengo per una mozione d'ordine. Tramite lei desidero ringraziare il Presidente Cox per essersi recato oggi nel Regno Unito. In questo contesto, a nome del gruppo PPE-DE, tengo a dire che alcuni miei colleghi britannici desiderano partecipare in qualche modo ai funerali di Stato della Regina Madre, che si svolgeranno domani alle 12.30. Ne ho parlato nel gruppo, che è d'accordo con la mia richiesta di anticipare il turno di votazioni di domani alle 11.30, per permettere a tutti i deputati britannici che lo desiderano di seguire i funerali di Stato almeno in TV alle 12.30.
Signor Presidente, vorrei ringraziarla per l'intervento di poc'anzi e dire brevemente agli eletti come noi e ai cittadini che ci ascoltano che, quando i terroristi impazziscono e i pazzi diventano terroristi e uccidono gli eletti, nel momento in cui si diffondo attacchi populistici sempre più pesanti volti a calpestare i politici e gli eletti, è bene ricordare che queste persone, questi eletti restano gli alfieri del coraggio per il bene pubblico.
Signor Presidente, faccio rispettosamente osservare che molto spesso, quando noi osserviamo un minuto di silenzio e ci alziamo in piedi, il pubblico in tribuna rimane comodamente seduto. Ora, siccome anche loro sono dei cittadini europei, credo che anche queste persone dovrebbero alzarsi in piedi e osservare con noi un minuto di raccoglimento.
Signor Presidente, una mozione d'ordine sul punto sollevato dall'onorevole Evans. Anch'io voglio ringraziare il Presidente Cox per essersi recato a Londra oggi per porgere le sue condoglianze a nome del Parlamento europeo per la scomparsa della Regina Madre. Spero che la Conferenza dei Presidenti possa valutare positivamente la richiesta formulata dall'onorevole Evans di anticipare il turno di votazioni di domattina, in modo da permettere ai deputati britannici, e anche agli altri deputati che lo desiderino, di vedere i funerali in televisione.
Il progetto definitivo di ordine del giorno è stato distribuito, ai sensi dell'articolo 110, come definito a seguito della Conferenza dei Presidenti dei gruppi politici riunitasi il 4 aprile.
Con riferimento alla discussione congiunta sulle sei relazioni sul discarico a nome della commissione per il controllo dei bilanci, il gruppo PSE ha chiesto che la votazione su dette relazioni si svolga mercoledì a mezzogiorno.
Il processo verbale della seduta di ieri è stato distribuito.
Signor Presidente, il processo verbale è corretto ma desidero fare un'osservazione. Ieri ero a Strasburgo e da quando sono arrivato ho avuto tutta una serie di riunioni fino alle 21.00 e quindi non ho firmato il registro delle presenze in Aula e pertanto il mio nome non risulta a processo verbale.
Alcune organizzazioni pubblicano il dettaglio delle presenze dei deputati: comunque questo è un classico esempio di come a volte si sostiene che i deputati non sono presenti alle sessioni plenarie e invece semplicemente essi non hanno firmato il registro delle presenze per quel giorno. Vorrei che quanto ho detto figuri a verbale. I deputati dovrebbero tenerlo presente quando tali registri di presenze sono pubblicati e risulta che non corrispondono alla realtà dei fatti.
Grazie, onorevole Wynn. Naturalmente la sua osservazione figurerà nel processo verbale.
Signora Presidente, intervengo per un richiamo al Regolamento e vorrei che lei chiedesse al Presidente del Parlamento di riferire la nostra lamentela al governo francese, al sindaco di Strasburgo e a Air France. Alcuni di noi ieri non hanno potuto presenziare all'apertura dei lavori della seduta plenaria di ieri perché Air France ha cancellato l'unico volo diretto dal Regno Unito a Strasburgo, per cui molti di noi sono stati costretti a transitare da Nantes e non sono riusciti ad arrivare prima delle 21.00. E abbiamo avuto ancora fortuna. Per quanto ne so lo stesso Presidente del Parlamento è rimasto coinvolto. Se il governo francese insiste sulle 12 sessioni annuali - e non faccio parte di coloro che se ne sono lamentati - abbia la cortesia di farci arrivare alle sessioni plenarie e di farci rientrare a casa dopo le votazioni delle 18.30 del giovedì sera!
E' assolutamente ridicolo che i deputati del Parlamento europeo non possano partecipare ai lavori dell'Aula. Ieri avrei dovuto intervenire in una discussione in Aula e so che altri si trovavano nella stessa situazione. Il Presidente può contattare le autorità e chiedere loro di intervenire?
Onorevole Lynne, la sua protesta sarà ovviamente inoltrata. Anche il nostro Presidente, onorevole Cox, come sapete, è stato vittima di questo disguido. Ne informeremo il governo francese. Detto questo, sembra che la responsabilità del disguido, che tutti deploriamo, non sia unica, bensì multipla. Trasmetteremo dunque le nostre proteste a tutti i responsabili del disguido, affinché non si ripeta.
Signora Presidente, possiamo accettare questa richiesta di applicazione della procedura d'urgenza se l'argomento verrà trattato nella tornata di aprile II. A quel punto saremo anche a conoscenza del parere della commissione giuridica e per il mercato interno. Anche se non concordiamo sul cambiamento della base giuridica siamo comunque disposti a trattare a queste condizioni nella tornata di aprile II.
. (ES) Signora Presidente, questa proposta di regolamento dà attuazione alla Risoluzione 1390 adottata dal Consiglio di sicurezza delle Nazioni Unite il 16 gennaio scorso, ai sensi del Titolo VII della Carta delle Nazioni Unite. Poiché il termine previsto affinché gli Stati firmatari adottino i provvedimenti di attuazione della citata Risoluzione è pari a 30 giorni, la commissione per le libertà e i diritti dei cittadini ha votato ieri a favore dell'applicazione dell'urgenza e della procedura senza relazione: in altre parole, si passerà direttamente in Plenaria, con un termine per la presentazione di emendamenti da parte dei gruppi politici. Chiedo alla Presidenza che venga definito un termine per gli emendamenti il più possibile generoso, tenuto conto delle circostanze.
Desidero ora fare due osservazioni complementari. La prima è che, per dare attuazione a risoluzioni come questa, la 1390, l'Unione promulga due atti diversi: l'uno facente capo al secondo pilastro, ossia un atto di politica estera, l'altro rientrante invece nel Trattato CE. Ieri la nostra commissione è stata praticamente unanime nel ritenere che il Parlamento dovrebbe adoperarsi per l'approfondimento degli strumenti del secondo pilastro, ossia della posizione comune che ci si accinge ora ad adottare. Se non è associato al processo, il Parlamento dovrebbe quantomeno esserne informato, dal momento che una cosa è la lettera del Trattato, un'altra ciò che impongono il comune buon senso e la consapevolezza che questa Assemblea rappresenta gli interessi dei cittadini.
La mia seconda osservazione è che la commissione per le libertà e i diritti dei cittadini, estremamente preoccupata al riguardo, intende chiedere formalmente che il Consiglio e gli Stati membri che siedono al Consiglio di Sicurezza delle Nazioni Unite mettano a punto i meccanismi procedurali necessari per correggere l'eventuale inclusione non giustificata di nominativi di persone fisiche o giuridiche in queste liste. Allo stato, questo problema desta enorme preoccupazione nelle opinioni pubbliche dei nostri paesi.
Chiediamo infine alla Commissione di non costringerci più a questo tipo di esercizi. Non è serio che il Parlamento abbia a disposizione solo cinque giorni - di numero - per manifestare il proprio sostegno a una simile decisione, visto che non si tratta di emettere semplicemente un parere, ma di prestare il proprio appoggio a una risoluzione delle Nazioni Unite che risale al 19 gennaio. Per il futuro, chiediamo di essere coinvolti prima nel processo di elaborazione di simili regolamenti, per poter prestare il nostro appoggio con piena cognizione di causa, e non con uno sforzo procedurale veramente spropositato.
Onorevole Frahm, lei ha chiesto di intervenire. Interviene a favore o contro l'urgenza?
Onorevole Palacio, non capisco perché lei abbia lasciato che la commissione per le libertà e i diritti dei cittadini, la giustizia e gli affari interni accettasse questa procedura. Non capisco perché la commissione per le libertà e i diritti dei cittadini, la giustizia e gli affari interni debba trattare una lista di nominativi senza sapere come tale lista è stata elaborata e come può essere emendata. Se la commissione per le libertà e i diritti dei cittadini, la giustizia e gli affari interni avesse preso sul serio il proprio mandato, avrebbe rifiutato di trattare una simile questione prima di conoscere la procedura per emendare la lista di nominativi. Se si vuole il rispetto da parte della Commissione non ci si può limitare soltanto ad accettare di lavorare secondo il ritmo della Commissione. La richiesta avrebbe dovuto essere respinta.
Signora Presidente, intervengo a favore dell'urgenza e rispondo, nello specifico, a questa osservazione: come ho già detto, non si tratta di emettere un parere del Parlamento in merito a una lista, ma di manifestare l'appoggio del Parlamento a una decisione del Consiglio di Sicurezza delle Nazioni Unite. Stiamo parlando di un atto adottato dal Consiglio di Sicurezza, che gli Stati firmatari e l'Unione Europa - come potenza regionale che rappresenta, in alcuni aspetti, tali Stati firmatari - devono recepire, ma nel quale il Parlamento non ha partecipazione diretta.
La Carta delle Nazioni Unite, agli articoli 40 e 41 del Titolo VII, stabilisce che il Consiglio di Sicurezza adotta i provvedimenti ritenuti opportuni e che gli Stati membri 'debbono? - parliamo quindi di un atto dovuto - darvi attuazione. Pertanto, qualunque modifica delle liste in questione va richiesta al Consiglio di Sicurezza stesso. Ciò che chiede la commissione giuridica - e che verrà approfondito - è che il Consiglio, quale rappresentante dell'Unione, e gli Stati membri che siedono al Consiglio di Sicurezza si adoperino per la definizione di procedure e meccanismi, in seno a detto Consiglio di Sicurezza ONU, che permettano, in caso di indebita inclusione di persone fisiche o giuridiche nella lista, di fare un'eccezione.
L'ordine del giorno reca la dichiarazione del Consiglio e della Commissione sulla situazione in Cecenia.
Signor Presidente, onorevoli deputati, da quando nel settembre 1999 i russi hanno ripreso le operazioni militari nella Repubblica federale russa della Cecenia, la situazione all'interno della regione è stata oggetto di particolare attenzione da parte dell'Unione europea. Ne sono prova sia le conclusioni del Consiglio europeo di Helsinki del dicembre 1999, sia le azioni avviate dalle Presidenze che da allora si sono succedute alla guida dell'Unione. Contrariamente alle previsioni di alcuni, la nostra posizione non ha subito alcun mutamento dopo gli attentati dell'11 settembre.
La Presidenza spagnola agisce in piena coerenza con le preoccupazioni dell'Unione e continuerà a farlo per tutta la durata del suo mandato. Già nel programma di lavoro della Presidenza per lo sviluppo della strategia comune per la Russia, era stato inserito un paragrafo che testimoniava la volontà "di continuare a manifestare il desiderio dell'Unione di trovare in tempi rapidi una soluzione pacifica in Cecenia conformemente ai principi di integrità territoriale, dello Stato di diritto e del rispetto dei diritti dell'uomo, nonché di promuovere il miglioramento delle condizioni per una distribuzione di aiuti umanitari più sicura ed efficace".
A partire da gennaio tale dichiarazione di intenti si è tradotta in diverse azioni concrete. La Presidenza ha inserito la questione della Cecenia nell'agenda di tutti gli incontri di dialogo politico che l'Unione europea porta avanti con la Russia a diversi livelli, sia per quanto riguarda i rappresentanti politici, come la troika ministeriale Unione europea-Russia, la troika dei dirigenti politici Unione europea-Russia e la troika CPS-Russia, sia per le riunioni di esperti, come la cosiddetta troika COEST.
L'argomento è stato nuovamente sollevato da parte della Presidenza anche in occasione della recente troika ministeriale con il Ministro degli esteri russo Ivanov, lo scorso 2 aprile. Inoltre, la troika dei capi missione dell'Unione a Mosca ha attuato, agli inizi di marzo, un'iniziativa rivolta al Viceministro degli affari esteri della Federazione russa Gusarov, per esprimergli i timori dell'Unione riguardo alla situazione dei diritti dell'uomo nella regione.
A tutte queste azioni, finalizzate a comunicare alle autorità russe il punto di vista dell'Unione europea in merito agli sviluppi della situazione nella repubblica caucasica, devono sommarsi la richiesta e il successivo conseguimento dell'appoggio da parte delle suddette autorità al viaggio che la troika dei capi missione ha in progetto nella regione per questo mese, viaggio che permetterà di ottenere informazioni dirette sullo stato delle cose. Con il medesimo scopo informativo, la troika dei capi missione ha frequenti contatti con i rappresentanti delle ONG e delle autorità competenti, quali il signor Calamanov, rappresentante speciale del Cremlino per i diritti dell'uomo in Cecenia, o il signor Yastrzhembsky, portavoce presidenziale.
Nell'elencare le misure specifiche, senza per questo limitarci a quelle attuate in concreto dalla Presidenza spagnola, occorre ricordare che la preoccupazione dell'Unione si è tradotta in un significativo impegno finanziario. L'Unione europea è oggi il maggior donatore di aiuti umanitari a favore di quella regione. Gli importi assegnati ammontano infatti a 65 milioni di euro per il periodo che va dalla ripresa delle operazioni militari nel 1999 a oggi. Dei suddetti fondi, 40 milioni sono stati stanziati nel 2001.
Per quanto riguarda la situazione attuale in Cecenia, vorrei sottolineare alcuni aspetti. Nell'ambito dei diritti dell'uomo, tutte le relazioni pervenuteci dal comitato di sostegno OSCE, dall'Assemblea parlamentare del Consiglio d'Europa e da diverse ONG continuano a destare motivi di preoccupazione. Nella relazione inviata all'Assemblea parlamentare del Consiglio d'Europa, Lord Judd constatava che i progressi registrati in questo campo nel corso dell'anno passato sono stati scarsi. Le relazioni del comitato di sostegno dell'OSCE dei primi mesi di quest'anno, relative alle operazioni militari effettuate in quel periodo, davano notizia della scomparsa di civili, di saccheggi, dell'uso indiscriminato della forza e di altre violazioni dei diritti della popolazione civile, in totale contraddizione con quanto precedentemente pattuito. Non sempre era presente un rappresentante del pubblico ministero.
Occorre però riconoscere i passi avanti compiuti dalle autorità russe per migliorare la situazione. E' giusto far presente che il Presidente Putin ha assicurato il suo impegno affinché i colpevoli di violazioni dei diritti umani, anche se appartenenti a corpi militari, vengano processati e condannati. Tali dichiarazioni sono state ribadite anche da altri rappresentanti ufficiali.
L'ufficio del rappresentante speciale del Cremlino per i diritti dell'uomo in Cecenia ha svolto il suo compito, presentando denunce in merito a presunte violazioni dei diritti umani. Le autorità russe stanno cooperando con le organizzazioni attive in questo campo. Per quanto riguarda le organizzazioni intergovernative, oltre alla collaborazione con l'Alto Commissariato delle Nazioni Unite per i diritti dell'uomo, è stato rinnovato fino al 31 dicembre 2002 il mandato del comitato di sostegno dell'OSCE in Cecenia; tre rappresentanti del Consiglio d'Europa continuano a prendere parte ai lavori del suddetto ufficio, e prosegue l'attività del gruppo di lavoro misto formato dai rappresentanti dell'Assemblea parlamentare del Consiglio d'Europa e dalla Duma.
Quanto alle ONG, nel mese di gennaio si è concordata la creazione di un Consiglio per la tutela dei diritti umani in Cecenia, formato dai rappresentanti delle suddette organizzazioni non governative, dal pubblico ministero e dai corpi e dalle forze di sicurezza e dalle autorità locali, che si riunisce con frequenza mensile. Dobbiamo anche segnalare, nell'ambito di questo elenco di misure positive, la presenza di poliziotti ceceni ai posti di controllo esistenti lungo le vie di comunicazione della Repubblica. Ciononostante, come risulta dalla diagnosi della situazione attuale, tali misure sono insufficienti.
Per quanto riguarda la situazione umanitaria, continua il dramma di centinaia di migliaia di sfollati, il cui rientro in Cecenia è impedito dalla persistente situazione di insicurezza, e inoltre perdurano alcune difficoltà che ostacolano il lavoro delle organizzazioni umanitarie. Dobbiamo riconoscere che anche in questo campo le autorità russe hanno adottato diverse misure: accanto alla creazione del citato gruppo di lavoro con le ONG, che costituirà un forum ove affrontare tali questioni, le autorità della Federazione russa hanno attuato diverse misure volte a normalizzare la vita in quella zona. Tali misure non si limitano ai piani di sviluppo socioeconomico, alla riapertura degli istituti d'insegnamento o al ripristino del sistema delle pensioni pubbliche, ma includono anche l'elaborazione di un progetto di costituzione che dovrà essere sottoposto a un referendum. Quest'ultimo costituirà la fase preliminare allo svolgimento di nuove elezioni in cui la popolazione della regione potrà eleggere i suoi rappresentanti.
Conseguentemente al persistere dei problemi illustrati, l'Unione europea si è avvalsa - e continuerà a farlo - di tutti i canali di dialogo al fine di comunicare alle autorità russe la sua posizione, articolata nei punti di seguito descritti. In primo luogo, l'Unione europea riconosce l'integrità territoriale della Federazione russa al pari del diritto e della responsabilità delle sue autorità di proteggere la popolazione dagli atti terroristici, che l'Unione condanna senza mezzi termini. Tale riconoscimento è accompagnato da una duplice constatazione: anzitutto, l'Unione esprime la sua più ferma convinzione che la responsabilità di proteggere la popolazione debba essere portata avanti nell'ambito delle norme dello Stato di diritto e del più rigoroso rispetto dei diritti dell'uomo e del diritto umanitario internazionale, codificato in numerosi trattati sottoscritti dalla stessa Federazione russa.
L'Unione europea sollecita pertanto le autorità russe ad adoperarsi affinché i colpevoli di violazioni dei diritti umani vengano processati e puniti, scongiurando così qualunque rischio di impunità, che purtroppo in epoche passate si è verificato. Si esortano altresì le suddette autorità a fornire ai funzionari federali un'adeguata formazione in materia di diritti umani, in modo da evitare che in futuro tornino a verificarsi episodi di questo genere.
Desidero segnalare il contributo che in questo settore offrono il Consiglio d'Europa e l'Alto Commissariato delle Nazioni Unite per i diritti dell'uomo, e colgo l'occasione per assicurare il pieno appoggio dell'Unione europea all'operato delle suddette organizzazioni e dell'OSCE in Cecenia.
L'Unione auspica inoltre che le autorità russe continuino a collaborare con gli organismi internazionali e con le ONG al fine di eliminare gli ostacoli che ancora intralciano il loro lavoro. Come misure concrete, vorrei segnalare quelle che permettono l'accesso delle suddette organizzazioni ai centri di detenzione, nonché quelle che garantiscono l'utilizzo delle comunicazioni via radio. Il miglioramento della situazione in materia di diritti umani favorirà senza alcun dubbio il rientro degli sfollati. La soppressione delle restrizioni che attualmente ostacolano l'accesso alla zona da parte dei mezzi di comunicazione deve contribuire anche a infondere maggior fiducia sia nella popolazione civile che in ambito internazionale.
In secondo luogo, la posizione dell'Unione si basa su un altro punto molto importante, vale a dire che gli atti terroristici perpetrati da fazioni armate cecene sono parte del problema, ma non lo esauriscono affatto. Ne deriva che una soluzione duratura del problema deve passare necessariamente attraverso la normalizzazione della vita civile mediante il completo ripristino dei meccanismi e delle strutture democratiche nella Repubblica cecena. Questo risultato si dovrà perseguire attraverso il dialogo con i diversi settori della società cecena. In tal senso, l'Unione europea esorta le autorità russe a riallacciare i contatti avviati nello scorso mese di novembre.
In terzo luogo, l'Unione europea ritiene che la sua posizione nei confronti della questione sia equanime, dal momento che, se da una parte non esita a riconoscere i progressi raggiunti, dall'altra ciò non la esime dal continuare a segnalare gli ambiti in cui persistono serie carenze. L'Unione agisce così in modo pienamente coerente con il patrimonio di valori su cui sono fondate la sua stessa esistenza nonché le relazioni con i paesi terzi e, al loro interno, i rapporti strategici tra l'Unione europea e la Russia.
Il nucleo dei valori che l'Unione e la Russia hanno in comune è costituito dallo Stato di diritto e dalla tutela dei diritti dell'uomo e delle libertà fondamentali. Lo stesso atteggiamento equanime e coerente guiderà l'azione dell'Unione europea in merito al trattamento da riservare alla Cecenia nella 58a riunione della commissione per i diritti dell'uomo.
L'Unione ha manifestato alle autorità russe la sua totale disponibilità a negoziare una dichiarazione della Presidenza che includa progressi e carenze, in termini analoghi a quelli che ho appena esposto davanti a questa Assemblea. Parimenti, abbiamo comunicato alle suddette autorità che, se la buona volontà dell'Unione non troverà corrispondenza da parte della Russia, l'Unione europea non esiterà a ricorrere all'adozione di una risoluzione, proprio com'è stato necessario durante la sessione del 2001.
Signor Presidente, onorevoli deputati, non mi rimane che insistere sulla fermezza e sulla coerenza della posizione dell'Unione, che continuerà a considerare la situazione della Cecenia come un elemento prioritario nei suoi rapporti con la Russia e a cui continuerà a prestare tutta la sua attenzione senza risparmiare gli sforzi qualora gli eventi lo richiedano. Vi ricordo inoltre che la questione sarà uno degli argomenti del dialogo ad altissimo livello che avrà luogo il 28 maggio in occasione del Vertice tra Russia e Unione europea.
Signor Presidente, la Commissione condivide le preoccupazioni del Parlamento in merito al peggioramento della situazione in Cecenia, evidenziato dalle recenti e fondate denunce di gravi violazioni dei diritti dell'uomo negli ultimi mesi.
Alla luce di tali resoconti, compresi quelli del Consiglio d'Europa, l'Unione europea ha continuato a manifestare la sua inquietudine presso le autorità russe attraverso gli opportuni canali diplomatici. Come sapete, il dialogo politico UE-Russia prevede un fitto calendario di riunioni ad alto livello, tra cui la troika ministeriale della settimana scorsa con il Ministro degli esteri Ivanov a Madrid.
La posizione dell'Unione europea in materia è molto semplice e molto risoluta. L'Unione appoggia pienamente la Russia nella sua legittima lotta contro il terrorismo, in Cecenia e altrove. Non c'è alcun dubbio su questo. La richiesta di una soluzione politica che, senza compromettere l'integrità territoriale della Federazione russa, soddisfi la maggioranza della popolazione cecena, non pregiudica in alcun modo il nostro sostegno su tale punto.
Parimenti, non possono esistere dubbi in merito all'impegno dell'Unione a sostenere i diritti dell'uomo nella lotta contro il terrorismo in tutto il mondo, compresa la Cecenia. Al riguardo, sono certo che il Parlamento europeo condivida appieno il parere che la lotta contro il terrorismo internazionale non può servire come giustificazione o come scusa per la violazione dei fondamentali diritti umani individuali, che si tratti della Cisgiordania, dell'Afghanistan o della Cecenia. Ciò non deve cambiare - e di fatto non è cambiato - in seguito ai tragici attacchi terroristici dell'11 settembre dello scorso anno.
Nel contesto dei nostri sforzi comuni con la Russia, tesi ad instaurare più strette relazioni politiche ed economiche, l'Unione europea ha più volte sottolineato che si attende che la Russia agisca in piena conformità ai valori che essa stessa si è impegnata a rispettare all'atto del suo ingresso nel Consiglio d'Europa e nell'OSCE. I principi essenziali del pieno rispetto dei diritti umani fondamentali e dello Stato di diritto, compreso il diritto internazionale, costituiscono parte integrante della cooperazione strategica che stiamo cercando di costruire insieme.
L'ordine del giorno reca la relazione (A5-0037/2002), presentata dall'onorevole Beazley a nome della commissione per la cultura, la gioventù, l'istruzione, i mezzi d'informazione e lo sport, sul rapporto di valutazione della Commissione al Consiglio e al Parlamento europeo relativo all'applicazione della raccomandazione del Consiglio del 24 settembre 1998 riguardante la protezione dei minori e della dignità umana [COM(2001) 106 - C5-0191/2001 - 2001/2087(COS)].
Signor Presidente, vorrei anzitutto esprimere il mio riconoscimento per il lavoro svolto dall'onorevole Heaton-Harris, il quale aveva iniziato ad elaborare questa relazione prima di passare ad altra commissione.
Diffondendo nel mondo una più viva consapevolezza dei problemi di pubblico interesse, il rapido sviluppo dei media audiovisivi ha prodotto molti concreti benefici educativi; inoltre - cosa di non secondaria importanza - notevoli vantaggi si sono registrati anche per quanto riguarda l'uso ricreativo degli audiovisivi stessi.
A questo aspetto innegabilmente positivo si accompagna tuttavia il timore che i bambini - per la loro maggior dimestichezza con le risorse audiovisive - rischino di aver accesso a materiale sconveniente o nocivo; ciò è ovvio soprattutto nei casi del materiale di carattere esplicitamente sessuale e della violenza gratuita.
I principi cui si è ispirata questa relazione sono i seguenti: incoraggiare anzitutto l'opinione pubblica a prendere coscienza di questi problemi con sempre maggiore chiarezza, sostenere poi il senso di responsabilità dei genitori, e sviluppare infine la collaborazione tra i fornitori di contenuti, le organizzazioni dei consumatori e le autorità competenti sia a livello nazionale che europeo. L'autoregolamentazione è considerata lo strumento principale insieme al sostegno di requisiti giuridici, laddove si rivelino necessari.
La relazione, che esamina il rapporto di valutazione della Commissione, si occupa essenzialmente di Internet e videogiochi, in quanto si è ritenuto importante non anticipare un'eventuale futura revisione della direttiva 'Televisione senza frontiere?. La relazione auspica la realizzazione di sistemi di filtri di facile utilizzo che permettano ai genitori di decidere preventivamente il tipo di contenuti che essi ritengono inadeguati ai propri figli; a tale proposito, sono lieto del fatto che, dopo la prima stesura della relazione, l'Associazione per la valutazione dei contenuti Internet (ICRA) abbia lanciato un sistema di filtraggio gratuito, iniziativa che è stata sostenuta dalla Commissione.
Nella relazione auspichiamo inoltre una più salda presa di coscienza da parte dell'opinione pubblica, la realizzazione di campagne educative, l'istituzione di numeri verdi, come succede già per le trasmissioni televisive, così che i reclami in merito a contenuti pericolosi o illeciti potranno essere registrati dai consumatori e soprattutto dai genitori.
Riteniamo che le cosiddette 'Chat Rooms di Internet? debbano essere soggette a maggiori controlli sia per quanto riguarda la loro installazione che per il loro utilizzo. Quanto ai videogiochi, esortiamo gli Stati membri a continuare a promuoverne la valutazione, ancora una volta mediante autoregolamentazione; nei casi in cui tale misura si rivelasse inadeguata, essa andrebbe integrata con standard minimi di contenuti e promozione. Ci auguriamo inoltre che gli Stati membri continuino a comunicare le reciproche esperienze in fatto di migliori prassi nel settore, e a coordinare le misure adottate in collaborazione con l'industria e con i fornitori di contenuti.
La relazione non intende esagerare né amplificare i pericoli che sono stati percepiti, ma piuttosto offrire una base sulla quale accrescere la consapevolezza dei rischi nell'opinione pubblica e fornire soluzione pratiche. Infine, il Parlamento esorta la Commissione a redigere un'altra relazione, preferibilmente entro la fine di quest'anno, sull'attuazione della raccomandazione, con particolare riferimento alla fase attuativa di ogni Stato membro. Raccomando all'Aula l'approvazione di questa relazione.
Signor Presidente, signora Commissario, onorevoli colleghi, la protezione dei minori e della dignità umana è un tema che ci sta particolarmente a cuore. E' quindi buona cosa che la Commissione abbia presentato il suo rapporto di valutazione sui progressi realizzati con riferimento al settore audiovisivo e dell'informazione. L'onorevole Beazley - e, prima di lui, l'onorevole Heaton-Harris - ha elaborato un'eccellente relazione su tale problematica.
Vorrei tuttavia cogliere questa occasione per ricordare che gli strumenti tecnici e la regolamentazione imposta dall'alto non sono sufficienti a garantire questa protezione. Esistono comunque modi più o meno subdoli per aggirare gli ostacoli e i bambini sono particolarmente creativi da questo punto di vista. L'autoregolamentazione - applicata su larga scala come avviene ora - rimane uno strumento molto maneggevole. Voglio al contempo sottolineare che la sensibilizzazione dei minori, dei loro genitori ed educatori continua a essere la strada migliore. E' possibile sensibilizzare questi soggetti prestando grande attenzione nelle scuole all'educazione all'uso dei media, che insegna ai giovani a riconoscere i contenuti nocivi. D'altro canto, gli educatori devono essere dotati di uno strumento simile al sistema di classificazione olandese, che fa uso di un simbolo per la guida alla visione. Ieri ne abbiamo discusso in un'audizione estremamente interessante. Mi occupo di questo sistema anche nei Paesi Bassi. Si tratta di un sistema ben concepito ed efficace, che consente una scelta consapevole fra i prodotti audiovisivi e dell'informazione. Esso prevede anche l'indicazione di una categoria legata all'età. MG6, per esempio, significa: 6 anni, consigliata la visione insieme a un adulto. In questo modo i genitori sono richiamati ancora una volta alle loro responsabilità, giacché genitori disinteressati producono figli vulnerabili. Esorto pertanto la Commissione a voler considerare questo sistema di classificazione quando studierà le prassi migliori e a inserire l'educazione all'uso dei media nei programmi scolastici.
Signor Presidente, onorevoli colleghi, signora Commissario, mi complimento con l'onorevole Beazley per la relazione elaborata e lo ringrazio per l'ottima collaborazione fornita. Questo tema sta a cuore a tutti noi, come ha già sottolineato l'oratrice che mi ha preceduto. Ci sono molte questioni su cui concordiamo, ad esempio il fatto che la fiducia costituisce una premessa indispensabile per questa collaborazione rispetto ad un controllo eccessivo o addirittura ad una censura, che non rappresentano certo una base adeguata per una proficua collaborazione.
Conveniamo anche sul fatto che dovremmo promuovere maggiormente i numeri verdi, affinché essi vengano utilizzati in tutta Europa, come auspichiamo, in modo da poter stabilire dove sia necessario garantire una tutela. Concordiamo poi sul fatto che dobbiamo dare ai genitori gli strumenti adeguati affinché essi possano giudicare assieme ai figli quali programmi televisivi, giochi informatici, pellicole cinematografiche siano i più adatti per i figli, per poterli aiutare nella valutazione dei programmi. A tale riguardo, condivido il parere dell'oratrice che mi ha preceduto. Un ravvicinamento a livello europeo per giungere ad una classificazione unitaria per l'intero comparto audiovisivo sarebbe oltremodo necessario ed urgente, in quanto si tratta di uno strumento che significa autocontrollo per genitori e figli e potrebbe funzionare sulla base della fiducia e non su quella dell'eccessivo controllo o persino della censura.
Adesso passo al punto che, a mio parere, è il più importante in questo ambito. Internet sembra una scatola magica per molti che rimangono incollati davanti al computer e sono esterrefatti da tutto quello che ne esce, dimenticando quali ripercussioni si possono avere sull'uomo, in particolare sui bambini e sui giovani, se non ci rendiamo conto in maniera consapevole di ciò che accade. Lo sottolineo non una, ma tre, quattro, dieci volte: competenza mediale. Non è mai troppo presto per cominciare a rafforzare e a sviluppare la consapevolezza in materia di competenza mediale. A tale fine non serve solo una disponibilità politica, ma servono anche programmi e denaro. Forse in questo campo si può pervenire ad una cooperazione con tutte le parti coinvolte a livello europeo, cooperazione che, in fin dei conti, è nell'interesse di tutti.
Signor Presidente, onorevoli colleghi, ogni giorno le nostre esperienze si arricchiscono grazie ai progressi dei mezzi d'informazione di massa, specie della televisione. Nei nostri rispettivi paesi, e di certo nella mia nazione, noi tutti assistiamo al proliferare di trasmissioni squallide che propongono l'isolamento o quasi la reclusione, comunque volontaria, di un gruppo di persone in un certo posto, mentre i telespettatori sono invitati a sbirciare dal buco della serratura in attesa di qualcosa di piccante - a sfondo sessuale, parliamoci chiaro - o di qualcosa di inatteso che possa essere interessante. Nel contempo, però, specie presso le fasce d'età più delicate, cresce il mito di colui che, partecipando a una specie di lotteria, fa una scommessa sul proprio corpo e sul proprio spirito per aggiudicarsi una certa somma a scapito di tutti gli altri.
Ritengo che tutto ciò sia inammissibile e pazzesco e non può certo essere contrastato ricorrendo alla legge o ad interventi amministrativi. Non penso che la soluzione stia nelle norme tecniche, come ricordato da altri onorevoli colleghi, o nell'informazione ed educazione dei ragazzi, in quanto il proibito porta con sé l'idea e il fascino del mistero. Credo che tutto ciò non basti, signora Commissario, visto e considerato che prima o poi simili trasmissioni arrivano dappertutto grazie a Internet. Ritengo serva una normativa europea con disposizioni più severe rispetto alle attuali. Non ho molta fiducia nell'autoregolamentazione in quanto la concorrenza ha le sue ferree leggi. Comunque non sarebbe male pensare a qualche codice deontologico che sia più vincolante rispetto a quello odierno. Dovremmo anche dare a genitori e consumatori il diritto di assediare i produttori responsabili di questo squallore, per fare così da contrappeso alla concorrenza. Dovremmo anche valutare le questioni più tecniche relative all'orario della messa in onda di certe trasmissioni, in modo che vi sia una netta separazione tra le ore in cui i ragazzi guardano la televisione e la messa in onda di certe trasmissioni.
Ciò nonostante, signor Presidente, se non troveremo una soluzione più originale e fantasiosa, continuerò ad essere pessimista rispetto al futuro e al successo di questo genere di trasmissioni.
Signor Presidente, Internet e la televisione hanno cambiato il mondo. La conoscenza e l'informazione sono disponibili in dosi massicce 24 ore al giorno. Come ho sottolineato in precedenti interventi, Internet e la televisione sono tuttavia il riflesso della nostra società. Il rapporto di valutazione della Commissione e la relazione dell'onorevole Beazley lo confermano. Entrambi i media sono utilizzati anche per scopi criminosi e ignobili. Sono soddisfatto del rapporto di valutazione e della relazione Beazley. E' utile che la Commissione constati che in molti Stati membri si stanno approntando gli strumenti per contrastare la diffusione della pornografia minorile. La stessa lotta viene ingaggiata contro altre attività ignobili e illegali. Giustamente si sottolinea la necessità che la Commissione insista presso gli Stati membri affinché siano applicate le disposizioni della raccomandazione.
Altrettanto giustamente il relatore ricorda l'importanza delle responsabilità, in primo luogo, dei genitori, ma anche delle autorità e dei fornitori di prodotti Internet. Insieme questi soggetti devono fare in modo che sia preservata la dignità dell'uomo quale creatura unica sul nostro pianeta e devono impedire che l'uomo sia usato per soddisfare bisogni personali. I bambini, in modo particolare, hanno bisogno di protezione, per poter sviluppare un concetto sano di uomo. La preoccupazione non è solo quella della pornografia minorile, ma anche del razzismo, dell'odio e di quelle escrescenze ignobili che possono essere diffuse con grande facilità tramite Internet e la televisione.
Il raggio d'azione planetario di Internet e della televisione richiede un approccio internazionale.
Appoggio quindi il desiderio espresso dagli Stati membri di assoggettare i quadri giuridici nazionali a norme minime sul piano europeo e, forse, internazionale. Giudico utile la combinazione di quadri nazionali e norme minime internazionali giacché essa tiene conto della natura mondiale del problema e delle differenze culturali esistenti. Inoltre, il mantenimento di un quadro giuridico nazionale non consente agli Stati membri di nascondersi dietro il diritto internazionale.
Giudico utile anche la proposta di consultare tutte le parti interessate al fine di elaborare dei codici di condotta e individuare altre alternative per contrastare la diffusione della pornografia e di materiale dal contenuto razzista. Desidero tuttavia ricordare, a mo' di integrazione, che, secondo la legge, le autorità competenti in materia di censura e sequestro di materiale illegale sono la polizia e la magistratura.
Infine, signor Presidente, invito la Commissione a incoraggiare gli Stati membri a non distogliere l'attenzione dagli abusi diffusi tramite la televisione, i videogiochi e i film. Dalla relazione emerge che sono minori i progressi realizzati su questo fronte rispetto a Internet. Abusi meno evidenti rimangono pur sempre abusi. E quando si tratta della protezione dei minori e della dignità umana non vi è attenzione che basti.
Signor Presidente, i deputati del Mouvement pour la France plaudono alla risoluzione del Parlamento europeo sul rapporto di valutazione della Commissione riguardante la protezione dei minori e della dignità umana e voteranno a favore.
Su tale tema, insito nella nozione stessa di umanità, sono chiamati in causa due figure chiave: innanzi tutto la famiglia, che ha l'intera responsabilità dell'istruzione dei figli e poi la società, che deve vegliare alla loro tutela. E' quindi importante - come sottolinea la relazione oggi in esame - fare il possibile affinché vengano istituiti quadri di tutela, in particolare a livello dei mass media liberamente consultati dai giovani consumatori, che si tratti di programmi audiovisivi, di supporti scritti o di Internet.
Dichiaro ripresa la sessione del Parlamento europeo, interrotta giovedì 11 aprile 2002.
Signor Presidente, quanto alla relazione alla quale ha appena fatto riferimento, di cui sono l'autore, desidero chiedere, poiché è stata adottata all'unanimità sia dalla commissione per i problemi economici e monetari sia da quella giuridica e per il mercato interno, e dato che si tratta solo di una modifica della base giuridica a cui il Parlamento - le due commissioni all'unanimità - non ha acconsentito, di votare domani, senza bisogno di discussione questo pomeriggio o sera, discussione tra l'altro in cui io sono l'unico oratore.
Chiederei quindi di cancellarla dall'ordine del giorno odierno e di sottoporla direttamente al voto domani per risparmiare tempo sia al Presidente sia agli altri colleghi.
L'ordine del giorno reca le dichiarazioni del Consiglio e della Commissione sulla riunione dei Ministri euromediterranei degli Affari esteri (Valencia, 22/23 aprile 2002) e sulla situazione in Medio Oriente.
La ringrazio molto, signor Presidente. E' per me un grande onore essere qui di fronte a voi per parlare di due temi tra di loro correlati, per ragioni che sono evidenti.
Da un lato, lo svolgimento della quinta Conferenza ministeriale euromediterranea, che si è tenuta a Valencia ieri e l'altro ieri, e dall'altro, la situazione attuale in Medio Oriente, gli ultimi avvenimenti e gli sforzi che si stanno realizzando per rimettere in carreggiata il processo di pace.
Permettetemi d'iniziare descrivendo i risultati, dal mio punto di vista, di questa riunione ministeriale, per concludere poi con alcune osservazioni sulla situazione in Medio Oriente.
Innanzi tutto, devo premettere che tutti avevamo dubbi sulla possibilità di tenere o no questa riunione ministeriale euromediterranea, per motivi ovvii: la situazione in Medio Oriente suscitava enormi incertezze, presentava gravi rischi e, in alcuni momenti, sono stati molti persino a dubitare che questa riunione potesse effettivamente avere luogo. Quindi, credo che il fatto di averla potuto tenere sia già di per sé un successo.
Però, oltre ad aver tenuto la riunione, è stato un successo anche avere potuto raggiungere delle conclusioni con l'accordo di tutti i presenti. Gli onorevoli parlamentari sanno che le delegazioni della Siria e del Libano hanno deciso, alla fine, di non partecipare per non incontrare la delegazione israeliana, ma tutti gli altri paesi del bacino mediterraneo hanno invece partecipato, e tutti e venticinque, unanimi, abbiamo approvato un piano d'azione, un programma su temi così delicati come la giustizia e gli affari interni, oltre a un programma volto ad avviare un dialogo interculturale. Ritengo che ciò - oggetto di una lunga opera preliminare e anche di un intenso lavoro durante la Conferenza - sia già di per sé un risultato da porre in risalto.
Voglio anche sottolineare che praticamente tutti gli Stati membri del processo di Barcellona hanno partecipato a livello ministeriale e, quindi, a un livello di partecipazione e di responsabilità estremamente elevato, e di ciò desidero ringraziare sia i paesi del Mediterraneo meridionale e orientale sia tutti i miei colleghi dell'Unione europea.
Come ho detto, c'è stato previamente un solido lavoro. Altrimenti, considerando le enormi difficoltà e l'enorme tensione in Medio Oriente, questa Conferenza non avrebbe potuto tenersi né avrebbe potuto dare buoni frutti. Alludo a documenti come quello che stabilisce le priorità, di cui ne è autrice la Presidenza, la comunicazione della Commissione, le linee d'azione, le linee guida del recente Consiglio 'affari generali?, e tutti i documenti e i contributi dei paesi del Mediterraneo meridionale e orientale.
Voglio però, e in modo molto particolare, menzionare la relazione del Parlamento europeo, elaborata, tra l'altro, da un deputato spagnolo, l'onorevole Esteve. Si tratta di una magnifica relazione, che apprezzo in modo particolare. Abbiamo ripreso buona parte delle sue proposte; e inoltre, continueremo a impegnarci per inserirne ancora alcune altre, perché ci sembrano tutte degne di considerazione. Voglio dire, pertanto, che tutto ciò che abbiamo ottenuto e approvato a Valencia - insisto, con l'accordo di tutti - non è solo frutto della volontà di trovare un consenso, ma anche frutto dei contributi di tutti. E' la prima volta - poi ne parlerò - che, dopo la Dichiarazione di Barcellona del 1995, documenti con queste caratteristiche sono approvati con un consenso generale, e non semplicemente con mere dichiarazioni della Presidenza a mo' di conclusioni dopo una serie di discussioni.
Desidero anche sottolineare in questo contesto - e dopo ne riparlerò - che abbiamo approvato la costituzione dell'Assemblea parlamentare euromediterranea. Credo che sia un magnifico risultato: si tratta di un'idea del Parlamento europeo da noi accolta e, a nostro avviso, d'importanza fondamentale.
Ad ogni modo, in una congiuntura internazionale segnata dall'11 settembre e da un'Unione europea alla soglia del maggior ampliamento di tutta la sua storia, che in pratica implica il raddoppiamento dei suoi membri attuali, penso che non vi sia il più minimo dubbio sul fatto che il Mediterraneo si configura come una nostra frontiera strategica, come uno scenario ove costruire una zona di pace, di stabilità, di sviluppo e di prosperità comuni, una zona in cui sia possibile il dialogo e la cooperazione interculturali a cui ambisce la Dichiarazione di Barcellona.
E come qualsiasi processo, anche quello di Barcellona si costruisce passo a passo. Se volgiamo lo sguardo indietro, lungo è il cammino già percorso da Barcellona: ne è prova il fatto che abbiamo già concluso undici dei dodici accordi di associazione previsti con i paesi del sud. A Valencia abbiamo firmato con l'Algeria, manca solo la firma dell'accordo, già concluso, con il Libano. Gli altri sono già tutti firmati e molti di loro sono già in vigore.
Ciononostante, questi progressi, certo importanti, non sono però sufficienti. Il processo di Barcellona, la cui finalità ed esistenza hanno di per sé un valore insostituibile, necessita di un nuovo impulso politico, una specie di mappa in grado di traghettare gli obiettivi di Barcellona dalla carta alla realtà. E questa sfida, quest'ambizione di dare un nuovo impulso politico al processo di Barcellona, che tutti riteniamo stia languendo, trova una risposta nel piano d'azione di Valencia, nel programma comune in materia di giustizia e affari interni e anche nel programma sul dialogo interculturale. Tutto ciò è stato approvato, insisto, col consenso di tutti, durante la quinta Conferenza ministeriale euromediterranea.
E ciò suppone non solo mantenere tutta la potenzialità di cambiamento del processo, ma anche apportare novità sia nella forma sia nel contenuto. Ho già parlato della forma: si tratta del primo documento politico adottato congiuntamente dai partner del processo in una conferenza ministeriale. Ciò conferisce al piano d'azione e agli altri documenti menzionati lo statuto di contratto sociale euromediterraneo, di progetto e d'impegno comuni. Mi piacerebbe ribadire questo messaggio: il processo di Barcellona, il dialogo euromediterraneo non è qualcosa che è offerto dai quindici ai dodici, bensì qualcosa che appartiene ai ventisette paesi, e vogliamo che i ventisette lo sentano e lo accolgano sempre più come proprio. E anche nel contenuto dei documenti approvati era insita una potenzialità di cambiamento, perché essi corrispondono a una serie di principi che riteniamo debbano ispirare la trasformazione del processo, e perché contemplano una serie d'importanti iniziative che, nel loro insieme, hanno il pregio di permettere un salto di qualità nella costruzione del partenariato euromediterraneo.
Quali sono questi principi? Mi riferivo proprio ora a uno di essi: il principio di comproprietà, di ownership. E inoltre il principio di visibilità: che il processo sia compreso come tale non solo dai governi, ma anche dalle rispettive società civili. Il principio della capillarità: che sia trasmesso all'insieme di tutti i soggetti interessati. E altri principi ancora, come quello della strutturazione, della credibilità, dell'efficienza o della concretezza del processo. La concretezza del processo esige iniziative. Naturalmente, l'elenco completo richiede la lettura del piano d'azione, che è molto esauriente; tuttavia, a parte l'importanza di tutte queste iniziative, vorrei farne una sintesi, sottolineando quelle che mi sembrano attualmente di maggior rilevanza politica e istituzionale nel capitolo economico e finanziario e nel capitolo sociale, culturale e umano.
Nel capitolo politico e istituzionale, desidero sottolineare una maggiore democratizzazione del processo, grazie alla proposta d'istituire l'Assemblea parlamentare euromediterranea, per la quale dobbiamo impegnarci affinché il suo avvio avvenga nei tempi più rapidi possibili. E anche mediante l'elaborazione di nuovi meccanismi di cooperazione e di dialogo politico tra i ventisette, inclusi temi come la politica in materia di sicurezza e difesa, a mio avviso molto importante, o come il terrorismo - di cui parlerò poi - o la promozione dei diritti umani. Inoltre, sono stati adottati provvedimenti volti a creare fiducia e partenariato.
Come ho detto, per la prima volta il terrorismo è incluso nell'agenda di Barcellona, cosa che mi pare assolutamente imprescindibile in questi momenti, per ovvie ragioni. Si prevede, inoltre, che il piano, per la prima volta, sia oggetto - essendo un piano d'azione specifico e approvato da tutti - di un controllo e di una valutazione della sua attuazione nella prossima sesta Conferenza ministeriale di Barcellona, contribuendo in tal modo, a mio avviso, alla sua credibilità.
Passando al capitolo economico e finanziario, il piano d'azione di Valencia riafferma l'obiettivo di creare una zona di libero scambio euromediterranea entro il 2010. Per farlo, bisogna concludere tutti gli accordi di associazione, quelli già citati, e completare anche l'integrazione sud-sud. E' estremamente importante che si vada verso zone di libero scambio nel sud, e per questo abbiamo accolto con favore e offerto tutto il nostro appoggio - non solo politico, ma anche tecnico, grazie alla Commissione - al cosiddetto processo di Agadir, iniziato da Marocco, Tunisia, Egitto e Giordania. Tutti siamo consci del fatto che, affinché il processo euromediterraneo abbia successo, è necessario garantire lo sviluppo economico e, quindi, sociale e anche politico dei paesi del sud. E ciò avviene tramite, tra le altre cose ma in modo molto rilevante, un'adeguata canalizzazione dei flussi d'investimento, per cui il piano riprende una delle priorità principali della Presidenza, ovvero incoraggiare la creazione di un nuovo strumento finanziario, che inizi a funzionare come un canale finanziario rafforzato nella Banca europea degli investimenti, a favore di opere infrastrutturali e fondamentalmente del settore privato. Abbiamo poi previsto, nell'arco di un anno, di prendere, se del caso, la decisione di trasformare tale canale finanziario rafforzato in un istituto di credito, filiale della Banca europea degli investimenti, con capitale aperto ad altri possibili paesi o persino a istituzioni, e che, ad ogni modo, permetta di destinare maggiori risorse finanziarie alla regione.
Il piano riprende anche le conclusioni e le decisioni adottate nelle riunioni ministeriali euromediterranee del commercio e dell'industria, tenutesi rispettivamente a Toledo e Malaga. In ambito commerciale, il piano contempla una serie di misure volte ad agevolare gli investimenti e a sviluppare la liberalizzazione dei servizi. In ambito industriale, riprende disposizioni destinate a promuovere l'armonizzazione legislativa per facilitare l'integrazione dei nostri partner, a favorire l'innovazione e l'accesso alle nuove tecnologie e a potenziare il ruolo del settore privato nella costruzione dell'associazione euromediterranea.
Desidero anche ricordare in modo particolare in questo capitolo i provvedimenti destinati a promuovere gli investimenti in infrastrutture e nell'interconnessione delle reti di trasporto, di telecomunicazioni ed elettriche dei nostri partner mediterranei con le reti europee, e voglio ringraziare di nuovo, in questo caso, il lavoro enorme ed estremamente positivo realizzato dalla Commissione. In questo campo, desidero inoltre sottolineare la volontà dell'Unione europea di agevolare l'inserimento dei partner mediterranei nella rete di navigazione satellitare Galileo.
Infine, in merito al capitolo sociale, culturale e umano, la Presidenza ha cercato di rispondere alle sfide poste da problemi così importanti come l'immigrazione, il dialogo interculturale o la partecipazione dei diversi protagonisti della società civile nella costruzione euromediterranea, inserendo nel piano d'azione una serie di misure, tra le quali vorrei evidenziare le seguenti: innanzi tutto, l'approvazione di un documento quadro, a cui ho già accennato, in materia di giustizia e affari interni, che contempla temi rilevanti come, ad esempio, la lotta agli stupefacenti, la lotta al crimine organizzato, la lotta al terrorismo, il trattamento dei flussi migratori e della circolazione delle persone, eccetera. E ciò ci ha spinto ad approvare a Valencia anche la decisione di convocare una Conferenza ministeriale euromediterranea sulle migrazioni.
L'ordine del giorno reca la relazione (A5-0092/2002), presentata dall'onorevole Kindermann a nome della commissione per la pesca sulla relazione annuale della Commissione al Consiglio [COM(2001) 541 - C5-0007/2002 - 2002/2006 (COS)] e al Parlamento europeo sui risultati dei programmi d'orientamento pluriennali per le flotte pescherecce alla fine del 2000.
Signor Presidente, onorevoli colleghi, la Commissione ha rinviato per l'ennesima volta l'approvazione delle proposte di riforma della politica comune della pesca, originariamente prevista per la settimana scorsa. Questa decisione presenta almeno il vantaggio di concedere alla Commissione alcune settimane in più, o forse un arco di tempo ancor più lungo, per recepire tra le proposte di riforma anche i suggerimenti relativi alla futura politica delle flotte che decideremo oggi nel quadro della mia relazione.
Ma passiamo ora alla mia relazione, in cui mi sono volutamente limitato ad analizzare la relazione della Commissione sull'attuazione dei programmi d'orientamento pluriennali. Ci troviamo nella fase decisiva della preparazione della riforma della politica comune della pesca nel suo complesso, e con essa anche della politica delle flotte, desidero pertanto fornire un giudizio generale sui POP e denunciare alcuni problemi di cui si dovrà necessariamente tenere conto in sede di riforma. In vista della votazione odierna sono stati presentati solo due emendamenti dello stesso tenore, che posso sostenere incondizionatamente in qualità di relatore. Ciò dimostra l'unanimità con cui la commissione per la pesca considera che dalla relazione della Commissione relativa al 2000, ma anche dalle precedenti relazioni annuali, emerga soprattutto un elemento: i POP hanno mancato il proprio obiettivo, vale a dire una sensibile riduzione della capacità delle flotte e, con essa, dello sforzo di pesca.
Siamo dispiaciuti che la maggioranza degli Stati membri abbia mancato ancora una volta gli obiettivi prescritti dai POP e li esortiamo ad intraprendere uno sforzo considerevole di riduzione delle loro flotte. Al contempo, ci rallegriamo che la Commissione abbia avviato procedimenti di infrazione contro i numerosi Stati membri che, ripetutamente, non hanno rispettato gli obiettivi previsti dai loro POP. Rivolgiamo inoltre un invito pressante al Consiglio e alla Commissione affinché analizzino le cause del mancato raggiungimento degli obiettivi e mettano a punto sanzioni efficaci.
Chiediamo poi che, nel quadro delle sue proposte relative alla politica delle flotte, la Commissione consideri espressamente la necessità di raggiungere un equilibrio tra la capacità di pesca e/o lo sforzo di pesca dei vari segmenti di flotta di ogni Stato membro e le possibilità di cattura a loro disposizione. La scorsa settimana davanti alla commissione per la pesca, il Commissario Fischler parlava di una capacità eccedentaria dei pescherecci dell'Unione europea pari al 40 per cento. Tale dato non solo è allarmante, ma sottolinea anche l'urgente necessità di intervenire.
Le elevate capacità eccedentarie sono imputabili soprattutto allo strumento per la riduzione delle flotte, che ha mancato il suo scopo, cosicché negli ultimi anni si è addirittura registrato un aumento della capacità delle flotte. Il problema deve pertanto essere affrontato con urgenza. E' però imprescindibile che la Commissione assicuri l'accettabilità sociale della misure di riduzione delle flotte introducendo un aiuto finanziario della Comunità volto a mitigare situazioni sociali estremamente difficili. Uno strumento efficace è dato da premi attrattivi per i pescatori, con cui l'Unione europea e gli Stati membri potrebbero rilevare insieme tonnellaggi di pesca sia per eliminarli, sia per cederli o utilizzarli a scopi diversi dalle attività di pesca.
Si tratterebbe di premi a versamento obbligatorio. La Comunità dovrebbe inoltre valutare l'opportunità di elevare la propria quota di finanziamento. Il regime finora in vigore induceva i pescatori che volevano abbandonare la loro attività - e che l'hanno effettivamente lasciata - a vendere sul mercato il tonnellaggio della loro nave, cosicché le società con i maggiori profitti hanno progressivamente rilevato parte della flotta. Questo, però, non ha comportato una riduzione delle capacità. Da ultimo, poi, gli sforzi per diminuire la capacità delle flotte non possono pregiudicare le condizioni di lavoro a bordo e la sicurezza della nave, né la qualità della cattura. Si deve perciò continuare a utilizzare gli aiuti strutturali per ammodernare le flotte, anche se è contestualmente necessario trovare il modo di impedire un aumento parallelo dello sforzo di pesca.
Sono consapevole che il compito di presentare una proposta equilibrata si prospetta arduo per la Commissione, ma attendiamo già con grande interesse le sue proposte di riforma. Per concludere desidero rinnovare i miei ringraziamenti a tutti i colleghi che mi hanno aiutato ad affrontare il mio delicato compito, manifestando una particolare gratitudine alla Commissione per la sua collaborazione costruttiva.
Onorevole Kindermann, ammiro il Commissario Fischler, un austriaco che deve acquisire familiarità anche con la tematica delle dimensioni eccessive della flotta.
Signor Presidente, signor Commissario, onorevoli colleghi, la relazione del nostro collega, onorevole Kindermann, è una buona relazione e teniamo presente che ci troviamo di fronte a una materia complessa e molto importante. E', inoltre, una relazione politicamente molto opportuna nel quadro della riforma della politica comune della pesca nel quale ci muoviamo e in un momento in cui sembravano esistere alcune proposte che mettevano in discussione o sopprimevano gli aiuti per il rinnovo e l'ammodernamento della flotta.
Vorrei, pertanto, complimentarmi con il relatore, onorevole Kindermann, per il lavoro svolto e vorrei chiedere al Commissario Fischler di prendere nota di quanto dirà oggi in questa sede il Parlamento europeo, che spero approverà la relazione dell'onorevole Kindermann. Signor Commissario, correggersi è segno di saggezza. Pertanto, Le chiedo di prenderne nota, se il Parlamento si pronuncerà in questa direzione.
Della relazione Kindermann, nella forma in cui è stata approvata in sede di commissione per la pesca - migliorata, secondo me, grazie agli emendamenti che abbiamo presentato - è opportuno mettere in evidenza innanzitutto che la politica della flotta è cruciale e ha un notevole impatto per le attività alieutiche, ma anche per le regioni dipendenti dalla pesca e, in definitiva, per la coesione economica e sociale dell'Europa. E' questo un aspetto molto importante che viene sottolineato nella relazione.
La politica della flotta è un importante strumento politico, ma non è l'unico. Ne esistono altri che devono completarlo, come le misure tecniche, i TAC, i periodi di fermo biologico, i giorni di pesca ecc. Incrementare la potenza della flotta non significa pescare di più, ma pescare in maniera migliore, in condizioni di maggiore sicurezza, con maggiore abitabilità e con maggiori garanzie igienico-sanitarie per il trattamento del pescato a bordo. A questo fine, continuano a essere necessari gli aiuti dello SFOP per il rinnovo e l'ammodernamento della nostra flotta, aspetto fondamentale per far sì che continuino ad esistere pescatori e una flotta concorrenziale. Pertanto, si richiede che la Commissione adotti misure che rafforzino la potenza e la stazza dei pescherecci rinnovati. Si richiede anche, nel quadro della riforma della politica della pesca, l'introduzione di criteri uniformi e obiettivi per misurare la capacità e la segmentazione della flotta degli Stati membri, come per esempio la creazione di un regime di 'entrata-uscita? dei pescherecci nei registri, che garantisca che non si produrrà un aumento della capacità.
In sintesi, abbiamo di fronte una relazione chiara e concisa che spero segni la linea della commissione per la pesca e della sessione Plenaria di questo Parlamento nella riforma della politica comune della pesca ormai prossima, schierandoci - seguendo i nostri auspici - a favore della conservazione di attività di pesca rinnovate e pertanto competitive e non certo, signor Commissario, a favore dello smantellamento.
Signor Presidente, desidero complimentarmi con il relatore per l'opera svolta che andrebbe valutata soprattutto nel contesto complessivo della ricostituzione delle specie ittiche. Le questioni fondamentali riguardano appunto, in primo luogo, la ricostituzione delle specie e, secondariamente, la necessità di definire le modalità di misurazione delle flotte.
Guardo con favore all'opera dell'onorevole Kindermann in quest'area. Egli ci ha fornito alcuni ottimi spunti di riflessione, per esempio nel rammentarci che non stiamo discutendo di una singola flotta comunitaria ma delle flotte di pesca dei singoli Stati membri e che ogni Stato membro dispone di una propria quota per ogni specie ittica.
Quanto ai dati su cui si fonda la relazione, è necessario ricordare che gli Stati membri hanno tempo fino alla fine del 2003 per riferire i valori aggiornati e dobbiamo perciò tenere conto del fatto che ancora non sappiamo di quante navi è composta la flotta UE. Si tratta di una questione preoccupante a cui bisogna porre rimedio. Sono lieto che l'onorevole Kindermann abbia sottolineato questo punto.
L'ultima osservazione riguarda l'obbligo per gli Stati membri di fornire informazioni ai rispettivi governi e parlamenti. La pesca è una delle maggiori fonti di sostentamento per la vita rurale della Scozia e, per quanto ne so, i miei elettori vogliono che si garantisca al parlamento scozzese di essere informato direttamente e compiutamente degli sviluppi a livello di Unione europea.
Signor Presidente, signor Commissario in primo luogo un ringraziamento al collega, onorevole Heinz Kindermann, per la sua seria e curata relazione. I programmi di orientamento comuni per la flotta peschereccia sono il problema fondamentale nella politica comune della pesca, poiché la flotta europea è troppo grande. La scorsa settimana il Commissario Fischler ha detto che la flotta ha una capacità eccedentaria del 40 per cento. Ciò significa che in questo momento, con una mano finanziamo gli aiuti alla demolizione nel tentativo di ridurre la dimensione della flotta, mentre con l'altra concediamo aiuti per la modernizzazione, e di conseguenza, questa modernizzazione e questi aiuti negli ultimi anni in realtà hanno prodotto un aumento della flotta e della capacità di pesca totali. E' un circolo vizioso che dobbiamo rompere. Per questo ora, nell'ambito della riforma, dobbiamo pensare ad introdurre un periodo nel quale non concediamo aiuti per la modernizzazione della flotta. Aspetto con impazienza la proposta della Commissione proprio in questo settore, sulla base del principio secondo cui c'è troppo poco pesce per una flotta troppo grande; tutti gli Stati membri ora devono rispettare le decisioni comuni, e dobbiamo dare un premio ai paesi che hanno finora rispettato le decisioni comuni dei programmi POP.
Signor Presidente, ringrazio il relatore per il lavoro effettuato su questa materia. E' evidente che la capacità della flotta di pescherecci dell'UE è sovrabbondante rispetto alle risorse disponibili, tanto da rendere necessario l'avvio di un'azione decisa che consenta a molte specie ittiche di tornare a livelli sostenibili. Risulta perciò essenziale che la flotta venga ridimensionata. Lo sforzo complessivo di pesca deve essere posto sotto controllo al pari delle dimensioni della flotta, in modo da raggiungere un punto di equilibrio con le risorse disponibili.
La Commissione dovrebbe valutare meglio l'impatto del cosiddetto sfruttamento della capacità nel caso di taluni Stati membri che, perlomeno sulla carta, affermano di avere raggiunto l'obiettivo previsto dal POP. La Commissione dovrebbe anche garantire un'applicazione più rigorosa delle sanzioni esistenti a carico degli Stati membri, in modo da penalizzare questi e non i pescatori.
Spero che l'Aula vorrà sostenere l'emendamento in origine presentato in sede di commissione dal mio collega di gruppo, l'onorevole Nogueira, perché riguarda un punto importante. La pesca in talune aree dell'Unione europea, tra cui la Scozia, è materia la cui competenza è stata trasferita a livello locale ed è importante che diventi pratica normale stabilire una comunicazione diretta tra il nostro Parlamento e i singoli parlamenti locali.
Signor Presidente, signor Commissario, ipotizziamo, per un momento, che l'Unione europea, oltre alle quote del latte, sviluppi anche un programma pluriennale per le mungitrici che limita il numero di queste macchine allo scopo di evitare che gli allevatori mungano quantitativi eccessivi di latte. Uno degli Stati membri rispetta rigorosamente le proprie quote, ma dopo quattro anni il numero delle mungitrici sul suo territorio è ancora superiore al limite previsto. Il relatore, onorevole Kindermann, propone, in questo caso, di sanzionare lo Stato membro in questione e di abbassare le sue quote latte. Un altro Stato membro ha ridotto in modo corretto il numero di mungitrici, ma produce molto più latte di quanto ne prevedano le quote. L'onorevole Kindermann non ha nulla da obbiettare: il paese in questione ha comunque rispettato il programma d'orientamento pluriennale?!
Ho utilizzato questo esempio per evidenziare l'assurdità della situazione. L'obiettivo della politica comune della pesca è di mantenere il patrimonio ittico a un livello sostenibile. Per questo scopo sono stati creati i total allowed catches e i contingenti. La struttura della flotta è subordinata a questi elementi. Sarebbe bellissimo se la capacità si allineasse alle possibilità di pesca, ma la capacità non rappresenta un obiettivo in quanto tale. Del resto, la capacità è distorta dalla concessione di sovvenzioni per l'ammodernamento e il rinnovamento delle flotte, un aspetto che si riallaccia più alla politica sociale che non a quella economica.
La politica sociale non è certo una vergogna, ma dobbiamo chiamare le cose con il proprio nome. Se non lo faremo, sarà lo Stato membro sbagliato a finire sul banco degli imputati. Quali sono i paesi che superano le quote? Non sono forse quelli che ricevono le sovvenzioni più ingenti per le proprie flotte e si attengono scrupolosamente agli obiettivi dei POP?
Dichiaro ripresa la sessione del Parlamento europeo, interrotta giovedì 25 aprile.
Onorevoli colleghi, il 6 maggio Pim Fortuyn, un politico olandese candidato alle elezioni parlamentari di questa settimana nei Paesi Bassi, è stato ucciso a Hilversum. Il giorno stesso, a titolo personale e a nome del Parlamento, ho condannato senza riserve l'assassinio ed ho espresso la nostra profonda solidarietà al popolo olandese e ai familiari della vittima, nonché agli amici e ai colleghi.
La libertà di espressione è uno dei diritti fondamentali che ci sta più a cuore - un valore fondamentale delle nostre democrazie. In quanto democratici difendiamo il diritto di tutti a partecipare liberamente alla vita politica e ad esercitare il proprio diritto democratico. In ciò rientra anche il diritto a esprimere le proprie idee, anche se non ci piacciono. Questa è proprio la base del nostro sistema democratico.
Come condanna di questo atto, e di tutti gli atti di violenza politica ovunque e quantunque e da chiunque vengano perpetrati, desidero invitarvi a osservare un minuto di silenzio.
Presidente. A nome del Parlamento europeo desidero altresì esprimere la nostra soddisfazione per la liberazione di Daw Aung San Suu Kyi dagli arresti domiciliari.
Daw Aung San Suu Kyi ha ricevuto il Premio Sakharov da quest'Aula nel 1990 e il Premio Nobel nel 1991. E' sempre stata una a figura di spicco nella lotta per la democrazia, la libertà e i diritti umani, soprattutto nel suo paese. La sua liberazione e il suo diritto a ritornare a guidare la vita politica del suo partito sono un importante passo avanti verso l'instaurazione della democrazia in Birmania. Spero che verrà presto seguito dalla liberazione degli altri prigionieri politici in Birmania.
La settimana scorsa ho sentito l'appello di Aung San Suu Kyi per una politica comune dell'Unione europea rispetto alla Birmania. A nome del nostro Parlamento ho espresso la speranza che il suo rilascio venga seguito dallo sviluppo di tale politica in attiva cooperazione con il Parlamento europeo. Guardiamo con favore alla possibilità di accoglierla in quest'Aula in un futuro non troppo distante affinché possa intervenire a titolo personale, laddove in passato suo marito e altri avevano parlato per lei con tanta eloquenza.
Signor Presidente, speravo che avremmo avuto l'occasione di trattare un'urgenza sul tema degli appassionati di aerei (12 cittadini britannici e due olandesi) condannati il 26 aprile in un tribunale a Kalamata in Grecia. Sono stati condannati a sentenze molto pesanti. Parlo soprattutto a nome dei miei elettori, Paul e Lesley Coppin, che sono stati dichiarati colpevoli di reati che nel loro paese non sarebbero stati considerati tali. Le sentenze emesse sono del tutto spropositate.
Ciò getta un'ombra sulle nostre ambizioni di sviluppare uno spazio di libertà, sicurezza e giustizia nell'Unione europea basato sulla fiducia reciproca fra sistemi giudiziari. Senza dubbio rivela potenziali falle nel mandato di cattura europeo.
Signor Presidente, le chiedo di esprimere la nostra preoccupazione alle autorità elleniche e di invitarle ad accelerare il processo di appello per gli appassionati di aerei nell'ottica di cassare le loro condanne.
Signor Presidente, condivido senza riserve le sue parole, quando afferma che occorre molta cautela nell'intervenire in casi sub iudice, come quello degli appassionati di aeroplani. Sono certo che si tratti di un caso sub iudice, che vi sarà un ricorso e che, a prescindere dalle idee di ognuno sui disagi subiti da elettori della propria circoscrizione, il principio della separazione fra i poteri è una cosa troppo seria per permetterci di chiedere, a cuor leggero, un'interferenza in detto principio.
Quanto al mandato di cattura europeo, signor Presidente, anch'io sarei davvero molto preoccupato se ad arrestarmi fosse l'onorevole Van Orden.
Deploro che a causa di un ordine del giorno troppo carico si possano trattare solo tre urgenze. Mi associo alle parole dell'onorevole Katiforis e a quelle del Presidente, secondo cui in materia di appassionati di aerei non ci dobbiamo immischiare nel diritto penale nazionale. Tuttavia ciò indica che c'è ampiamente motivo di armonizzare meglio a livello europeo le pene per gli stessi reati, soprattutto alla luce delle misure adottate dopo l'11 settembre. I liberali volevano presentare un'urgenza proprio su questo tema ma purtroppo a causa di altre priorità dobbiamo rinunciare. Per le altre urgenze quasi tutti i mesi vengono presentati una risoluzione o un'urgenza e pertanto deploro che non si possa discutere di un problema europeo.
Affronterò la questione tenendo presente nel contempo la necessità di riconoscere la separazione dei poteri fra autorità politiche e giudiziarie.
Signor Presidente, sarà sicuramente a conoscenza dello sgomento causato dal fatale incidente ferroviario di venerdì scorso alla stazione di Potters Bar nello Hertfordshire, che è costato la vita a sette persone e in cui circa altre 70 sono rimaste ferite.
Adesso che le indagini sono ancora in corso, non è il momento per trarre conclusioni, ma spero che, a nome del Parlamento, lei invierà le nostre condoglianze e il nostro sostegno alle famiglie delle vittime per il tramite delle autorità britanniche, e che incoraggerà la Commissione a proseguire il suo dialogo con gli amministratori delle ferrovie in materia di sicurezza. Si tratta di una linea molto trafficata; letteralmente migliaia di pendolari la prendono ogni giorno. Io, insieme a molti altri, avevo preso quello stesso treno la sera prima dell'incidente. A pochi chilometri lungo la stessa linea si trova Hatfield, il luogo dove è avvenuto l'incidente mortale solo 18 mesi fa. Pertanto credo che la sua iniziativa sarebbe molto apprezzata.
Signor Presidente, una mozione d'ordine: saprà che quasi un terzo degli irlandesi ha spedito più di un milione di cartoline al Primo ministro britannico Tony Blair, chiedendo la chiusura dell'impianto nucleare di Sellafield, che è ripetutamente risultato difettoso, e molti esperti indipendenti hanno affermato senza mezzi termini vi sono forti sospetti circa la sua sicurezza..
Il processo verbale della seduta di ieri è stato distribuito.
Signor Presidente, la mia mozione di procedura presentata ieri è stata riportata in modo inesatto. Leggo infatti: 'L'onorevole Alyssandrakis, il quale protesta contro la recente modifica introdotta nel codice penale slovacco ?. In realtà si tratta di un tentativo di modifica con la presentazione di un apposito emendamento, ma non di una modifica già avvenuta. Prego quindi di rettificare il verbale.
Onorevole Alyssandrakis, naturalmente si provvederà alla rettifica che lei chiede.
Signor Presidente, avevo chiesto di intervenire già ieri ma non ce n'era il tempo. Volevo dire quanto segue: mentre mi giungono informazioni secondo le quali non è escluso un imminente attacco delle truppe israeliane nella Striscia di Gaza, senza alcuna remora per il macello che questo scatenerebbe, mentre il partito del Likhud, al governo in Israele, con il suo voto si schiera apertamente contro la creazione di uno Stato palestinese, su richiesta di Sharon tredici attivisti palestinesi vengono cacciati dalla loro patria come terroristi. Il Consiglio non ha ancora deciso e non so in quali paesi stabilirà di accogliere questi attivisti.
Il mio quesito, signor Presidente, riguarda lo status di questi tredici attivisti, a prescindere dalla destinazione, e se vi sia l'eventualità che essi vengano rimpatriati su futura richiesta israeliana, il che ovviamente sarebbe criminoso. Inoltre, intende l'Unione europea continuare a rendersi complice del regime israeliano, in spregio alla decisione del Parlamento europeo di sospendere il partenariato con Israele, e continuare a finanziare e armare quel regime criminale?
Onorevole Korakas, la ringrazio per la sua osservazione, ma in questo momento, come lei sa, stiamo discutendo del verbale e dell'ordine del giorno. All'ordine del giorno è prevista una discussione sulla situazione in Medio oriente e i suoi quesiti hanno a che fare proprio con quella discussione, che si terrà domani.
Signor Presidente, che io ne sappia, la distribuzione dei tempi non mi lascerà spazio per intervenire. Se lei ritiene di intervenire per farci ottenere anche solo un minuto per porre queste domande, ne saremo ben lieti.
Onorevole Korakas, non vorrei aprire ora una discussione dettagliata sulla ripartizione del tempo di parola. Lei sa bene che vi è un regolamento da rispettare. Ciò che le faccio rilevare è che queste sue domande riguardano la sostanza della discussione sul Medio oriente e non della discussione sull'ordine del giorno e il verbale di cui ci stiamo occupando ora.
L'ordine del giorno reca la votazione sulla richiesta di applicazione della procedura di urgenza sulla proposta di regolamento del Consiglio che stabilisce le disposizioni specifiche di accesso e le relative condizioni per la pesca di stock di acque profonde (COM(2002) 108 - C5-0135/2002 - 2002/0053(CNS))
Signor Presidente, in merito alla richiesta del Consiglio relativa alla proposta della Commissione per un regolamento del Consiglio che stabilisce le disposizioni specifiche di accesso e le relative condizioni per la pesca di stock di acque profonde desidero riferire che ho consultato il relatore e invito l'Aula a rifiutare tale richiesta.
Gli stock di acque profonde sono stock ittici di acque al di là dei fondali di pesca delle piattaforme continentali e sono distribuiti sulle scarpate continentali o intorno ai monti marini. Si tratta di specie a crescita lenta e particolarmente vulnerabili ad uno sfruttamento eccessivo. Poiché la pesca di tali specie si è sviluppata negli anni recenti è necessario stabilire un sistema di gestione che ne garantisca uno sfruttamento sostenibile. Secondo le raccomandazioni scientifiche formulate, le misure di conservazione più adeguate per tali specie si baserebbero sulla limitazione dello sforzo di pesca e in alcuni casi su una riduzione del medesimo.
La proposta in esame introduce gli elementi volti ad istituire un sistema di gestione dello sforzo di pesca per queste specie di acque profonde e include altresì elementi per la raccolta di dati e il supporto della valutazione scientifica e della gestione appropriata. Ai sensi di tale proposta, lo sforzo di pesca sarà limitato ai livelli recenti e saranno resi disponibili dati migliori ai fini della valutazione scientifica. La Commissione intende proporre ulteriori elementi per un sistema di gestione dello sforzo di pesca conformemente a quanto, secondo la consulenza scientifica, sarebbe necessario fare a tempo debito.
La proposta è completata da una distinta proposta della Commissione sulla restrizione delle catture tramite un sistema di gestione delle quote. Si tratta di una questione urgente e importante in merito alla quale, a tuttora, non è stata adottata alcuna iniziativa comunitaria. La materia richiede pertanto un attento esame da parte della nostra commissione per la pesca. La richiesta di procedura d'urgenza da parte del Consiglio è giunta il 3 maggio, mentre il primo scambio di vedute in materia è previsto soltanto il 22 maggio. Alla luce del fatto che la Commissione non ha mai adottato alcuna misura, non mi pare irragionevole prevedere qualche mese per l'esame parlamentare. Mi sembra strano che il Consiglio chieda la procedura d'urgenza in materia quando, a quanto ci risulta, il Presidente in carica del Consiglio avrebbe direttamente partecipato a tentativi intesi a ritardare il calendario di pubblicazione delle proposte per la riforma della politica comune della pesca.
Per tali motivi invito l'Aula a votare contro la richiesta di procedura d'urgenza.
Grazie, onorevole Stevenson. Con il suo intervento, abbiamo ascoltato un oratore esprimersi contro la proposta.
Non vedo colleghi che chiedano di intervenire a favore della proposta.
(Il Parlamento respinge la richiesta di applicazione della procedura di urgenza)
Preparazione del Vertice Unione europea/America latina (Madrid, 17/18 maggio 2002)
L'ordine del giorno reca le dichiarazioni del Consiglio e della Commissione sulla preparazione del Vertice Unione europea/America latina, che avrà luogo a Madrid il 17 e il 18 maggio 2002.
Signor Presidente, onorevoli deputati, su iniziativa franco-spagnola, nel giugno 1999 si è svolto a Rio de Janeiro il primo Vertice dei Capi di stato e di governo tra Unione europea, America latina e Caraibi. Nel corso di quell'incontro la Spagna si era offerta di ospitare il secondo Vertice su cui ci si stava accordando in quel momento, e che tra l'altro avrebbe avuto luogo sotto la Presidenza spagnola dell'Unione europea.
Pertanto, proprio com'era previsto, il Vertice si terrà a Madrid nei giorni 17 e 18, vale a dire venerdì e sabato prossimi.
I profondi cambiamenti avvenuti in Europea e in America durante gli anni '90, nonché il reciproco desiderio di definire un quadro generale per le relazioni biregionali, sono stati i motivi principali che hanno portato al Vertice di Rio, al termine del quale i Capi di stato e di governo hanno adottato due importanti documenti: la Dichiarazione di Rio, che stabiliva i principi generali da applicarsi alle relazioni tra Europa, America latina e Caraibi, e un secondo documento, chiamato piano d'azione, che identificava i 55 compiti prioritari in campo politico, economico, culturale, educativo e sociale, tra gli altri, che avrebbero dovuto porre le basi per un'associazione biregionale strategica tra le due sponde dell'Atlantico.
Con il Vertice di Madrid, Unione europea, America latina e Caraibi si impegnano ad approfondire la suddetta associazione affinché si riesca in modo congiunto ad affrontare le sfide e a sfruttare appieno le opportunità offerte dal giovane secolo XXI.
A Madrid, i Capi di stato e di governo si propongono di adottare tre documenti: una relazione di valutazione che illustra quanto realizzato dopo il Vertice di Rio, un documento che raccoglie le posizioni e i valori, sempre più numerosi, che abbiamo in comune, e, infine, una dichiarazione politica che, oltre a proclamare il consolidamento della nostra associazione strategica biregionale, elencherà i saldi impegni presi dai più alti rappresentanti di entrambe le regioni in campo politico, economico e di cooperazione, che vanno ben al di là di quanto stabilito nel corso del primo Vertice.
Fino al 1999 le relazioni tra Unione europea, America latina e Caraibi erano basate su un approccio principalmente subregionale. Il dialogo politico e la cooperazione si adattavano alle diverse realtà subregionali, in altre parole, il dialogo era frammentato. Così erano nati il dialogo di San José per il Centroamerica, il dialogo con la Comunità andina, Mercosur, Icaricom e, tranne alcune eccezioni, come Messico e Cile che hanno mantenuto alcune relazioni specifiche, praticamente tutto il dialogo era affrontato in diverse unità subregionali.
Il Vertice di Rio ha avuto il merito di introdurre un nuovo approccio biregionale che ha senza dubbio contribuito a dare più peso alle relazioni tra l'Unione europea e le regioni latinoamericane e, all'interno di queste, ai singoli paesi.
Per quanto riguarda il secondo Vertice, la Presidenza spagnola ha lavorato intensamente per ottenere progressi sostanziali nelle tre dimensioni strategiche appena menzionate. Occorre inoltre sottolineare la volontà di fare, d'ora innanzi, della relazione strategica tra Unione europea, America latina e Caraibi il quadro o il modello minimo di riferimento su cui costruire le relazioni che l'Unione europea stabilirà con ciascuna delle aree subregionali o individualmente con i paesi dell'America latina e dei Caraibi.
Dal punto di vista del dialogo politico, le priorità dell'Unione europea nei confronti dell'America latina e dei Caraibi, nel corso del breve periodo tra il Vertice di Rio e il momento attuale, sono state principalmente il rafforzamento della democrazia e dello Stato di diritto, la tutela dei diritti umani, la lotta contro il narcotraffico, nonché la promozione dell'integrazione regionale e il coordinamento tra le diverse posizioni di entrambe le regioni in base all'agenda internazionale nell'ambito delle organizzazioni e delle conferenze internazionali.
Al Vertice di Madrid, entrambe le regioni intendono fare un passo avanti, non solo quantitativo, ma anche qualitativo, che consisterebbe in una migliore strutturazione del dialogo politico e in un più ampio ventaglio di temi da discutere, che possa includere anche quelli che non si riferiscono ai problemi regionali. Ci aspettiamo che questo salto di qualità porti allo sviluppo di una visione comune delle questioni mondiali.
Dal punto di vista economico bisogna cominciare a sottolineare che Unione europea, America latina e Caraibi sono regioni con caratteristiche economiche e sociali molto diverse.
La popolazione dell'ALC (America latina e Caraibi) è più numerosa di quella dell'Europa dei Quindici - non mi riferisco all'Europa allargata, perché naturalmente in quel caso avremmo noi più abitanti di loro - e per la maggior parte è molto giovane, è cioè composta da fasce d'età molto basse.
Il reddito medio pro capite dell'America latina e dei Caraibi supera di poco i 3.000 euro annui, mentre la media dell'Unione è sette volte superiore.
Il mercato biregionale continua ad offrire grandi opportunità per il commercio. Dal 1990 al 2000 le esportazioni europee sono aumentate passando approssimativamente da 17 a 54 miliardi di euro, ovvero quasi del triplo.
Quanto alle importazioni europee da paesi dell'America latina e dei Caraibi, nello stesso periodo sono aumentate da 27 a 58 miliardi, ovvero del doppio. Nonostante tale spettacolare incremento di volume, le importazioni dall'America latina e dai Caraibi sono passate dal 24 per cento del totale nel 1990 a solo il 12 per cento nel 2000. In termini relativi diminuiscono gli scambi tra le due sponde dell'Atlantico, ma si incrementano all'interno del continente americano.
Si è inoltre verificato un notevole aumento degli investimenti diretti europei in America latina e nei Caraibi. L'Unione europea è oggi il maggior investitore nella regione. Gli investimenti sono passati da 66 miliardi di euro nel 1997 a 122 miliardi nel 1999, quasi l'11 per cento del totale degli investimenti europei all'estero e quasi due terzi degli investimenti europei in paesi che non facciano parte dell'OCSE. Signor Presidente, tali investimenti riflettono in modo evidente la fiducia e l'impegno dell'Unione europea in tutta l'area dell'America latina e dei Caraibi, e certo contribuiscono enormemente alla crescita dell'attività economica e alla creazione di occupazione nella regione.
Inoltre, è importante ricordare che l'Europa dei Quindici ha in comune con America latina e Caraibi profonde radici storiche, politiche e culturali, che facilitano lo sviluppo di una vera identità e di un'autentica associazione strategica.
Tali posizioni e valori comuni stanno creando importanti vincoli in termini di identità e di solidarietà, e stanno incoraggiando entrambe le regioni a scambiare sempre più le loro esperienze e a unire le forze per risolvere problemi comuni.
Tra le sfide che l'Unione europea e i paesi dell'America latina e dei Caraibi devono affrontare, c'è anche la necessità di modernizzare i sistemi educativi, di creare un clima economico e sociale favorevole allo sviluppo sostenibile e di stabilire meccanismi di buon governo.
La promozione di un'associazione strategica non può basarsi solo su un'identità comune, sia essa storica, culturale o politica, ma deve anche essere il risultato di un comune interesse a trasformare principi, valori e obiettivi in meccanismi pratici per il dialogo e la cooperazione, in modo che le due regioni possano fare fronte unico a tutte le grandi sfide del nuovo millennio.
Nei giorni 17 e 18 a Madrid, i Capi di stato e di governo dei 48 paesi dell'America latina, dei Caraibi e dell'Unione europea che parteciperanno al Vertice - e sottolineo che si tratta del Vertice di Capi di stato e di governo con il maggior numero di adesioni mai svoltosi nell'Unione europea, perché riunisce ben 48 Capi di stato e di governo - cercheranno di dare un impulso decisivo all'associazione strategica biregionale avviata, come ho detto poc'anzi, nel 1999 a Rio de Janeiro.
Entrambe le regioni hanno voluto fare un importante passo avanti in ognuno dei pilastri su cui si basa tale associazione, quello politico, quello economico e quello di cooperazione in ambito sociale, educativo e culturale. Una menzione molto speciale merita la comune lotta contro il terrorismo, grazie all'adesione a tutte le convenzioni internazionali in materia, al pari dell'applicazione di tutte le risoluzioni delle Nazioni Unite al riguardo.
Si proseguiranno gli sforzi per rafforzare le istituzioni democratiche e lo Stato di diritto, dedicando particolare attenzione ai diritti umani e al rafforzamento dei sistemi giudiziari, al fine di garantire a tutte le persone uguale trattamento di fronte alla legge. Abbiamo altresì apprezzato l'entrata in vigore dello statuto di Roma in merito al Tribunale penale internazionale, che come sapete è stato ratificato da un numero molto alto di paesi dell'America latina e dei Caraibi.
E' previsto il rafforzamento del dialogo politico e della consultazione in seno alle Nazioni Unite, così come in altri forum internazionali, in merito ai temi più importanti dell'agenda internazionale.
Per quanto riguarda l'ambito economico e commerciale, occorre sottolineare che lo scorso 25 aprile si è concluso con successo il processo negoziale dell'accordo di associazione tra Unione europea e Cile. Si tratta di un accordo di libero scambio tra i due paesi, realmente innovativo in materia economica e senza dubbio il più avanzato di tutti quelli stipulati tra Unione europea e paesi terzi, che non si è esitato a definire accordo di quarta generazione. Tale accordo ha forse raggiunto il traguardo più alto per il numero di argomenti trattati e per le considerazioni fatte, e indubbiamente aprirà la strada ad altri accordi dello stesso tipo, sia nella regione che in altre parti del mondo. Ricordiamo però, proprio a proposito dell'America latina, che stiamo cercando di raggiungere un accordo di libero scambio tra due zone di integrazione economica quali Unione europea e Mercosur, e pertanto l'accordo stipulato con il Cile costituisce ormai un precedente, un fatto storico, vale a dire un accordo di libero scambio tra due mercati comuni o tra due zone di integrazione economica.
Vorrei anche citare, per la sua rilevanza, la recente approvazione da parte del Consiglio "affari generali", di una proposta per le relazioni future tra l'Unione europea, la Comunità andina e l'America centrale, grazie alla quale si comincerà a prendere in considerazione la creazione di aree di libero commercio tra l'Unione europea e le due zone, e si intensificherà non solo la cooperazione ma anche il dialogo politico, valore aggiunto che non esisteva prima degli accordi con questi paesi.
Come tutti sappiamo, la delicata situazione interna che stanno attraversando alcuni paesi dell'America meridionale ha reso più difficili i complessi negoziati per l'accordo di associazione tra Unione europea e Mercosur, a cui facevo riferimento poc'anzi. In realtà, il Vertice intende raccogliere i risultati negoziali ottenuti nei capitoli politico, istituzionale e di cooperazione, nonché registrare i piccoli progressi compiuti in campo commerciale e in quello delle misure di promozione del commercio, cercando di non abbandonare l'importante progetto di un futuro accordo di libero scambio tra Mercosur e Unione europea.
L'ordine del giorno reca, in discussione congiunta, le seguenti relazioni:
A5-0151/2002, presentata dall'onorevole Mihail Papayannakis a nome della commissione per l'ambiente, la sanità pubblica e la politica dei consumatori, sulla comunicazione della Commissione al Consiglio e al Parlamento europeo 'Dieci anni dopo Rio: prepararsi al Vertice mondiale sullo sviluppo sostenibile del 2002? (COM(2001) 53 - C5-0342/2001 - 2001/2142(COS));
A5-0142/2002, presentata dall'onorevole Paul Lannoye a nome della commissione per lo sviluppo e la cooperazione, sulla comunicazione della Commissione al Parlamento europeo, al Consiglio, al Comitato economico e sociale e al Comitato delle Regioni "Verso un partenariato globale per uno sviluppo sostenibile" (COM(2002) 82 - C5-0173/2002 - 2002/2074(COS)).
Signor Presidente, stiamo discutendo una problematica che riguarda lo sviluppo sostenibile e il messaggio politico che il Parlamento desidera trasmettere, sia da solo che attraverso l'Unione europea nel suo insieme, al Vertice di Johannesburg del prossimo agosto 'Dieci anni dopo Rio?.
Grande è la tentazione che provo di presentare un lunghissimo elenco di questioni e problemi concernenti lo sviluppo sostenibile e il suo futuro. Tuttavia, essendo tale elenco contenuto nella relazione e nella risoluzione della commissione per l'ambiente, non ne darò lettura qui in quanto desidero soprattutto analizzare la logica del segnale politico che intendiamo lanciare.
Cominciamo facendo un bilancio. Onorevoli colleghi, dieci anni dopo Rio il bilancio è decisamente negativo sia per quanto concerne l'ambiente vero e proprio, ove non abbiamo registrato progressi - ad eccezione di Kyoto - ma solo passi indietro, sia per quanto riguarda la situazione nel mondo in generale. La povertà non è stata debellata né ridotta, ma è anzi cresciuta. Sappiamo benissimo che, con una popolazione che vive al di sotto della soglia di povertà, è superfluo discutere di come tutelare le risorse produttive, le fonti rinnovabili, eccetera. Il bilancio è negativo eppure, signor Presidente, nessuno ha fatto autocritica. Non so se l'autocritica troverà spazio a Johannesburg, eppure sarebbe molto utile per far luce su quanto si debba fare in futuro, in quanto il futuro non si preannuncia molto roseo. La popolazione della terra va crescendo molto rapidamente, come ci dicono le statistiche, la pressione sulle risorse aumenta anche grazie alla globalizzazione dell'economia e, nel contempo, si aggravano i problemi dell'ambiente e della coesione sociale.
Cosa dobbiamo fare? Di cosa dovremmo discutere a Johannesburg? Signor Presidente, credo che noi tutti siamo d'accordo su un punto: qualunque sarà la definizione che daremo allo sviluppo sostenibile, essa dovrà comprendere anche lo sviluppo, la coesione sociale e la protezione dell'ambiente. L'elenco dei desiderata a tale proposito è ovvio e su questo siamo tutti d'accordo, almeno credo. Parliamo di un cambiamento dei modelli di produzione e consumo, dello sradicamento della povertà e dell'integrazione dell'ambiente in tutte le politiche - agricoltura, pesca, industria, energia, turismo, risorse idriche, aria. A mancare sono però gli obiettivi, le scadenze, gli indicatori che attestino la realizzazione degli obiettivi, i mezzi, i capitali, il trasferimento di risorse, nonché il controllo sull'uso delle risorse stesse. A tale proposito, signor Presidente, ci sono grossi problemi.
La relazione e la risoluzione contengono varie proposte anche sulla riduzione della povertà, le fonti d'energia rinnovabili e molte altre problematiche, che però necessitano di risorse, istituzioni, regole e buone politiche di gestione a livello locale, nazionale e mondiale. Signor Presidente, credo che la gestione sia il maggiore problema del futuro. Mi riferisco alla riforma del sistema internazionale degli organismi nati a Bretton Woods e di quelli più recenti, come l'OMC, qualora le loro norme si vengano a scontrare con la salvaguardia dell'ambiente. Parlo di quelle riforme che avvicinano la popolazione povera alla produzione, nonché delle riforme agrarie che portano acqua, elettricità e beni fondamentali, in modo che tutti possano aderire ad una concezione moderna della protezione ambientale. Molto importante è anche la condotta degli Stati; come sappiamo, gli USA rifuggono ogni impegno e anzi si svincolano anche dagli impegni già sottoscritti. Resta il problema del ruolo dell'Unione europea, che potrà avere ancora un ruolo da svolgere per qualche tempo, ma non per sempre. Per assumere questo ruolo deve prima fare pulizia davanti alla sua porta, promovendo ancor meglio la politica della salvaguardia ambientale e della coesione sociale e proponendo alle istanze internazionali impegni su cui l'UE possa esercitare una qualche influenza. L'Unione deve dimostrarsi un partner credibile a livello internazionale e nei confronti del Terzo mondo, in modo da avere qualche speranza di miglioramento dopo Johannesburg e da evitare, tra dieci anni, di analizzare una situazione simile a quella di trent'anni fa.
Signor Presidente, nel 1992, a Rio, il concetto di sviluppo sostenibile è stato sancito dalla comunità internazionale. Indubbiamente in dieci anni i discorsi sull'ambiente e lo sviluppo sono cambiati, e cambiati in meglio. Sono stati assunti impegni solenni, sono stati sottoscritti accordi che, sebbene non siano stati ratificati, perlomeno sono stati sottoscritti; tuttavia, a dieci anni di distanza, dobbiamo riconoscere che la situazione dell'ambiente non è migliorata, è addirittura peggiorata e non vi è stato alcun miglioramento neppure nei paesi poveri e nei paesi in via di sviluppo. Le disparità si sono accresciute: ancora oggi più di ottocento milioni di persone sono denutrite e un miliardo di persone non ha accesso all'acqua potabile. Questa situazione è indubbiamente difficilmente tollerabile.
La Conferenza di Johannesburg, che si terrà tra alcuni mesi, non solo sarà un momento di bilanci, ma anche un momento di verità. Non possiamo più accontentarci di una grande celebrazione ambientalista, che ripeta per la seconda volta quello che era stato dichiarato a Rio. E non possiamo neppure accontentarci di un coro di lamentele: occorre inserire nell'ordine del giorno un programma ambizioso di riforme politiche per il prossimo decennio. Questo è il messaggio che la commissione per lo sviluppo mi ha incaricato di trasmettervi.
Proponiamo che venga data priorità assoluta alla lotta contro la povertà e la fame e ad un utilizzo equo e sostenibile delle risorse naturali. Il messaggio che inviamo all'Assemblea plenaria di questo Parlamento, alla Commissione e al Consiglio è articolato in cinque punti: primo: la lotta contro la povertà e la promozione dello sviluppo sociale; a questo fine sono previste varie proposte concrete.
Secondo: la gestione della globalizzazione. Questo cosa significa? Significa che l'idea di sviluppo sostenibile deve essere predominante. Di conseguenza, i regolamenti commerciali, le regole del commercio internazionale, le regole relative agli investimenti devono essere subordinati ai criteri dello sviluppo sostenibile e non il contrario.
Terzo: la gestione sostenibile delle risorse naturali e la loro preservazione. Ciò implica lo sviluppo di nuove tecnologie e penso in particolare, in campo energetico, alle energie rinnovabili. Le proposte che facciamo in materia sono al contempo credibili e ambiziose.
Quarto: la necessità di cambiare i sistemi di produzione e di consumo, come dichiarato dalla Commissione nel primo documento pubblicato lo scorso anno. Tale cambiamento esige una serie di decisioni, talvolta difficili da assumere. Per quanto ci riguarda, ritengo che talune politiche dell'Unione europea (la politica agricola comune, la politica della pesca e la politica commerciale, ad esempio) debbano essere modificate per evitare che esse ostacolino gli obiettivi di sviluppo sostenibile. Se ci preoccupiamo dei problemi interni prima di decretare quello che è giusto fare a livello internazionale, saremo più credibili sul piano internazionale, in particolare in occasione dell'incontro di Johannesburg.
E infine il quinto punto: la necessità di assicurare un buon governo a tutti i livelli. Il concetto di buon governo è spesso intriso di paternalismo. Credo che se fosse messo in pratica a tutti i livelli decisionali e in particolare a livello delle organizzazioni internazionali, l'utilizzo stesso di questo termine diventerebbe più credibile. Penso, ad esempio, che le organizzazioni economiche internazionali, quali il Fondo monetario internazionale, la Banca mondiale, l'Organizzazione mondiale del commercio abbiano bisogno di un lifting in profondità per introdurre un minimo di democrazia e di controllo civile e politico.
Questo, in sintesi, è il messaggio che la commissione per lo sviluppo auspica sia ripreso dall'Assemblea plenaria e sostenuto dalla Commissione, e mi rivolgo al Commissario Nielson; nelle prossime settimane infatti, vi sarà un appuntamento importante: l'incontro di Bali, l'ultima riunione preparatoria in vista del Vertice di Johannesburg. Per il momento, non abbiamo motivo di essere ottimisti poiché sul tavolo dei negoziati non c'è ancora un documento realmente ambizioso come base di discussione. Spero che il nostro contributo, se siamo ancora in tempo, aiuti le Istituzioni europee ad assumere un ruolo di rilievo nel corso della riunione preparatoria; in ogni caso mi auguro che non si finga di credere che il problema si possa risolvere affidando la gestione dello sviluppo sostenibile a iniziative di partenariato con il settore privato. Ciò può costituire una parte della soluzione, ma solo a complemento degli impegni assunti dagli Stati e dagli organismi internazionali, certamente non in loro sostituzione. Signor Presidente, questo è il messaggio che volevo trasmettere.
Signor Presidente, a nome della mia commissione vorrei esprimere vivo apprezzamento per entrambe le relazioni e ringraziare i relatori per l'ottimo lavoro che hanno compiuto. E' chiaro che a Johannesburg l'Unione europea dovrebbe assumersi un ruolo di primo piano; gli stessi impegni che abbiamo preso in base al Trattato costituiscono per noi un obbligo in tal senso, e tali del resto sono le aspettative dei cittadini europei. Ciò significa che il Consiglio e la Commissione devono considerare attentamente le opinioni espresse dal Parlamento e basare su di esse la propria azione, poiché evidentemente il Parlamento si augura il varo di misure più ambiziose e più mirate. Il Consiglio 'sviluppo? e il Vertice di Siviglia devono quindi intraprendere un'adeguata revisione della comunicazione della Commissione; occorre infatti affrontare le odierne carenze, fissare un calendario per l'attuazione ed elaborare un piano d'azione per ogni misura. Non c'è bisogno di altri monitoraggi: rischiamo di diventare l'unica specie che resta a monitorare la propria estinzione, anziché cercare di impedirla. Ci servono piani d'azione audaci e creativi, e ci servono subito.
La Commissione ha correttamente individuato quella che definisce una carenza di governo globale, cioè il fatto che le forze del mercato globale sopravanzano di gran lunga i meccanismi istituzionali che dovrebbero controllarle; tuttavia, le misure proposte dalla Commissione per ovviare a tale carenza sono drammaticamente inadeguate. In particolare, la Commissione insiste con sproporzionata enfasi sul ruolo del libero scambio e degli investimenti quali motori per lo sviluppo; quest'eccesso va riequilibrato, impegnandosi in maniera assai più convinta per istituire quadri vincolanti in materia di responsabilità delle imprese; il primo passo che proponiamo in questo senso è una direttiva sull'obbligo di rispettare determinati requisiti in campo sociale ed ambientale.
E' pure necessario riformare le normative dell'OMC per consentire ai governi di svolgere il vitale e necessario compito di distinguere tra i vari prodotti in base alle loro modalità di produzione. Che altro modo c'è per rendere più sostenibili la produzione e il comportamento dei consumatori?
E' difficile sopravvalutare la necessità di agire con urgenza a Johannesburg. Si è stimato che, se continueremo ad applicare gli attuali modelli di produzione e di consumo, avremo presto bisogno di altri tre pianeti per ricavarne le risorse necessarie e smaltire i rifiuti; ma non abbiamo a disposizione tre pianeti, ne abbiamo uno solo, che sta già mostrando preoccupanti segni di degrado. Johannesburg deve perciò produrre dei risultati.
Signor Presidente, signor Commissario, non possiamo permettere che il Vertice di Johannesburg sia un evento limitato alla celebrazione dei dieci anni trascorsi da Rio de Janeiro. C'è poco da festeggiare, dato che in questi dieci anni gli indizi di insostenibilità sono aumentati. La Conferenza di Johannesburg ci offre invece l'opportunità di ricominciare, sancendo un impegno mondiale su un modello di sviluppo che concili dimensione economica, sociale e ambientale.
Ad ogni modo, si riscontra un'ulteriore difficoltà rispetto al Vertice di Rio. Questa volta saremo soli a portare avanti la leadership in relazione ad un accordo globale. L'agenda politica che l'Unione europea definirà sarà determinante ai fini del successo della Conferenza. Penso che sia la comunicazione della Commissione sia le relazioni degli onorevoli Papayannakis e Lannoye contribuiscano a stabilire un'agenda valida. Vi sono, comunque, alcuni paragrafi e alcuni emendamenti che, dal nostro punto di vista, tolgono obiettività e serenità alla risoluzione del Parlamento - mi riferisco alla tassa Tobin e alla cancellazione del debito ai paesi in via di sviluppo. Ciononostante, il gruppo PPE-DE voterà a favore della risoluzione finale.
Con la Conferenza di Johannesburg ci auguriamo che vengano raggiunti i seguenti obiettivi. Primo: che entri in vigore il Protocollo di Kyoto. A tale fine, è necessario che alcuni paesi accelerino l'iter di ratifica del protocollo - mi riferisco a Russia, Giappone, Canada ed Australia. Secondo: che si creino le condizioni politiche affinché gli USA ritornino all'impegno comune nel settore ambientale. Terzo: che si lanci un greening dell'economia, internalizzando i costi ambientali, dissociando la crescita economica dallo sfruttamento intensivo delle risorse e puntando su tecnologie più pulite. Quarto: che la Conferenza dia risposte comuni a problemi globali e che, analogamente a quanto accaduto a Rio, quando si sono gettate le basi per la Conferenza sui cambiamenti climatici, Johannesburg getti le basi per protocolli e nuove istituzioni in altri settori ambientali come, ad esempio, l'acqua. Quinto: speriamo che si trasmetta un impulso al buon governo a livello internazionale e alla riforma delle istituzioni. Non è possibile creare una rete Internet della sostenibilità se i nodi di questa rete sono obsoleti.
Signor Presidente, ci auguriamo infine che la Conferenza non si limiti a vaghe intenzioni, ma fissi calendari, obiettivi e politiche.
Dichiaro ripresa la sessione del Parlamento europeo, interrotta il 16 aprile 2002
Colgo l'occasione per porgere il benvenuto a una delegazione del parlamento brasiliano che ha preso posto nella tribuna d'onore. La delegazione è guidata dall'onorevole Foscarini e da una settimana è in visita presso il nostro Parlamento. Spero che la visita sia stata un'interessante fonte di informazioni. Siete i benvenuti.
E' per me un piacere porgere il benvenuto anche ad un gruppo di studenti del Collège Jean Zay della città francese di Lens, che sono qui insieme ai loro insegnanti e al sindaco di Lens, il signor Guy Delcourt. Nella loro scuola hanno costruito un euro speciale, una moneta gigantesca che, a quanto mi risulta, è menzionata nel Libro dei primati ed è in mostra presso il Ministero delle finanze francese. Desidero ringraziarli per il loro impegno e dire anche a loro che sono i benvenuti in quest'Aula
Per ciò che riguarda l'ordine del giorno odierno, desidero informare il Parlamento che il Segretario di stato per la cooperazione internazionale e l'America latina, signor Cortès, non potrà essere presente prima delle 17.30. Di conseguenza, le dichiarazioni del Consiglio e della Commissione sul Vertice UE/America latina sono state aggiornate alle 17.30.
Signor Presidente, onorevoli colleghi, il gruppo PSE aveva chiesto d'inserire nell'odierno ordine del giorno, all'inizio dell'Assemblea plenaria di quest'oggi, la dichiarazione del Consiglio e della Commissione sulla PCP e aveva domandato che venisse rilasciata non solo la summenzionata dichiarazione, ma anche quella della Commissione e del Consiglio sulla politica comune della pesca e sull'adozione delle decisioni che sono alla base di tale politica. Avevamo chiesto che venisse presentata detta dichiarazione perché nell'opinione pubblica si è diffusa l'impressione - anche grazie al contributo perlomeno del governo spagnolo e del suo Ministro dell'agricoltura - che il governo di uno Stato membro abbia esercitato pressioni su uno o più Commissari durante la fase di adozione delle suddette decisioni.
Ciò rivestirebbe grande importanza per la rilevanza di questo iter a livello di diritto comunitario. Sarebbe stata dunque opportuna una dichiarazione del Consiglio e della Commissione sull'argomento, vale a dire sull'adozione delle succitate decisioni. Ne siamo tanto più convinti in quanto negli odierni comunicati delle agenzie di stampa in merito alle decisioni della Commissione si legge che il Commissario in questione, che evidentemente ha subito le pressioni del proprio governo, ossia la signora De Palacio, ha espresso in una lettera aperta aspre critiche in relazione alle decisioni della Commissione - pare che lei fosse assente in occasione della riunione decisiva della Commissione. Ciò significa che quanto da noi denunciato all'epoca si sta concretizzando, che è opportuno avviare una discussione a tale riguardo in seno al Parlamento e che si rende perlomeno necessaria una dichiarazione del Consiglio e della Commissione.
Oggi il Consiglio è assente. Ad ogni modo, esso potrebbe presentare una propria dichiarazione sull'adozione delle decisioni in questione nel corso della prossima tornata di Strasburgo. Invece il rappresentante della Commissione potrebbe oggi, oltre ad illustrare la dichiarazione sulla PCP, anche spiegarci come si è giunti alle decisioni in oggetto.
Signor Presidente, se l'onorevole Schulz non avesse formulato queste osservazioni, non avrei preso la parola. Non intendo valutare né il comportamento del governo menzionato dal collega Schulz né quello di un membro della Commissione. Tuttavia, onorevole Schulz, le sue osservazioni risulterebbero più credibili se lei avesse anche criticato il fatto che il governo tedesco, quando doveva ricevere una lettera di monito, ha esercitato pressioni sul Consiglio in modo che tale monito non venisse lanciato.
Lei sarebbe anche più credibile se avesse fatto bersaglio di un suo intervento anche un aderente al suo partito, che in questo momento è membro della Commissione, - e adesso non intendo espressamente farne il nome perché non voglio che questo diventi l'argomento di un ampio dibattito - quando questi ha violato le norme della Commissione! Ribadisco che non intendo adesso rispolverare questioni passate, ma l'onorevole Schulz affronta in maniera selettiva alcune tematiche e ciò mette in dubbio la sua credibilità. Questo non va a sostegno delle critiche, forse giustificate, da lui mosse al comportamento di singoli governi o Commissari. E' quanto voglio sottolineare. Eravamo d'accordo sul fatto che il Commissario Fischler avrebbe presentato oggi una dichiarazione. Il Commissario Fischler è il benvenuto. Non dovremmo sfruttare questa dichiarazione a fini partitici.
Signor Presidente, talvolta è difficile avere le idee chiare quando si percepisce una così diffusa insoddisfazione, e mi sembra che le conseguenze siano ovvie. E' evidente che sono state mosse accuse ad alcuni Commissari, e anche ad altre persone, per un caso che riguardava il settore della pesca, ma la questione è stata sottoposta alla Conferenza dei presidenti. E' stato chiesto alla commissione per la pesca di esaminare la questione e riferire quindi alla Conferenza dei presidenti, e mi risulta che anche la commissione per il controllo dei bilanci se ne stia occupando. E' importante far sì che simili questioni seguano il loro corso in Parlamento prima di essere affrontate in Plenaria.
E' altrettanto importante separare il problema di queste critiche dall'importante comunicazione elaborata dalla Commissione sul futuro della politica della pesca e sul modo di conservare gli stock ittici per le future generazioni. Signor Presidente, la prego di chiedere all'onorevole Schulz, a nome del gruppo socialista, di riferire a tempo debito alla Conferenza dei presidenti.
Signor Presidente, due cose. Primo: nel corso della Conferenza dei presidenti avevamo deciso di discutere entrambe le questioni. Volevamo discuterne separatamente, ma ci è stato detto che il dibattito era possibile soltanto in riferimento alla dichiarazione della Commissione. Una buona volta bisogna mettersi d'accordo su quello che si vuole! Siamo disposti ad affrontare questo tema nell'uno o nell'altro modo, ma non siamo d'accordo sul fatto che ogni volta che prendiamo una decisione ci venga detto che si deve agire in maniera diversa e poi, di nuovo, tutto all'opposto!
Secondo: in merito all'intervento dei governi. Vi sorprenderò tutti: avete ragione quando criticate il Cancelliere tedesco e lui ha ragione quando critica il governo?
? è quanto sto dicendo! Ma c'è qualcosa di profondamente sbagliato! I Commissari non sono rappresentanti dei rispettivi governi, bensì rappresentano gli interessi dell'Unione europea! I ministri rappresentano i governi. Dobbiamo farlo ben presente a tutti i nostri governi. Nella nostra veste di parlamentari, noi non siamo qui a rappresentare i nostri partiti o i nostri governi, ma rappresentiamo - assieme alla Commissione - gli interessi dell'Unione europea! Intesi? Intesi!
Signor Presidente, vorrei ricordare una cosa agli onorevoli deputati: indubbiamente possono esserci difficoltà o disaccordi in merito alle procedure o alle eccessive interferenze di alcuni Commissari o di chiunque altro, ma la questione più importante di cui stiamo dibattendo oggi è la sopravvivenza di centinaia di migliaia di persone che operano nel settore della pesca.
Queste persone vogliono essere certe di poter continuare a svolgere la propria professione di pescatori, a nutrire i popoli d'Europa e a mantenere forti comunità rurali sulla costa. Questi sciocchi bisticci sulle procedure, su questioni personali o politiche non rendono certo merito al nostro Parlamento. Noi dovremmo rappresentare gli interessi di coloro che vivono all'interno dell'Unione europea, e non dei semplici schieramenti politici che cercano di guadagnare punti.
Ascoltiamo quindi ciò che ha da dirci il Commissario Fischler e solo allora potremo decidere se dichiararci a favore o contro. Occupiamoci di questioni reali, non di temi astrusi relativi alla posizione politica che vorremmo conquistare.
Signor Presidente, il processo verbale riferisce erroneamente che, al termine dell'intervento, in cui è stata descritta l'aggressione subita dalla onorevole Klaß, ho chiesto al Presidente di adottare misure disciplinari. E' vero, ma è solo metà della verità! Infatti ho anche chiesto pubblicamente al Presidente di denunciare il personale dell'edificio, che avrebbe dovuto intervenire, per omissione di soccorso presso la competente autorità giudiziaria. Chiedo pertanto che siano apportate le opportune correzioni al processo verbale.
Onorevole Mombaur, ero presente in occasione dell'intervento suo e della onorevole Klaß. Ricordo che lei ha parlato di omissione di soccorso. Posso assicurare a lei e a tutti i deputati che nella riunione di ieri l'Ufficio di presidenza si è occupato della questione e che sarà stilato un rapporto scritto sull'accaduto e su quanto a ciò collegato. Prego dunque il mio team qui presente di integrare il processo verbale con la menzione dell'omissione di soccorso fatta dall'onorevole Mombaur nel suo intervento, che nella versione tedesca del documento si trova a pagina 17.
L'ordine del giorno reca la relazione (A5-0162/2002), presentata dall'onorevole Novelli a nome della commissione per l'industria, il commercio estero, la ricerca e l'energia, sulla proposta di regolamento del Consiglio sugli aiuti di Stato all'industria carboniera [COM (2001) 423 - C5-0438/2001 - 2001/0172(CNS)].
. (FR) Signor Presidente, onorevoli colleghi, la proposta della Commissione al Consiglio del 25 luglio 2001, relativa al regime degli aiuti di Stato a favore dell'industria carboniera, presenta una serie di meriti e un lieve difetto.
Il primo merito risiede nel fatto che la proposta è indispensabile; il secondo merito è che, per il settore in questione, essa rappresenta un passo importante nella giusta direzione. Il lieve difetto è che nasconde alcune imprecisioni, non rimosse in Commissione.
Il regime precedente scadrà nel luglio 2002: occorre un nuovo testo e la proposta è dunque indispensabile, soprattutto a causa della scadenza del Trattato CECA, base giuridica del precedente regolamento sugli aiuti all'industria carboniera. In Europa, la ristrutturazione dell'industria carboniera non è terminata, quindi non potevamo fare a meno di un nuovo testo, di un nuovo regolamento sul regime degli aiuti di Stato. La proposta è un passo nella giusta direzione, anche perché prevede il blocco degli aiuti alla produzione nel 2007. Ritengo ineluttabile e auspicabile prevedere la fine di tali aiuti, in considerazione della reintegrazione dei prodotti del carbone e dell'acciaio nel diritto comune del Trattato dell'Unione europea, in seguito alla scadenza del Trattato CECA.
Il mio interesse e la discussione in Commissione sono stati rivolti all'innovazione del testo, un'innovazione importante perché consiste nel sostegno alla creazione della 'base di fonti interne di energia primaria?, destinata ad assicurare l'indipendenza dell'Unione europea per questo prodotto.
Tale creazione è sorprendente in un testo che persegue, a priori, solo un obiettivo tecnico, ma suscita e ha suscitato, da parte mia e di alcuni colleghi, alcune considerazioni. L'Europa sarebbe in pericolo se non si creasse la suddetta base di fonti interne di energia primaria? Vi è un interesse strategico in tale creazione, ossia: per l'Unione europea il carbone e la produzione interna di carbone entro certi limiti sono strategici?
La mia risposta è negativa. Alla stregua degli esperti, ritengo che, a livello mondiale, il mercato carboniero sia caratterizzato da una grande dispersione dell'offerta e da una grande stabilità dei prezzi a medio e lungo termine. Il rischio di carenza è limitato; inoltre molti prodotti potrebbero essere strategici. Mi rammarico che le risposte fornite dalla Commissione mi abbiano spinto a proporre di separare l'innovazione nel testo in questione per affrontare questo problema. Per il regolamento, è stata stabilita una validità fino al 2010; per ragioni di coerenza, avevo proposto di riportare la data al 2007, anno di scadenza degli aiuti alla produzione nella proposta della Commissione. Con mio rammarico, la commissione per l'industria non mi ha sostenuto e la mia relazione è stata respinta.
Dopo questa premessa, propongo di votare la relazione nel testo iniziale della proposta della Commissione, in quanto, malgrado le incertezze, le imprecisioni e i punti oscuri, il testo proposto va nella giusta direzione, ovvero il sostegno alla ristrutturazione dell'industria carboniera, seppur limitato nel tempo. Ritengo che sia questo il senso da dare a tali sostegni, che non possono durare all'infinito.
Signor Presidente, onorevoli colleghi, credo che la proposta di regolamento presentata dalla Commissione quasi un anno fa rappresenti un compromesso soddisfacente e ragionevole tra gli interessi contrastanti che sono emersi all'interno della Commissione e degli Stati membri. Si tratta di un compromesso non deprecabile, come dimostrato dal fatto che, anche in seno al Parlamento, nella commissione per l'industria, il commercio estero, la ricerca e l'energia si sono scontrati interessi e opinioni divergenti e che, se anche noi in seconda battuta abbiamo convenuto di appoggiare la proposta della Commissione, vecchia ormai di un anno, ciò significa che essa non è malvagia.
Il mio gruppo voterà a favore della proposta senza alcun emendamento e ci atterremo all'accordo raggiunto in commissione. Cionondimeno, dato che l'onorevole Novelli ha voluto aggiungere alcune critiche personali, mi ritengo autorizzato a fare altrettanto - dal mio punto di vista -, dato che, anche nel caso di un'intesa, possono sussistere opinioni molto diverse in merito ad aspetti particolari. Onorevole Novelli, se la traduzione è stata fedele, lei ha detto per ben due volte che, secondo la proposta della Commissione, gli aiuti alla produzione saranno interrotti dal 2007. Lei sbaglia, perché è previsto, giustamente, che gli aiuti si protraggano fino al 2010. Sono gli aiuti allo smantellamento che dovranno terminare nel 2007. Su quest'ultima data non sono d'accordo: considerato che vogliamo mantenere uno zoccolo strategico e che in futuro avremo bisogno di adeguamenti delle capacità, ritengo che continuerà a sussistere la necessità di aiuti allo smantellamento e alla ristrutturazione, specie se conveniamo che questa base dovrà essere sostenuta da sovvenzioni. In questo caso gli Stati membri non potranno agire di testa loro, ma dovranno sottostare ai controlli sugli aiuti della Commissione fino al 2010 e anche successivamente.
Un altro punto della proposta che mi mette in difficoltà è quello attinente alla caratteristica degressiva degli aiuti. E' giusto prevedere un sistema degressivo, ma la proposta della Commissione mi pare un po' troppo schematica. Suggerirei al Consiglio di valutare se non sarebbe più opportuno fare riferimento a quanto deciso dalla Corte di giustizia in una sentenza del 1998.
L'ultima osservazione concerne la clausola di revisione dopo il 2007 menzionata nella proposta: anche in questo caso sarebbe opportuna un'ulteriore riflessione. Per il resto, esprimo il mio pieno consenso alla proposta della Commissione.
Signor Presidente, la relazione Novelli sull'industria carboniera dell'Unione europea, - come tutti sapete -, è stata respinta dalla commissione ITRE lo scorso 23 aprile. La relazione, lungi da contribuire al conseguimento di un consenso sulla proposta della Commissione europea, giudicata dalla maggioranza dei membri della nostra commissione come equilibrata e completa, avrebbe implicato la scomparsa immediata dell'industria carboniera europea.
Da un lato, presupponeva il taglio degli aiuti alle imprese del settore, nonché la riduzione del periodo durante il quale la nostra industria avrebbe potuto ricevere tali aiuti. Considerando l'importanza della materia, in particolare per le famiglie e le regioni che, all'interno dell'Unione europea, dipendono esclusivamente da quest'attività, la maggioranza dei membri della commissione per l'industria, il commercio estero, la ricerca e l'energia, ha concordato un testo di compromesso, equilibrato ed equo, che altro non è che la proposta di regolamento della Commissione. Tale regolamento contempla il mantenimento degli aiuti al comparto, almeno sino al dicembre del 2007. Durante tale periodo, la Commissione europea valuterà l'evoluzione del settore a livello sia comunitario sia mondiale e presenterà, se del caso, nuove proposte.
Conviene ricordare che la suddetta scadenza è, in certo qual modo, subordinata alla sicurezza dell'approvvigionamento energetico all'Unione europea, elemento che la Commissione terrà in considerazione al momento di formulare nuove proposte. Riteniamo che si tratti di un tema rilevante da trattare in modo prioritario.
Signor Presidente, signora Commissario, la relazione originale dell'onorevole Novelli è stata respinta perché, nel votare gli emendamenti, ci siamo resi conto che il testo finale era del tutto incoerente. Erano state inserite, da un lato, le posizioni di coloro che volevano sopprimere gli aiuti a quest'industria, fondamentale per l'approvvigionamento energetico e per la coesione sociale nei nostri paesi, e, dall'altro, avremmo voluto andare oltre e avere una maggior certezza su ciò che succederà a partire dal 2010.
Perciò, la relazione è stata respinta in commissione e il presidente - ovvero io - è stato incaricato di intraprendere quanto necessario per risolvere la questione al fine di non perdere la possibilità di esprimere un parere rispetto alla decisone del Consiglio. Per tale motivo mi sono messo in contatto con l'onorevole Novelli - dato che già aveva lavorato su tale relazione - e inoltre, per cortesia parlamentare, mi è sembrato opportuno consultarlo per verificare se fosse disposto a presentare l'unico testo che potesse raccogliere un assenso generale, vale a dire il testo della Commissione; l'onorevole Novelli ha accettato, e di ciò lo ringrazio. A lui sembra un passo nella buona direzione, a me anche; a lui pare che esageri, a me sembra non dica abbastanza. Tuttavia, si tratta dell'unico testo possibile; riteniamo, pertanto, che sia giusto dargli un sostegno maggioritario e rispettare l'accordo tra i diversi gruppi teso a non accettare alcun emendamento che modifichi il testo della Commissione.
Da questo momento, la palla è al Consiglio; auspichiamo che adotti una soluzione in linea con la proposta della Commissione.
Dichiaro ripresa la sessione del Parlamento europeo, interrotta giovedì 30 maggio 2002.
Onorevoli colleghi, come sapete il principio della trasparenza è ancorato nell'articolo 1 del Trattato sull'Unione europea. La sua entrata in vigore ha segnato una nuova era nella quale le decisioni devono essere adottate nella trasparenza, nel modo più visibile e più vicino ai cittadini. Ciò allo scopo di garantire una maggiore legittimità, un maggiore controllo democratico e una maggiore efficienza delle autorità pubbliche nel sistema democratico.
Il 30 maggio 2001 il Parlamento ha adottato con procedura di codecisione il regolamento 1049/01 sull'accesso pubblico ai documenti di Parlamento, Consiglio e Commissione. Tale regolamento impegnava le Istituzioni ad aprire entro e non oltre il 3 giugno 2002 un registro al quale i cittadini abbiano accesso elettronicamente.
E' con grande piacere che annuncio oggi in nome del Parlamento che dal 3 giugno 2002 tale registro è accessibile al pubblico sul nostro sito al consueto indirizzo 'europarl.eu.int/register?. Su tale sito sono già disponibili ben 24.000 documenti. La procedura per caricare i documenti parlamentari nel registro di cui sopra sta continuando ad un ritmo notevole. Si tratta di uno strumento fondamentale per rafforzare i nostri principi democratici, assolutamente in sintonia con i diritti fondamentali sanciti dall'articolo 6 del Trattato sull'Unione europea e dalla Carta dei diritti fondamentali. E' giusto che il Parlamento sia all'avanguardia in termini europei nella promozione della trasparenza.
Signor Presidente, la settimana scorsa alcuni di noi hanno potuto assistere a una dimostrazione dell'accessibilità dei documenti.
In quanto ex relatrice, insieme all'onorevole Cashman, debbo dire che dobbiamo fare i complimenti all'amministrazione, ai nostri servizi per l'efficienza con cui hanno realizzato il tutto. Spero che i problemi iniziali possano essere risolti velocemente. E' stato comunque fatto un buon lavoro, e allora dobbiamo avere il coraggio di dirlo.
Signor Presidente, in qualità di correlatore per la relazione sull'accesso ai documenti desidero fare mie le parole della collega, onorevole Maij-Weggen. Il nostro è un avvio modesto ma stiamo lanciando il segnale che la trasparenza e il controllo democratico sono gli unici strumenti per collegare il cittadino al progetto europeo.
Desidero complimentarmi con il personale che ha lavorato indefessamente a tale scopo. Ciò è da monito per questo Parlamento: senza l'impegno del personale e dei servizi non potremmo realizzare nulla.
Ho ricevuto una richiesta da parte di 34 deputati volta a chiedere l'aggiornamento alla prossima tornata di luglio di tutti i punti iscritti all'ordine del giorno.
Signor Presidente, come tutti i colleghi sanno, questa tornata la viviamo con rischio della nostra salute, della salute delle persone che lavorano per noi, della salute dei visitatori di questo Parlamento. Lo dicono le analisi che hanno riscontrato la presenza della legionella, lo dice il fatto che diversi colleghi si sono ammalati, e si tratta di malattia di non leggere conseguenze per la salute fisica.
Un minimo di ragionevolezza avrebbe richiesto che tenessimo questa tornata a Bruxelles, in tutta tranquillità, e quindi questo mio sarebbe semplicemente un intervento sulle condizioni minime di sicurezza di questo Parlamento. Purtroppo, siamo un Parlamento che non è libero di decidere nemmeno questo. Io chiedo a tutti e a ciascun collega di votare a favore della proposta di rinvio di tutte le relazioni alla prossima tornata. E', infatti, innanzitutto un problema di sicurezza, di igiene e di salute per tutti noi e per le persone che lavorano con noi e, in secondo luogo, un problema di dignità di questo Parlamento che si abbia il diritto di riunirci come e dove vogliamo. Questo è il voto che stiamo per affrontare. Chiedo a ciascun collega, al di là delle indicazioni, delle discipline, per un minimo di ragionevolezza che ci impone lo stato della situazione, lo stato dei fatti, per quel principio di precauzione che sempre invochiamo nelle relazioni sulla salute, sull'ambiente, eccetera, per il rispetto, se non nostro, almeno delle persone che lavorano con noi, della gente che visita questo Parlamento, ripeto, chiedo di rinviare tutte le relazioni alla prossima tornata.
Signor Presidente, credo che i colleghi di questo Parlamento che mi conoscono sanno che non sono una persona avvezza a creare problemi. Ma in questo caso si tratta di un grave problema di salute pubblica e desidero intervenire innanzi tutto per esperienza personale.
L'autunno scorso, dopo la prima sessione che ha seguito la pausa estiva, sono stata ammalata per circa quattro settimane fino ad essere ricoverata in ospedale per una settimana. Coloro che mi hanno seguito mi hanno detto che a loro avviso si trattava di legionella: non avevo dubbi di averla contratta qui al Parlamento di ritorno dalla pausa estiva. Alcuni altri colleghi mi hanno detto di aver accusato la medesima sintomatologia, anche se in forma meno grave. Il problema è che ciascuno di noi si rivolge al proprio medico nella propria città e quindi forse qualunque collegamento tra i sintomi e il Parlamento va perso.
Ritengo che la questione vada trattata con estrema serietà. E' a rischio non soltanto la nostra salute, ma la salute di quanti lavorano per noi e dei tanti visitatori di questo Parlamento. Mi dicono che non ci sarà acqua calda: ma senza acqua calda come è possibile che i pasti siano preparati in loco secondo norme di igiene e sicurezza?
Ho riflettuto molto attentamente se venire questa settimana. Ho deciso naturalmente che dovevo venire: è un nostro dovere democratico essere presente e espletare i nostri doveri. Ma se questa settimana qualcuno dovesse andarsene da qui accusando dei sintomi, deputato, membro del personale o visitatore che sia, l'amministrazione di questo Parlamento avrà la colpa di aver lasciato che la sessione si tenesse questa settimana e ne sarà responsabile.
Signor Presidente, non è una questione di nazionalità. Del resto vi direi la stessa cosa se fossimo a Bruxelles. In tutti i paesi dell'Unione, in tutti i paesi sviluppati, i problemi di salute, ma anche la mortalità, sono causati principalmente dalle malattie definite di iatrogenesi, cioè quelle che si contraggono all'ospedale oppure per via medicamentosa.
E' uno degli effetti perversi della società ipersviluppata: a volte quello che si somministra per guarire ci fa ammalare. Sono dati ben noti a tutti. Non vogliamo rinfacciarci le nostre malattie. Non vi dirò che dopo essere stato quattro giorni a Berlino ho contratto la tale malattia, il che dimostra che a Berlino si può prendere tale forma di malattia nosocomiale e che non si deve più andare a Berlino. Allora pongo la questione in termini molto semplici. Parlate dei visitatori, ma i visitatori sono stati avvertiti. Al pari di voi, i visitatori se vengono, significa che hanno scelto di venire. Quando voi dite che noi siamo obbligati a venire, poiché, signora lei ha detto che venire è un nostro dovere, le rispondo che abbiamo il dovere di non andarcene. Che immagine trasmetteremmo del Parlamento europeo se avessimo tanta paura dal voler inventare il rischio zero e seminare il panico! Sarebbe deplorevole, sarebbe indegno di noi.
Onorevoli colleghi, molti desiderano intervenire sulla questione ma è stata presentata una proposta e abbiamo sentito un oratore favorevole e uno contrario.
Desidero dire che non appena abbiamo ricevuto indicazioni relativamente alla questione in esame il Collegio dei questori, nella persona dell'onorevole Poos, ha immediatamente informato tutti i colleghi. La Conferenza dei presidenti ne ha discusso la settimana scorsa a Bruxelles e ha chiesto ai servizi del Parlamento in che misura si sentivano sicuri, e rassicurati, che fossimo in grado di sostenere che la decisione di riunirsi qui questa settimana fosse una decisione responsabile.
Inoltre - e mi rivolgo in particolare alla onorevole Wallis che ha detto che la questione va trattata con estrema serietà - considero la cosa con estrema serietà. Ho insistito presso le autorità competenti - che non sono in prima istanza le autorità del Parlamento - la società SERS, il cui Presidente è il sindaco di Strasburgo, e le competenti autorità sanitarie, affinché ci fornissero una attestazione scritta, trattandosi di una questione che in termini di responsabilità chiaramente riguarda i proprietari. In uno degli interventi si è parlato di colpevolezza o di innocenza, ma queste sono cose che riguardano i tribunali.
Signor Presidente, spero che l'Aula non accolga questa richiesta di procedura d'urgenza. Ho fatto da relatore sul problema della base giuridica quando la relazione è stata proposta la prima volta all'attenzione della commissione e del Parlamento. All'epoca, la proposta originaria di istituire un'organizzazione comune del mercato per il solo alcole etilico è stata emendata in commissione per estenderla sia all'alcole di origine agricola, sia a quello sintetico. Dopo un attento esame della questione, la commissione giuridica e per il mercato interno giunse alla conclusione che non era possibile trovare una base giuridica soddisfacente per tale scopo.
Su quella base, la commissione per l'agricoltura e lo sviluppo rurale ha proposto al Parlamento, il quale ha fatto propria questa proposta, il ritiro del progetto per un riesame da parte della Commissione. C'è stato invece un riesame molto rapido che si è accompagnato a un cambiamento sostanziale. Dopo un breve esame la settimana scorsa, la commissione giuridica ha ritenuto persistere tuttora la medesima obiezione sulla base giuridica, in quanto vi è ancora il tentativo di invocare l'articolo 37 per trattare insieme l'alcole di origine agricola e quello sintetico.
Questa proposta è insoddisfacente. Essendo state sollevate serie perplessità sulla base giuridica, nel tentativo di trovare una soluzione nuova a questo problema la commissione competente dovrebbe esigere ancora una volta un attento riesame della base giuridica invece di cercare di giungere a una conclusione affrettata mediante la procedura d'urgenza.
Signor Presidente, non condivido l'opinione dei liberali. Vorrei farle presente,
onorevole collega Schulz, che ciò dipende semplicemente dal fatto che i liberali ieri avevano segnalato la loro intenzione di votare contro. Per questo supponevo che ciò valesse anche per il collega, ma si è trattato di un errore. Non è detto, tuttavia, che ciò che non è ancora accaduto non possa avvenire in seguito.
Entrando nel merito della questione, vorrei far rilevare che questa seconda relazione Ayuso González fa riferimento alla proposta di compromesso del Consiglio. Essa prevede che non si tratti di un'organizzazione comune del mercato, bensì soltanto di una disciplina di mercato. Pertanto l'articolo 10 decade, in quanto stabilisce che in caso di organizzazione comune del mercato siano vietati aiuti nazionali. Visto che in questo caso l'articolo decade, vi prego di votare a favore dell'urgenza.
In ordine all'intervento dell'onorevole MacCormick, ricordo l'articolo 63, paragrafo 4 sulla verifica della base giuridica. Le sue considerazioni saranno tenute in conto al momento della votazione sul merito.
(Il Parlamento approva la richiesta di applicazione della procedura d'urgenza)
Signor Presidente, a nome del gruppo politico al quale appartengo, ma d'accordo anche con il relatore ombra e con i coordinatori della commissione per l'industria, il commercio estero, la ricerca e l'energia, chiedo l'aggiornamento alla tornata di luglio delle mie due relazioni sulle regole di partecipazione delle imprese, dei centri di ricerca e delle università, nonché sulle regole di diffusione dei risultati della ricerca per l'attuazione del programma quadro e del programma Euratom. Ieri sera, dopo un intenso lavoro, si è riusciti a raggiungere un'intesa con il Consiglio. Non è stato possibile porre formalmente in votazione tale intesa in seno alla commissione per l'industria, il commercio estero, la ricerca e l'energia. Chiedo pertanto, a questo punto, l'aggiornamento delle due relazioni.
la dichiarazione della Commissione sulla visita della troika dell'Unione europea in Algeria e firma dell'accordo UE/Algeria,
la relazione A5-0175/2002, presentata dagli onorevoli Morillon e Cohn-Bendit a nome della commissione per gli affari esteri, i diritti dell'uomo, la sicurezza comune e la politica di difesa, sulle relazioni fra l'Unione europea e l'Unione del Maghreb arabo: attuazione di un partenariato privilegiato [2001/2027(INI)].
. (EN) Signor Presidente, la firma dell'accordo di associazione avvenuta a Valencia il 22 aprile conferirà un quadro di riferimento e slancio nuovi alle nostre relazioni con l'Algeria. La Commissione ha sollecitato il Parlamento a esprimere al più presto il suo accordo. La commissione per gli affari esteri, i diritti dell'uomo, la sicurezza comune e la politica di difesa ha già effettuato un primo scambio di opinioni su questo accordo.
La Commissione condivide gran parte dei pareri emersi in questo dibattito, in particolare per quanto concerne la situazione dei diritti umani. Sono particolarmente preoccupanti le questioni relative alle persone scomparse e all'ammissione in Algeria di alcune organizzazioni attive nel campo dei diritti umani.
La settimana scorsa ad Algeri, la troika, sotto la guida del Ministro Piqué, ha incontrato le autorità algerine e in particolare il Presidente Bouteflika e il Ministro degli esteri Belkhadem.
Come ha fatto notare il Ministro Piqué, il dialogo politico è stato ricco, franco e fruttuoso. Si è trattato della prima visita della troika dopo la firma dell'accordo di associazione che apre un nuovo capitolo nelle nostre relazioni bilaterali. E' stata valutata la possibilità di negoziare un accordo ad interim, benché per il momento non si sia raggiunto un accordo su questo punto.
La Presidenza ha dato voce alla nostra soddisfazione nel vedere avviato un dialogo politico regolare, che sarà rafforzato dall'entrata in vigore dell'accordo di associazione. E' stato riconosciuto che le recenti elezioni parlamentari rappresentano un progresso sostanziale nel rafforzamento del processo democratico in Algeria.
La questione delle persone scomparse e dei diritti umani è stata sollevata, ma sfortunatamente troppo di sfuggita, tenuto conto anche della brevità dell'incontro. La Commissione ha ricordato che è stata trasmessa alle autorità algerine una lista delle persone scomparse e che la Commissione è ancora in attesa di una risposta da parte del governo algerino.
Signor Presidente, onorevoli deputati, confesso di essere un po' sorpreso per la dichiarazione della Commissione sul viaggio della troika; forse nella seconda parte del mio intervento avrò occasione di parlare della situazione in Algeria.
Il generale Morillon e il sottoscritto presentiamo una relazione comune sulle relazioni fra l'Unione europea e l'Unione del Maghreb arabo. L'onorevole Morillon è in piena campagna elettorale e purtroppo non è presente, ma oggi lo sostituirà il collega, onorevole Galeote.
L'obiettivo di questa relazione è definire la natura e la struttura delle relazioni fra il Maghreb arabo e l'Unione europea. Intendo proprio il Maghreb e non i paesi del Maghreb arabo considerati singolarmente. Questa è l'idea fondamentale della relazione. Pur concordando sulla necessità di stilare relazioni sulla situazione e sui rapporti dei singoli paesi, Marocco, Tunisia, Algeria, Mauritania o di altri paesi del Maghreb, la nostra idea era anzitutto di vedere se attualmente sia possibile far progredire le relazioni fra il Mediterraneo meridionale, considerato nel suo insieme in quanto possibile soggetto collettivo, e il Mediterraneo settentrionale, vale a dire l'Unione europea.
Preparazione del Consiglio europeo (Siviglia, 21/22 giugno 2002), compresa la situazione tra India e Pakistan
L'ordine del giorno reca le dichiarazioni del Consiglio e della Commissione sulla preparazione del Consiglio europeo di Siviglia del 21 e 22 giugno 2002, compresa la situazione tra India e Pakistan.
Signor Presidente, commenterò brevemente la questione sollevata dall'onorevole Van Orden. Il Parlamento sa molto bene che il Consiglio si è occupato della situazione dello Zimbabwe in diverse occasioni, tra cui anche nell'ambito del Consiglio europeo di Barcellona. Prendo nota della richiesta e le ricordo che lunedì prossimo avrà luogo un Consiglio "affari generali". Ci auguriamo di riuscire ad affrontare l'argomento a livello di Ministri degli esteri e, qualora si rivelasse necessario od opportuno, lo si potrebbe inserire nell'agenda del Consiglio europeo di Siviglia.
Quanto al Consiglio europeo, signor Presidente, nei giorni 21 e 22 giugno si terrà a Siviglia il secondo ed ultimo Consiglio europeo della Presidenza spagnola dell'Unione europea. Nel corso di questo appuntamento verranno affrontati fondamentalmente cinque temi: le riforme economiche, a seguito del Consiglio europeo di Barcellona; lo stato dei negoziati per l'allargamento, processo in cui abbiamo compiuto notevoli passi avanti; le questioni della giustizia e degli affari interni, in particolare la politica di immigrazione; il dibattito sul futuro dell'Europa, con una relazione del Presidente della Convenzione Giscard d'Estaing; gli argomenti che destano maggior preoccupazione nel contesto della PESC (politica estera e politica di sicurezza e di difesa).
Farò brevemente riferimento ai temi appena menzionati. Comincerò da quelli economici, che rappresentano il seguito del Consiglio europeo di primavera. Uno degli elementi essenziali del prossimo Consiglio europeo sarà proprio la prosecuzione del programma avviato dal Consiglio di primavera, che prevedeva un'azione di controllo su determinati argomenti e stabiliva una serie di compiti da rivedere a Siviglia.
Barcellona ha rappresentato il lancio del processo inaugurato con il Consiglio europeo di Lisbona, incentrato su un programma di riforme economiche volte a trasformare l'Unione europea nello spazio economico più dinamico e competitivo nell'ambito della nuova economia della società dell'informazione.
A Siviglia, pertanto, e come proseguimento di Barcellona, saranno esaminate le seguenti questioni: innanzi tutto l'ECOFIN, che si riunirà il giorno 20, prima del Consiglio europeo, e che presenterà una relazione finale sull'attuazione degli orientamenti generali di politica economica. La Presidenza ha intenzione di presentare una relazione sullo stato dei lavori relativi al pacchetto fiscale, che comprende una serie di iniziative sulla fiscalità del risparmio, sulla fiscalità dell'energia e sulla cooperazione con le amministrazioni tributarie.
Si affronterà anche la corporate governance (gestione d'impresa). In tal senso, il gruppo ad alto livello di diritto societario nella sua relazione dovrà riflettere su tre argomenti: il ruolo degli amministratori privi di responsabilità esecutive e dei consigli di amministrazione, la remunerazione dei dirigenti d'impresa e la responsabilità della direzione aziendale in materia di informazioni finanziarie.
Altri temi rimasti in sospeso dal Consiglio europeo di Barcellona che verranno affrontati in occasione del Consiglio di Siviglia sono: la semplificazione e il miglioramento della regolamentazione - la cosiddetta better regulation -; i servizi economici di interesse generale, in merito ai quali la Commissione presenterà la relazione che le è stata richiesta; la fornitura di energia, su cui sarà presentata un'altra relazione; le telecomunicazioni, l'istruzione, la ricerca; le regioni ultraperiferiche e lo sviluppo sostenibile.
Il secondo importante argomento che avevo annunciato riguarda i negoziati per l'allargamento. Se non vi è nulla in contrario, signor Presidente, preferirei non soffermarmi sul tema dell'allargamento, dal momento che oggi avrà luogo un dibattito fondamentale sull'argomento. Pertanto, visto che l'allargamento sarà oggetto di una dichiarazione specifica prevista per questo pomeriggio, ritengo che potremmo abbreviare la discussione e lasciare questo tema per dopo.
Le questioni della giustizia e degli affari interni hanno rappresentato una delle grandi priorità della Presidenza spagnola dell'Unione. A Siviglia essenzialmente si faranno passi avanti in quattro grandi aree, relative ai seguenti temi: innanzi tutto si procederà a una revisione della politica comunitaria di asilo e immigrazione - in particolare con la revisione degli impegni di Tampere -, definendo lo stato della situazione attuale e stabilendo un programma chiaro per rispettare gli impegni assunti nel 1999 durante la Presidenza finlandese, come conseguenza della comunitarizzazione delle questioni della giustizia e degli affari interni, nell'ambito del Trattato di Amsterdam.
In secondo luogo, i Capi di stato e di governo discuteranno un piano globale di lotta all'immigrazione illegale. Successivamente si discuterà un programma e una politica di protezione delle frontiere esterne dell'Unione. In ultimo, si affronterà l'integrazione della politica migratoria nell'azione esterna dell'Unione.
Per quanto riguarda il primo tema citato, il Consiglio europeo, in linea con le conclusioni del Consiglio di Tampere e di quelli successivi, intende esortare il Consiglio ad approvare, entro i termini stabiliti ad Amsterdam, gli strumenti legislativi necessari all'adozione di una politica comune di asilo e immigrazione. Tale politica deve rispettare l'equilibrio tra una serie di principi, quali soprattutto la protezione dei rifugiati, la capacità di accoglienza dell'Unione e degli Stati membri e l'integrazione degli immigrati in situazione legale.
In secondo luogo, i negoziati in corso per l'adozione di una politica comune in materia di asilo e di immigrazione legale riceveranno un impulso se in parallelo l'Unione si doterà di una politica comune di lotta contro l'immigrazione clandestina, che dia risultati concreti a breve e medio termine. Su questa linea, il Consiglio ha approvato lo scorso 28 febbraio il piano di lotta contro l'immigrazione illegale. La questione verrà affrontata anche dal Consiglio europeo.
Oltre alla vigilanza e al controllo rafforzato delle frontiere e dei valichi di confine, gli obiettivi sono quelli di impedire l'attraversamento illegale delle frontiere esterne degli Stati membri dell'Unione, garantendo al contempo ai richiedenti asilo di esercitare il loro diritto a chiedere protezione internazionale. In tale contesto, riveste particolare importanza la comunicazione che la Commissione ha presentato recentemente, intitolata "Verso una gestione integrata delle frontiere esterne degli Stati membri dell'Unione europea".
In ultimo, partendo da quanto concordato nel corso della riunione di Laeken, a Siviglia il Consiglio europeo manifesterà il suo desiderio di approfondire l'integrazione della politica migratoria nell'azione esterna dell'Unione.
Il principio su cui si basa l'azione esterna in materia di immigrazione e asilo con i paesi di origine e di transito dovrà rappresentare un approccio globale, integrato ed equilibrato, che utilizzi in modo coordinato tutti gli strumenti comunitari e degli Stati membri al fine di stabilire una relazione di cooperazione mirata alla gestione congiunta dei flussi migratori, nonché allo scopo di affrontare le cause profonde dei suddetti flussi e della povertà, in vista dell'inserimento di questa dimensione nella politica di aiuto allo sviluppo. Ci si propone anche la pianificazione di una strategia esterna basata su sbarramenti posti immediatamente prima delle frontiere per collaborare alla gestione dei flussi migratori e al loro controllo.
L'altro grande pacchetto di argomenti, a cui ho fatto riferimento all'inizio, riguarda gli affari istituzionali, il dibattito sul futuro dell'Europa e la riforma del Consiglio.
Le questioni di carattere istituzionale che il Consiglio affronterà sono essenzialmente due: il dibattito sul futuro dell'Europa e la riforma del Consiglio dei ministri.
Per quanto riguarda il primo punto, la Convenzione sul futuro dell'Europa ha tenuto la sua seduta inaugurale lo scorso 28 febbraio, come ricorderete, dal momento che ha avuto luogo presso la sede del Parlamento europeo; prima di Siviglia la Convenzione si sarà già riunita cinque volte in seduta plenaria. Sembra inoltre possibile anticipare alcune conclusioni preliminari raggiunte nei dibattiti che hanno avuto luogo fino a questo momento.
Da un lato, la maggior parte dei membri della Convenzione si è dimostrata favorevole a un approfondimento del processo di integrazione europea di stampo realista, in particolare per quanto riguarda la ripartizione delle competenze. Dall'altro, e in relazione ai lavori della Convenzione, il Presidium ha stabilito la costituzione di sei gruppi di lavoro che dovranno presentare le loro conclusioni nel periodo compreso tra settembre e novembre.
A Siviglia, in base a quanto previsto dalla dichiarazione di Laeken, il Presidente della Convenzione Giscard d'Estaing, presenterà una relazione orale sull'andamento dei lavori della Convenzione.
Quanto alla riforma del Consiglio, e conformemente alle conclusioni del Consiglio europeo di Barcellona, la Presidenza deve presentare a Siviglia una relazione sul miglioramento del suo funzionamento e sulle riforme volte ad aumentare la sua efficacia, sulla scorta della relazione presentata dal Segretario generale del Consiglio, con l'obiettivo di garantire maggior trasparenza al processo legislativo e di proporre misure concrete di attuazione.
Vorrei chiarire una cosa che mi sembra ovvia, ma che ritengo utile ripetere, vale a dire che le suddette riforme del Consiglio si riferiscono unicamente a riforme di ordine interno, di organizzazione interna, e che in nessun caso il Consiglio ha intenzione di affrontare temi che richiedono una riforma del diritto primario, dal momento che si tratta naturalmente di questioni di competenza della Conferenza intergovernativa e della Convenzione europea che sta preparando la Conferenza intergovernativa. Si tratta pertanto di affrontare una serie di riforme pratiche che rendano il lavoro del Consiglio europeo più rapido e dinamico, procedendo inoltre, com'è logico, in direzione di un sistema di Consigli in grado di appoggiare il Consiglio europeo.
Mi auguro che il Consiglio europeo possa già cominciare ad attuare una prima semplificazione dei compiti amministrativi per preparare l'Unione al panorama che ci si presenterà dopo l'adesione, quando arriveremo a 25 membri.
In ultimo, il Consiglio europeo, com'è logico e normale, dovrà occuparsi delle relazioni esterne, focalizzando la propria attenzione essenzialmente sui seguenti temi: innanzi tutto la situazione in Medio Oriente. A tale proposito, l'Unione europea porterà avanti i suoi sforzi per giungere a una soluzione negoziale del conflitto, condannando l'uso della violenza e promuovendo la conciliazione come strumento di azione congiunta per il progresso in ambito economico, politico e di sicurezza.
In particolare, il Consiglio si è compiaciuto per la soluzione della crisi della basilica della Natività conformemente al protocollo d'intesa raggiunto dalle parti. I palestinesi coinvolti sono stati trasferiti in diversi paesi dell'Unione - Spagna, Belgio, Irlanda, Italia e Portogallo -, per esservi accolti, per ragioni umanitarie, in conformità della posizione comune raggiunta dal Consiglio lo scorso 21 maggio.
L'adozione di tale posizione comune sottolinea l'impegno dell'Unione europea per raggiungere una pace duratura nella regione mediorientale. Ritengo pertanto che, nel quadro delle ultime azioni, il Consiglio europeo farà un esame della situazione e cercherà nuovamente di dare impulso alle recenti iniziative portate avanti dall'Alto rappresentante Solana, al fine di convocare al più presto una Conferenza di pace.
Al contempo, il Consiglio esaminerà l'evoluzione delle questioni relative alla politica di sicurezza e di difesa, in particolare in merito alla lotta contro il terrorismo e al seguito dato al mandato di Laeken.
L'ordine del giorno reca la relazione (A5-0154/2002), presentata dall'onorevole Hedkvist Petersen a nome della commissione per la politica regionale, i trasporti e il turismo, sulla comunicazione della Commissione al Consiglio e al Parlamento europeo: Protezione dei pedoni: impegni dell'industria automobilistica europea [COM(2001) 389 - C5-0537/2001 - 2001/2216(COS)].
. (SV) Signor Presidente, ogni anno 42.000 persone perdono la vita sulle strade dell'Unione europea. Agli occhi dei nostri concittadini, si tratta di un enorme problema politico. Nel Libro bianco sui trasporti la Commissione ha affermato che, entro il 2010, il numero di vittime della strada deve essere dimezzato. Occorre prendere provvedimenti di vario genere e a ogni livello. Ognuno deve dare il proprio contributo, anche l'industria, perché sappiamo che è ciò che esigono i consumatori. La sicurezza è un tema che fa presa.
Come dovranno essere configurate le autovetture per essere il meno pericolose possibile per l'incolumità degli altri utenti della strada? La proposta di impegno volontario ricevuta dalla Commissione e negoziata con l'industria automobilistica è insufficiente. E' sorprendente che la Commissione abbia potuto accettarla nella versione attuale. Essa è incerta a livello di attuazione e i test EEVC non sono stati presi sul serio, sebbene esistano da oltre 22 anni.
Eppure sono in gioco l'incolumità sulle strade e la vita di altri esseri umani: bisogna essere vigili! La materia è difficile da trattare; ringrazio tutti i relatori ombra della commissione per il lavoro svolto con grande successo e con grande impegno. In seno alle commissioni parlamentari si sono registrate una grande divergenza di vedute, una forte attività delle lobbies e numerose differenze a livello di punti di vista. E' pertanto essenziale partire dalla sicurezza stradale e dalle esigenze dei consumatori.
La nostra risposta alla Commissione contempla tre alternative. La prima consiste nell'accettare l'impegno volontario. La seconda propugna invece una direttiva dettagliata in cui indicare con esattezza come debbano essere configurati veicoli. La terza alternativa è quella di sostenere una direttiva quadro.
La commissione ritiene che l'accordo volontario non sia sufficiente. E' troppo incerto e non lascia spazio ad alcun controllo parlamentare sul modo in cui l'industria automobilistica si fa carico delle proprie responsabilità. L'accordo ha un carattere meno vincolante e non è sufficientemente trasparente nelle sue dinamiche.
Ecco perché la commissione propone una direttiva quadro, come del resto la Commissione europea nella sua comunicazione. Ciò implica che noi, a livello politico, definiamo gli obiettivi, dopodiché gli esperti vigilano sull'esecuzione sotto la sorveglianza e con la collaborazione della Commissione.
La direttiva quadro che proponiamo consta di più elementi. L'obiettivo è che, entro il 2010, ogni modello di veicolo rispetti i requisiti dei quattro test EEVC. Si tratta di un processo da avviare subito. L'EEVC è l'istituzione più avanzata al mondo sul fronte della ricerca in tema di sicurezza stradale, con particolare riferimento alla protezione dei pedoni. A influenzare la progettazione degli autoveicoli devono essere ovviamente test efficaci.
Chiediamo inoltre una valutazione a intervalli regolari del processo e l'invio di relazioni annuali al Parlamento europeo. In tal modo, diveniamo parte del processo e possiamo controllare l'effettiva realizzazione degli obiettivi che abbiamo posto. Riteniamo inoltre che l'EEVC sia l'ente più avanzato anche in tema di metodologie di test e che esso abbia un ulteriore potenziale di sviluppo.
Ecco le richieste avanzate dalla nostra commissione. Ci attendiamo che la Commissione e il Commissario Liikanen confermino l'intenzione di presentare una proposta di direttiva quadro.
Il gruppo PSE avrebbe voluto di più su alcuni punti, per esempio evidenziando i meriti dei test EEVC in modo molto più esplicito e definendo un chiaro obiettivo intermedio, così da rendere più lineare lo sviluppo della protezione dei pedoni da qui al 2010. Il gruppo PSE chiede inoltre che la Commissione presenti al più presto la direttiva quadro, preferibilmente entro fine anno. E' essenziale per dimostrare che la Commissione fa sul serio.
Come abbiamo visto, la materia è assai controversa. Abbiamo raggiunto un compromesso e, pertanto, intendiamo sostenerlo per assicurare il massimo consenso sulla richiesta di una direttiva quadro come migliore soluzione al problema della sicurezza stradale.
Il mio gruppo, pertanto, appoggerà le proposte formulate dalla commissione nella relazione ed io esorto gli altri deputati a fare altrettanto. Approviamo un compromesso che, pensando agli utenti della strada, ritengo sia stato ben negoziato.
Signor Presidente, ringrazio la onorevole Hedkvist Petersen, che è riuscita a comporre in un equilibrato compromesso gli interessi dei vari settori del Parlamento. In qualità di relatore della mia commissione - la commissione giuridica -, rilevo che noi eravamo favorevoli alla proposta di accordo volontario avanzata dalla Commissione, convinti come siamo che il pacchetto, nel suo complesso, abbia raggiunto gli obiettivi che la onorevole Hedkvist Petersen si prefiggeva. Il pacchetto porterà a salvare vite umane con più rapidità di qualsiasi altra proposta e affronta seriamente 'esigenza di migliorare gli standard delle automobili. C'è però un punto cruciale che la onorevole Petersen non ha menzionato: il pacchetto consentirà all'industria - e a tutte le altre parti in causa - di affrontare il problema in una prospettiva assai più ampia, in quanto tutti sappiamo che, aumentare la flessibilità del frontale per alleviare le conseguenze di un incidente, è un'opzione secondaria. Noi miriamo invece a scongiurare incidenti in cui siano coinvolti gli utenti vulnerabili della strada installando sulle vetture dispositivi di prevenzione; rammento a tale proposito che il pacchetto prevede l'inserimento di sistemi di frenaggio antibloccanti (ABS) nella dotazione standard delle vetture. Dobbiamo inoltre considerare la progettazione della rete viaria, l'educazione stradale ed altri elementi; la nostra dev'essere un'opera collettiva e di ampio respiro.
Vorrei soffermarmi sull'importante argomento degli standard progettuali. Per formazione professionale, sono ingegnere del settore automobilistico e quindi conosco i laboratori ove si effettuano i test; ho anche discusso con gli ingegneri sul problema di costruire autovetture meno pericolose per i pedoni. Non è certo un nodo facile da sciogliere; alcuni gruppi hanno affrontato la problematica che ne deriva in modo grossolanamente semplicistico. La onorevole Hedkvist Petersen ha implicitamente affermato che l'industria tratta la questione con una certa negligenza, ma le visite che ho effettuato presso i laboratori hanno dimostrato che non è così.
La onorevole Petersen ha però ragione di dire che dobbiamo pensare ad una vasta gamma di test. Stamani invito l'industria a lavorare insieme alla Commissione per riunire in un gruppo i migliori talenti nel campo dell'ingegneria e della progettazione, insieme a tutti gli altri interessati: tale gruppo dovrà elaborare i migliori test possibili, alla luce della tecnologia odierna - e non della tecnologia del 1998, sui cui si basano gli attuali test EVVC.
Signor Presidente, onorevoli colleghi, innanzitutto ringrazio il Commissario Liikanen, perché la Commissione ha compiuto un importante passo avanti, indicando la strada da seguire per il futuro. Sappiamo che, quando sorgono dei problemi, la soluzione più semplice consiste nel risolverli con incentivi, con sovvenzioni. Il sesto programma quadro per la ricerca contiene molti stimoli a fare ricorso a metodi scientifici per migliorare la situazione. Il secondo punto è avere norme - a livello europeo e nazionale - che s'incentrano sul principio del reciproco riconoscimento e che consentono la concorrenza sul mercato.
Il terzo passo giunge ora ed è rappresentato dall'impegno volontario - ed è questo l'aspetto nuovo e sensazionale. Ormai entrambe le parti esercitano una notevole pressione: si deve prima giungere ad una soluzione concordata e poi si possono introdurre ulteriori criteri per applicare effettivamente tali soluzioni. Da un canto, come originariamente previsto, soltanto a livello di accordo, ma ciò comporta per chiunque sottoscriva quell'accordo anche rischi e impegni - il che implica alcuni problemi -, oppure, dall'altro, come avviene adesso, con una direttiva quadro molto snella, in cui ci limiteremo a fissare un calendario e a stabilire metodi di controllo e di valutazione, in modo che Parlamento e Commissione abbiano la possibilità di monitorare i progressi registrati.
Il mio auspicio - e credo che questo sia anche il desiderio della commissione per l'industria, il commercio estero, la ricerca e l'energia - è che questa direttiva quadro non sia più lunga di una pagina. Ciò fungerebbe da esempio, consentendoci di essere sempre aggiornati, fissando i principi, mantenendo una normativa snella e permettendoci di lavorare in maniera orientata verso le esigenze del futuro. La ringrazio, signor Commissario, per l'eccellente lavoro svolto.
Signor Presidente, innanzitutto ringrazio la relatrice e la Commissione, che ha avuto il coraggio di varare misure di autoregolamentazione per impegnare l'industria e le autorità pubbliche ad assicurare una migliore tutela dei pedoni, come necessario. Io vengo da una cultura in cui l'autoregolamentazione è un fenomeno assai frequente. Sono una grande fautrice di questo approccio, perché l'autoregolamentazione assicura per lo più il livello tecnologico più avanzato, il che va bene anche all'industria. Inoltre essa garantisce una notevole rapidità. Il processo legislativo è molto più lento. Va però rispettato un requisito: ossia che gli accordi di autoregolamentazione siano ben controllati.
Se mi chiedete quale sia la mia opinione - e la onorevole Petersen lo ha appena detto -, io sono sempre rimasta soddisfatta delle misure di autoregolamentazione e non ho ritenuto necessario, per antonomasia, adottare una normativa. Il Parlamento decide a favore di quest'ultima: io accetterò tale decisione. Occorrerà allora varare una direttiva snella, che lasci aperte sufficienti opportunità per integrare di continuo nuovi punti, in modo da tenere il passo con il livello tecnologico più avanzato. Io sono una grande fautrice dell'autoregolamentazione, perché penso che la Commissione europea dia corso con eccessiva lentezza a tutta una serie di iter.
Quale ultimo punto, riprendo il parere della commissione per l'ambiente, secondo cui occorre intervenire con un whish lap. Ciò non ha nulla a che vedere con questo tema, ma con un problema di sicurezza che intacca la salute di molte persone e causa enormi costi sociali. Non per nulla ho lasciato questo aspetto come ultimo punto. So che su questo terreno si fa troppo poco.
Ho presentato diverse interrogazioni scritte, alle quali mi viene invariabilmente risposto: sì, faremo qualcosa. Lo abbiamo già esaminato nell'ambito del quarto programma quadro. Perché ci vuole tanto tempo per affrontare problemi legati al tentativo di impedire che si verifichino incidenti e che si generino costi supplementari? Accennavo al quarto programma quadro: ora stiamo già analizzando il sesto programma quadro di ricerca e sviluppo. Occorre cambiare qualcosa!
Signor Presidente, chiedo al Commissario non solo di consultare quanto prima l'industria per intraprendere qualcosa a favore della tutela dei pedoni, magari anche con un'autoregolamentazione, ma anche di affrontare gli altri problemi.
Dichiaro ripresa la sessione del Parlamento europeo, interrotta giovedì 13 giugno 2002.
Ho ricevuto una richiesta del gruppo PPE-DE e del gruppo PSE volta a sostituire il punto 4 della discussione su problemi di attualità, urgenti e di notevole rilevanza "Democrazia in Afghanistan" con un nuovo punto: "Crisi in Argentina".
Signor Presidente, vorrei fare una proposta: poiché attualmente abbiamo soltanto quattro voci iscritte all'ordine del giorno per le urgenze, e Regolamento e prassi ci consentono di averne cinque, proporrei di aggiungere l'Argentina invece di sostituirla a un'altra voce.
Signor Presidente, il mio gruppo, il gruppo socialista, è dispostissimo a parlare dell'Afghanistan e di Cuba in settembre, ma desidera che ambo i punti vengano adeguatamente preparati in sede di commissione per gli affari esteri. Abbiamo la sensazione che ambedue i temi non debbano essere trattati estrapolandone un solo aspetto, bensì che occorra una discussione approfondita. Possiamo quindi prevedere ambo i temi all'ordine del giorno di settembre, sia Cuba che l'Afghanistan. Pertanto appoggiamo l'idea di sostituire l'Afghanistan con l'Argentina.
Signor Presidente, vorrei dire semplicemente che il nostro Gruppo appoggia in toto la proposta dell'onorevole Wurtz e auspica l'aggiunta della voce Argentina alle urgenze. E' ovvio che dell'Argentina bisogna parlare poiché si tratta di un'urgenza e urgenza non significa soltanto pronunciare un discorso. Si sono verificati eventi che io, per esempio, non vedo nella stessa ottica dell'onorevole Wurtz. Hanno avuto luogo alcuni fatti, vi sono state delle denunce su quanto accaduto in Afghanistan ed è ruolo del Parlamento discutere di tutto ciò e chiarire un po' la situazione. Ritengo pertanto che sia assolutamente necessario tenere fin d'ora un dibattito sull'Argentina e sull'Afghanistan, invece di rinviare l'argomento a settembre.
Se la discussione deve sfociare in un'interrogazione alla Commissione o al Consiglio, benissimo, si proseguirà il dibattito in settembre e in ottobre con un'interrogazione al Consiglio e alla Commissione.
Non desidero aprire una discussione su questo argomento in quanto sarebbe contrario al Regolamento. L'onorevole van den Berg difende la proposta del gruppo socialista. Metto pertanto ai voti la sostituzione del punto 4 "Democrazia in Afghanistan" con un nuovo punto "La crisi in Argentina".
Signor Presidente, intervengo per una mozione di procedura, dovremmo oggi festeggiare la nascita ufficiale del Tribunale penale internazionale. Purtroppo ieri alle Nazioni Unite gli Stati Uniti hanno espresso il loro veto contro il mandato ONU della Sfor in Bosnia, alla quale partecipano molti paesi della UE.
Tengo a esprimere le mie più forti obiezioni contro l'applicazione di questo veto al Consiglio di sicurezza, perché nella pratica blocca non solo il mandato delle Nazioni Unite in relazione alla Sfor, bensì anche la politica estera irlandese e di altri paesi che operano all'interno della Sfor in base al mandato ONU. L'Irlanda pertanto potrebbe essere costretta a ritirarsi dalla Sfor perché se questo veto persiste il mandato ONU verrà meno.
Le chiedo di trasmettere almeno le mie obiezioni, se non quelle di molti altri membri di questo Parlamento, nei confronti dell'operazione statunitense. E' incredibile che gli Stati Uniti stiano cercando di agire al di fuori delle norme del diritto internazionale. E' incredibile che vogliano che il loro personale non sia perseguibile quando si rende partecipe di violazioni dei diritti umani. E' inaccettabile per questo Parlamento e non dovrebbe accettarlo nemmeno l'Unione europea.
Onorevole De Rossa, abbiamo anche la possibilità di discuterne all'ordine del giorno di mercoledì mattina, dopo le dichiarazioni del Consiglio e della Commissione, ma dalle reazioni qui in Aula è già chiaro qual è il parere preponderante sulla materia.
Signor Presidente, intervengo per una mozione di procedura, alle prime ore dell'alba di giovedì scorso, un autobus con 43 studenti della Largs Academy nello Ayrshire, in Scozia, è rimasto coinvolto in un tragico incidente nei pressi del villaggio francese di Bierre-les-Semur, vicino a Digione, in Borgogna. Purtroppo una ragazza di 15 anni, Katherine Fish, è rimasta uccisa. Uno degli insegnanti che accompagnava il gruppo ha perso un braccio; molti ragazzi sono rimasti gravemente feriti e si trovano tuttora in ospedale a Semur-en-Auxios o a Digione. Coloro che invece hanno riportato ferite più lievi sono stati riportati a casa in Scozia con un volo speciale.
Sono certo che gli altri deputati scozzesi desiderino unirsi a me nell'esprimere il nostro profondo sconcerto per questo tragico incidente e la nostra profonda gratitudine al Sindaco di Bierre-les-Semur, Michel Neugnot, e ai servizi di emergenza, al personale medico e agli abitanti della zona, che sono intervenuti con grande senso di preoccupazione, compassione e umanità prendendosi cura dei ragazzi e degli insegnanti nel periodo immediatamente successivo all'incidente e nel dare sostegno a molti genitori che si sono precipitati dalla Scozia per stare accanto ai propri figli. Il popolo scozzese è rimasto profondamente colpito dalla gentilezza e dal senso civico di queste brave persone, molte delle quali si sono offerte volontarie per aiutare e dare conforto alle vittime dell'incidente.
Spero che l'Aula voglia unirsi a me nel ringraziare sinceramente tutti coloro che hanno aperto i loro cuori a questi coraggiosi studenti coinvolti nell'incidente. Auguriamo ai feriti una pronta guarigione e inviamo le nostre più sentite condoglianze ai genitori e ai parenti di Katherine Fish.
Signor Presidente, come ho già avuto occasione di chiederle per iscritto, è urgente che il Consiglio chiarisca fino in fondo i gravi eventi che hanno coinvolto centinaia di cittadini europei, comprese delegazioni di partiti politici e deputati portoghesi, che intendevano recarsi alla manifestazione del 22 giugno a Siviglia, in occasione del Consiglio europeo e ai quali è stato impedito di attraversare la frontiera fra Portogallo e Spagna, mentre alcuni sono stati vittime di violenze da parte della polizia spagnola e hanno subito il sequestro di materiale fotografico e audiovisivo.
Poiché tali avvenimenti costituiscono una flagrante violazione dei diritti, delle libertà e delle garanzie fondamentali, segnatamente il diritto di manifestare e a riunirsi, è importante chiarire le responsabilità e le ragioni di tali atti affinché non debbano ripetersi in futuro. E' essenziale altresì chiarire se d'ora in poi la libera circolazione delle persone e il diritto di manifestare e riunirsi saranno messi in discussione ogni volta che si terranno vertici europei, la qual cosa in verità sarebbe un grave attentato alla democrazia, nonché una limitazione inaccettabile del diritto di protestare e di indignarsi. Il Parlamento portoghese ha già preso posizione al riguardo perché sono stati direttamente coinvolti in quella situazione anche deputati del parlamento nazionale. Pertanto, signor Presidente, le chiedo di ottenere dal Consiglio tutte le delucidazioni su questi gravi accadimenti verificatisi alla fine della Presidenza spagnola.
Signor Presidente, chiedo la parola per unirmi alla onorevole Ilda Figueiredo e aderire alla richiesta di delucidazioni da parte del Consiglio e della Commissione sui gravi incidenti occorsi alla frontiera luso-spagnola. Tali incidenti vanno condannati e occorre trarne le debite conseguenze. In Portogallo hanno sollevato un'ondata di emozioni, una tempesta politica, e quest'Assemblea non può restare indifferente a quanto avviene in un paese membro dell'Unione europea. Il diritto di manifestare, il diritto alla libera circolazione sono diritti costitutivi della cittadinanza europea e non possono essere violati se non per forti ragioni e non senza che questa Assemblea prenda posizione e protesti.
la relazione (A5-0247/2002), presentata dall'onorevole Färm a nome della commissione per i bilanci, sul bilancio 2003 in vista della procedura di concertazione che precede la prima lettura del Consiglio [2002/2027(BUD)];
la relazione (A5-0246/2002), presentata dall'onorevole Podestà a nome della commissione per i bilanci, sul bilancio 2002: profilo di esecuzione, storni di stanziamenti e bilanci rettificativi e suppletivi;
la relazione (A5-0248/2002), presentata dagli onorevoli Podestà e Kathalijne Maria Buitenweg a nome della commissione per i bilanci sul progetto di bilancio rettificativo n. 3/2002 dell'Unione europea per l'esercizio 2002.
. (SV) Signor Presidente, signora Commissario, onorevoli colleghi, uditorio tutto, il Parlamento europeo si sforza di far sì che il bilancio per l'esercizio 2003 rappresenti un vero elemento riformatore. Le prospettive che lo rendono necessario sono due. Da un lato, l'evento storico dell'ampliamento, dall'altro la necessità di riformare l'Unione europea in più ambiti.
Buona parte del processo di bilancio si svolgerà naturalmente quest'autunno, ma sperabilmente sarà possibile risolvere una serie di questioni di rilievo già a luglio, nella conciliazione in concomitanza con la prima lettura del Consiglio. Il documento ora in discussione, e che verrà posto in votazione oggi, mira a conferire alla delegazione del Parlamento un mandato speciale in vista di tale conciliazione con la Presidenza danese e con la Commissione.
Nell'accordo interistituzionale che disciplina tali conciliazioni sono indicati tre ambiti da trattare in via prioritaria: l'agricoltura, gli accordi di pesca e la PESC. Sospetto che, quest'anno, non andremo molto lontano né sull'agricoltura, né sulla politica della pesca. Quanto all'agricoltura, attendiamo dalla Commissione una proposta di revisione di medio periodo, mentre per quanto concerne la riforma della politica della pesca mancano tuttora numerosi dettagli concreti. Tuttavia, intendiamo ugualmente affrontare proprio questi temi.
Quanto all'agricoltura, abbiamo una serie di rivendicazioni ben precise. La riforma della politica agricola dovrebbe comportare proprio il trasferimento di risorse dalle tradizionali organizzazioni comuni dei mercati allo sviluppo rurale. Parimenti, intendiamo portare avanti una serie di istanze in materia di dimensione ecologica, prevenzione di ulteriori epizoozie rovinose eccetera. Speriamo insomma che alcuni temi possano essere affrontati già in luglio.
Quanto alla pesca, noi chiediamo soprattutto di essere informati sulle intenzioni del Consiglio in vista del seguito. Speriamo di poter ottenere gli stanziamenti necessari per continuare a stringere accordi di pesca con una serie di paesi importanti. E, naturalmente, confidiamo che ciò sarà possibile senza rivivere la drammatica situazione dell'anno scorso, quando l'intero accordo con il Marocco si è bloccato dando adito a una situazione difficile per il processo di bilancio nel suo insieme. Restano tuttora da mantenere le promesse fatte l'anno scorso: 27 milioni per il sostegno alla riconversione delle flotte di pesca spagnola e portoghese.
Credo che potremo definire alcuni dettagli in merito, ma abbiamo in mente anche altri temi di grande rilevanza. Anzitutto, la PESC. Noi speriamo di poter intavolare un serio dibattito sugli importi necessari specie per consentire all'Unione di dispiegare nuove forze di polizia in Bosnia che subentrino alle nostre truppe militari sinora di stanza in quel paese. Speriamo inoltre di poter dar vita a un primo dibattito su alcuni punti importanti. Occorrerebbero quantomeno ulteriori informazioni sulle intenzioni della Commissione e del Consiglio circa l'impegno in Afganistan e in Medio Oriente. Informazioni decisive per risolvere le difficoltà di bilancio sulla spesa esterna.
La nostra valutazione è che le risorse sono insufficienti. Il fatto che vi siano risorse troppo scarse alla categoria 4, ossia per la politica estera e la cooperazione allo sviluppo, costituisce un problema strutturale. Occorre trovare il modo per un ulteriore apporto di fondi. Ciò potrebbe avvenire in base alle proposte presentate dalla Commissione, ma che sappiamo essere sgradite al Consiglio, in merito a uno specifico strumento di flessibilità per le spese esterne. Il Parlamento europeo ha presentato una soluzione alternativa in questo contesto, ossia un più attivo uso della riserva per gli aiuti in caso di catastrofe. Sarebbe molto positivo poter raggiungere una soluzione al riguardo già a luglio.
Il dibattito sull'ampliamento sarà, con ogni probabilità, il tema dominante nella conciliazione di luglio. Occorre discutere anzitutto delle risorse amministrative necessarie per preparare l'ampliamento in seno alle Istituzioni dell'Unione. Tengo a sottolineare quanto ciò ci stia a cuore. Il calendario dell'ampliamento va rispettato e, pertanto, i preparativi debbono avere inizio quanto prima. E' della massima importanza giungere a un accordo sulle spese amministrative di cui alla categoria 5 nella conciliazione di luglio.
Ma la priorità all'ampliamento non comporta automaticamente la possibilità di largheggiare in spese per il personale e altre voci amministrative. Dobbiamo infatti mostrarci in grado di procedere attivamente a nuove definizioni di priorità specie in ambito amministrativo. Come ogni altra moderna amministrazione, anche l'Unione deve essere capace di affinare le proprie modalità di lavoro, di ridefinire le sue priorità e di divenire più efficiente e moderna, prima di chiedere ulteriori fondi. La commissione per i bilanci ha dunque deciso di opporsi all'uso dello strumento di flessibilità alla categoria 5. Non lo riteniamo conforme alle regole. Il punto di partenza non può essere il semplice ricorso allo strumento di flessibilità.
Ebbene, noi sappiamo che la Commissione chiede risorse per 500 nuovi posti a copertura dell'ampliamento. Sono convinto della necessità di questi nuovi posti, ma occorre ugualmente porre una serie di interrogativi, prima di autorizzare un simile aumento. Oggi, in seno alla Commissione, a occuparsi dell'ampliamento sono oltre 800 persone, di cui circa 300 nella DG 'Allargamento?. Una volta compiuta la grande transizione connessa all'ampliamento, dovrà essere possibile il riposizionamento di queste stesse risorse nel contesto dei lavori per un'Unione ormai ampliata. Insomma, occorrono ulteriori elementi prima di poter dire semplicemente 'sì? a 500 nuovi posti.
Idem dicasi per la riforma delle relazioni esterne. Con la riforma dell'amministrazione preposta alla politica estera e di cooperazione, nel 2000, erano già state promesse una ulteriore riforma e una revisione nel 2002. Nella dichiarazione politica annuale della Commissione è stata promessa ancora una verifica dell'operato e dell'efficienza della DG 'Relazioni esterne?. Ebbene, vogliamo vedere risultati al riguardo, prima di dire 'sì? a 500 nuovi posti.
Stiamo inoltre lanciando due nuovi progetti: l'uno consiste in un'azione allargata nelle regioni di frontiera con il coinvolgimento delle PMI di tutta l'Unione, l'altro riguarda la semplificazione amministrativa dell'intera Unione europea. Si tratta di un progetto estremamente urgente.
. Onorevoli colleghi, la relazione odierna, decisa all'inizio dell'anno dalla commissione per i bilanci, si pone nell'ottica di un rafforzamento dei poteri di monitoraggio sul bilancio dell'Unione europea nel corso della sua esecuzione. Con questa relazione la commissione per i bilanci intende far rispettare il compito istituzionale di adozione del bilancio europeo, compito che i Trattati hanno conferito al Parlamento, sorvegliando la convergenza tra il bilancio votato e l'esecuzione finanziaria. Questa, infatti, si rivela una condizione indispensabile per il rispetto delle priorità politiche che il Parlamento decide annualmente nel documento finanziario, condizione che, a volte, la Commissione tende a dimenticare.
La commissione per i bilanci ha voluto perseguire due obiettivi: fotografare la situazione del primo semestre per individuare i primi sintomi di scostamento dal bilancio votato e indicare alla commissione gli orientamenti per il secondo semestre. Il fatto che, durante il periodo di applicazione delle prospettive finanziarie 2000-2006, non vi sia stato alcun aumento del massimale delle risorse proprie rende ancor più necessario il raggiungimento di tali obiettivi, che permetteranno di migliorare la qualità della spesa.
In quest'ottica, il monitoraggio attuato dal Parlamento evidenzia due tipi di problematiche: l'utilizzo eccessivo e talvolta improprio degli strumenti di flessibilità finanziaria e lo scarso livello di esecuzione che caratterizza alcune rubriche. Per avere un'idea quantitativa di quanto stiamo trattando, basti pensare che, solo nell'esercizio finanziario in corso, la Commissione ha già presentato storni per un volume complessivo di 250 milioni di euro e che, per esempio, nel corso della procedura del bilancio 2001, oltre 2 miliardi di stanziamenti di pagamenti sono stati trasferiti mediante storni. Per migliorare questa situazione la Commissione presenta, a partire da quest'anno, una programmazione dell'esecuzione.
Questo nuovo strumento, voluto dal Parlamento d'intesa con il Consiglio, permetterà un controllo più preciso della situazione, anche se non ancora perfetto. Riteniamo, infatti, che la Commissione debba presentare tale programmazione nel momento stesso in cui presenta le richieste all'autorità di bilancio e deve inoltre presentare queste informazioni in modo più disaggregato. In sintesi, per garantire un legame più stretto e sistematico con gli stanziamenti votati inizialmente, ogni richiesta di storno dovrebbe tener conto del bilancio votato, dell'attuale esecuzione, dei profili di esecuzione presentati dalla Commissione, di un calendario per l'esecuzione del saldo rimanente sulla linea di provenienza e delle analisi condotte dalle nostre commissioni parlamentari. Se tali informazioni non saranno ritenute soddisfacenti, lo storno verrà respinto. In linea di principio non verranno quindi accettate domande di storno che riducano le linee di bilancio votate dal Parlamento.
I bilanci rettificativi e suppletivi sollevano, invece, un altro tipo di problema e permettono di far fronte a situazioni impreviste o introdurre gli aggiustamenti necessari al bilancio a seguito della chiusura dei conti dell'esercizio precedente. E' stato infatti grazie al BRS 1 che è stata trovata una soluzione per il finanziamento della Convenzione; il BRS 2, ma anche il BRS 3 - che sarà trattato oggi - hanno in pratica restituito agli Stati membri un importo globale di quasi 14 miliardi di euro di stanziamenti di pagamento non liquidati nell'esercizio precedente.
Al fine di migliorare i risultati e l'immagine dell'Unione europea, con questa relazione si vuole spingere la Commissione a presentare un piano che indichi lo scadenzario per i pagamenti del 2001 annullati, a fornire entro il 30 settembre una seria valutazione dello stato di pagamenti per il 2002, ad accelerare o disimpegnare i pagamenti dei vecchi impegni anche cancellando gli stanziamenti di impegno divenuti obsoleti. Allo stato attuale, la Commissione prevede una percentuale di esecuzione di fine anno, del 100 per cento per gli impegni e del 97 per cento per i pagamenti. Nel 2001 questo era solo del 72 per cento e, se tali risultati saranno raggiunti, avremo fatto dei progressi reali.
Per quanto riguarda i prossimi BRS, sicuramente la ricostruzione dell'Afghanistan e probabilmente la questione mediorientale potrebbero necessitare di risorse supplementari. Per la ricostruzione in Afghanistan gli stanziamenti supplementari potranno essere utilizzati solo se la Commissione sarà in grado di dimostrare che gli stanziamenti già iscritti in bilancio siano stati spesi correttamente, anche tenuto conto degli impegni degli altri donatori.
Cari colleghi, come vedete, si tratta di una relazione per certi aspetti tecnica, ma che dimostra quanto sia necessario che tutte le commissioni del nostro Parlamento si impegnino per il controllo dell'Esecutivo. Voglio dire che, in questi mesi, grazie all'eccellente cooperazione di tutti i relatori di bilancio delle varie commissioni e insieme al collega Färm abbiamo creato diversi gruppi di monitoraggio delle varie politiche. Se la situazione migliora, ciò sarà grazie anche all'impegno, qualche volta oscuro, dei relatori di bilancio. Le commissioni parlamentari potranno così, in futuro, rendere ancora più effettivo il controllo democratico del Parlamento sulla Commissione.
Ricordo che, alla data del 15 giugno, i pagamenti in sospeso ammontavano ad oltre 111 mila miliardi di euro, superando il bilancio annuale dell'Unione europea. Anche se questo dato corrisponde alla naturale ripartizione dei pagamenti nel tempo, è comunque necessario un impegno costante della Commissione per ridurre il peso del passato. L'annullamento di 97 milioni di vecchi stanziamenti d'impegno è un passo, sia pur timido, nella giusta direzione.
Da ultimo, vorrei ricordare che, se la collaborazione con la Commissione è stata in questi mesi sicuramente proficua, probabilmente dovremo però convergere in un'azione comune perché il risultato sia più attinente a quello che l'autorità di bilancio ha votato all'inizio dell'anno.
. (NL) Signor Presidente, signora Commissario, onorevoli colleghi. La rettifica del bilancio 2002 contiene anche alcune spese amministrative di cui intendo parlare.
Il processo verbale della seduta di ieri è stato distribuito. Vi sono osservazioni?
Signor Presidente. ieri, quando l'onorevole Cappato ha chiesto informazioni sull'iscrizione all'ordine del giorno della Conferenza dei presidenti di una proposta di risoluzione sottoscritta da un decimo dei deputati di questo Parlamento, il Vicepresidente Schmid ha annunciato una risposta per il pomeriggio. Vorrei ricordare che ieri, alle ore 17.00, io ho iniziato uno sciopero della sete, dopo ventiquattr'ore da uno sciopero della fame, proprio per questa ragione: già una volta questa proposta di risoluzione è stata sottratta alla decisione dell'organo politico. Mi auguro ora che troviate il tempo per restituire all'organo politico le proprie funzioni e la propria dignità.
Onorevole Turco, in merito alla questione da lei sollevata consulterò la Conferenza dei presidenti che si riunirà giovedì.
Signor Presidente, vorrei indicare un problema linguistico riguardante l'emendamento n. 11 della mia relazione, che abbiamo votato ieri. Per far onore alla grammatica e alle Istituzioni, la frase dovrebbe essere la seguente: "La dotazione finanziaria per l'attuazione del presente regolamento per il periodo 2000-2006 è pari a 4.700 milioni di euro. Sarà oggetto di una revisione a metà percorso, sulla base dei risultati di esecuzione del presente regolamento". Il resto dell'emendamento rimane invariato.
A quanto mi risulta i servizi si stanno già occupando del problema da lei segnalato.
Signor Presidente, una delegazione del parlamento democraticamente eletto di Taiwan ieri ci ha onorati della sua presenza qui a Strasburgo, su invito di alcuni europarlamentari. Lei ha reso omaggio alla suddetta delegazione ricevendola e concedendole un colloquio.
La visita, però, si è conclusa in un modo che ha fatto provare vergogna a me come - credo - a molti altri colleghi. I nostri ospiti sono dovuti partire ieri notte, in tutta fretta, perché le autorità francesi avevano concesso loro un visto di sole 24 ore. Tutti i tentativi fatti da alcuni deputati per ottenere un prolungamento del visto o un visto di maggiore durata sono falliti di fronte alla caparbietà delle autorità francesi.
Vorrei rivolgerle due domande, signor Presidente. Primo: ritiene che tale atteggiamento di rifiuto del visto, per motivi - credo - puramente politici, sia conciliabile con i principi dell'Unione europea, che considera la libertà, compresa la libera circolazione di tutte le persone, un diritto fondamentale? Secondo: ritiene anche lei, come me ed altri colleghi del Parlamento europeo, che questo episodio rappresenti una grave contrarietà ed arrechi pregiudizio ai lavori del Parlamento europeo a Strasburgo? Se sì, cosa ha intenzione di fare in proposito?
Non è la prima volta che politici di alto livello dello Stato in questione si sono visti rifiutare la concessione del visto e questa non è l'unica sede di lavoro del Parlamento europeo in cui tale problema si è presentato. Direi comunque che vedo il bicchiere mezzo pieno, nel senso che se non altro ieri le autorità hanno consentito una visita che, per quanto breve, rappresenta in ogni caso un risultato che per alcuni membri della delegazione non era stato possibile ottenere in precedenti occasioni.
Ieri è stato quindi compiuto un piccolo passo avanti verso l'obiettivo di conciliare il diritto del Parlamento di svolgere la propria attività e quello di poter assicurare che chi viene invitato dal Parlamento o dalle sue commissioni possa realmente effettuare la visita.
Signor Presidente, il punto che vorrei affrontare riguarda l'arredo dell'edificio che ospita il Parlamento, una questione che sento spesso sollevare dai miei gruppi di visitatori. In Parlamento siamo orgogliosi, a buon diritto, di poter parlare, ascoltare e leggere tutti quanti nelle nostre rispettive lingue madri. Molti gruppi di visitatori però mi chiedono come mai le scritte, le indicazioni ed anche tutte le iscrizioni elettroniche all'interno del Parlamento siano in una sola lingua. Ritengo sia un'esigenza di identificazione, anche visiva, con il modo di presentarsi del Parlamento. In fin dei conti attualmente si parlano undici lingue in questo edificio e penso ci siano possibilità tecniche per provvedere all'installazione di dispositivi adeguati. Il 90 per cento dei miei gruppi di visitatori non parla francese, ma se andiamo a vedere, ad esempio, i piani di evacuazione riportati su ogni "totem", tanto per usare una nostra espressione di gergo, questi sono solo in francese. Le istruzioni sulle procedure da seguire in caso di emergenza sono scritte esclusivamente in tale lingua. A dire il vero, questo stato di cose non mi sembra confacente al Parlamento europeo. La prego pertanto di dare istruzioni ai servizi affinché elaborino un progetto in grado di dare espressione anche visivamente al plurilinguismo, di cui, a ragione, siamo orgogliosi.
Si tratta di un utile suggerimento. Dovremmo riferirlo innanzi tutto al Collegio dei Questori e, se possiamo trovare un modo adeguato per metterlo in pratica, sarebbe una buona idea.
Signor Presidente, desidero ribadire quanto già detto dall'onorevole Sakellariou a proposito del presidente del Parlamento di Taiwan e della sua commissione per gli affari esteri. Signor Presidente, le chiedo di far presente alle autorità francesi che il Parlamento europeo deve poter lavorare qui a Strasburgo alle medesime condizioni che a Bruxelles: se il presidente del parlamento democraticamente eletto di Taiwan e la sua commissione esteri fossero stati invitati a Bruxelles anziché a Strasburgo, la delegazione si sarebbe potuta fermare più di 24 ore e non sarebbe stata costretta ad andarsene così indignitosamente come ieri.
L'ordine del giorno reca la dichiarazione del Presidente in carica del Consiglio sul programma di attività della Presidenza danese.
Nell'introdurre questo punto, vorrei ringraziare, a nome del Parlamento e dei presidenti dei gruppi, la Presidenza danese per averci invitati a Copenaghen prima dell'avvio formale del suo mandato semestrale per un'approfondita discussione sulle priorità della Presidenza entrante. Faccio presente che il Presidente in carica del Consiglio, il Primo ministro Rasmussen, parteciperà in via del tutto eccezionale all'importante discussione sul tema dell'allargamento che si terrà in Parlamento il prossimo novembre, anche se non riferirà in merito ai lavori del Consiglio europeo. Prevediamo quindi che, prima del termine della Presidenza al Vertice di Copenaghen, abbia luogo un intenso dialogo con i capigruppo del Parlamento.
Sono tutti aspetti innovativi che dimostrano un impegno verso il partenariato tra le Istituzioni. Vorrei, a nome del Parlamento, esprimere formalmente al Presidente in carica il nostro apprezzamento per la portata e l'intensità degli sforzi compiuti e per quest'innovazione.
. (DA) Signor Presidente, onorevoli deputati, signori Commissari, signore e signori, è un per me un grande onore parlare oggi per la prima volta in questo Parlamento. E' con una gioia particolare che lo faccio in qualità di Presidente del Consiglio europeo per presentare le priorità della Presidenza danese dell'Unione. E aspetto con impazienza il successivo dibattito sui compiti che ci aspettano.
Il Parlamento europeo è una forza importante e costruttiva nello sviluppo della cooperazione europea e sono certo che questo varrà anche nei prossimi mesi, durante i quali ci troveremo di fronte ad una serie di decisioni di importanza fondamentale per l'Unione europea del futuro. La Presidenza danese prevede perciò una stretta cooperazione con il Parlamento europeo.
La Presidenza danese desidera rafforzare la cooperazione tra le Istituzioni comunitarie. So che il Parlamento europeo condivide tale auspicio. Cercheremo di promuovere i contatti e la cooperazione tra le Istituzioni. Intendiamo organizzare vertici tra Parlamento, Commissione e Presidenza prima delle riunioni del Consiglio europeo a Bruxelles e Copenaghen.
Ci troviamo di fronte a decisioni importanti a livello di codecisione. La Presidenza darà prova di efficienza e flessibilità e aspetta con impazienza una cooperazione ricca di risultati. Dovremo approvare un nuovo bilancio. Anche a questo riguardo la Presidenza sta preparando il terreno per negoziati costruttivi e tesi al conseguimento di risultati.
La Danimarca attribuisce grande importanza al lavoro del Parlamento europeo e la Presidenza sarà ben rappresentata in occasione di tutte le sedute plenarie. Un ruolo centrale verrà svolto in tale contesto dal Ministro agli affari europei Bertel Haarder, già deputato di questo Parlamento.
L'ordine del giorno reca la relazione (A5-0197/2002), presentata dall'onorevole Figueiredo a nome della commissione per i diritti della donna e le pari opportunità, sull'attuazione del programma per la parità tra uomo e donna "Gender Equality" (2001-2005) [2001/2266(INI)].
Signor Presidente, signora Commissario, onorevoli colleghi, nonostante i passi avanti compiuti nel settore legislativo al fine di promuovere la parità tra uomini e donne, restano ancora numerose carenze, discriminazioni e diseguaglianze nelle varie prassi degli Stati membri cui è necessario porre rimedio.
In seguito all'adozione, nel 2000, della strategia quadro dell'Unione europea per la parità tra uomini e donne e quella del rispettivo programma di azione comunitario 2001-2005, ci si è sforzati di comprendere tutte le politiche comunitarie e tutti i servizi della Commissione in questa strategia con alcuni risultati positivi. Tuttavia bisogna fare di più. Non si può accettare, ad esempio, che all'interno delle stesse Istituzioni comunitarie, inclusa la Convenzione europea in atto, le donne rappresentino meno del 20 percento, vale a dire una percentuale ancora più bassa di quella della precedente Convenzione che ha portato alla Carta dei diritti fondamentali.
E' di particolare importanza seguire con determinazione l'applicazione, da parte degli Stati membri, degli orientamenti, delle direttive, delle raccomandazioni e delle risoluzioni miranti a promuovere la parità, in modo che le decisioni adottate nel contesto della politica di parità dei diritti e delle possibilità siano applicate più correttamente e vengano effettivamente recepite in detta politica.
In tal modo, ad esempio, per quanto concerne l'obiettivo fissato nel corso del Consiglio di Lisbona, ossia fare in modo che il 60 percento delle donne entri a far parte della popolazione attiva entro il 2010, si riafferma che tale meta contribuirà alla parità di opportunità tra uomini e donne soltanto se in generale l'occupazione sarà di qualità e debitamente remunerata, evidenziando l'importanza della formazione nelle sue diverse forme e modalità, nonché della creazione di un'offerta sufficiente di servizi per l'infanzia e per le persone non autonome e di una diversificazione delle scelte professionali per le donne.
Quanto detto dimostra l'importanza dell'applicazione della raccomandazione del Consiglio del 31 marzo 1992. Non è sufficiente che la Commissione affermi di aver adottato una relazione su questa applicazione il 4 febbraio 1998. Nel frattempo sono trascorsi quattro anni ed è necessario conoscere la situazione attuale, sottolineando l'importanza di stabilire indicatori comuni relativi all'esistenza di strutture di accoglienza per i bambini e alle differenze retributive e di altre fonti di reddito tra uomini e donne, per settore, anche per quanto riguarda le forme atipiche di lavoro e il lavoro a tempo parziale.
Allo stesso modo, è importante insistere sulla conclusione delle ricerche in merito alle cause e alle misure adottate da parte dei diversi Stati membri per contrastare l'attuale divario retributivo esistente (dell'ordine del 15-20%) nonostante la direttiva esistente, in vigore fin dal 1975, sulla parità di trattamento in materia salariale. E' necessario altresì introdurre obiettivi quantitativi e temporali precisi nelle linee direttrici per l'occupazione, attualmente in corso di revisione, perché la Commissione deve presentare una relazione al riguardo, in particolar modo sulle misure da adottare.
E' altrettanto importante fissare mete da realizzare tramite fasi realiste e verificabili nei settori d'intervento previsti nella strategia quadro per garantire progressi concreti in tutti i campi, dato che continua ad essere elevato il numero di infrazioni alla legislazione in materia di parità di trattamento tra uomini e donne. Per quanto concerne la nuova direttiva sulla parità di trattamento tra uomini e donne in altri settori oltre a quello delle opportunità lavorative, la cui proposta era stata promessa per il mese di giugno e che attualmente è in preparazione, è fondamentale che la sua presentazione non subisca ulteriori ritardi. Si insiste altresì sulla attuazione di altre direttive esistenti, sottoposte a miglioramenti, in particolare di quelle relative alla sicurezza e alla salute sul lavoro delle lavoratrici gestanti, puerpere o in periodo di allattamento e alla parità di trattamento tra uomini e donne nei regimi legislativi e professionali della previdenza sociale.
E' di importanza fondamentale combattere per inserire la prospettiva della parità tra uomini e donne negli orientamenti economici, incluso il processo di adesione, al fine di prevenire gli eventuali effetti negativi innescati dai processi di privatizzazione, liberalizzazione e tagli delle spese pubbliche dei settori sociali, riaffermando che sono essenziali servizi pubblici di qualità e sollecitando il potenziamento degli stanziamenti di bilancio nei settori sociali in modo da prevenire l'esclusione sociale e combattere la tratta di donne.
Per concludere, desidero ringraziare tutti gli uomini e le donne che hanno contribuito alla realizzazione di questa relazione, nella convinzione che il futuro della lotta per la parità di opportunità tra uomini e donne, nella vita politica e negli organi di decisione compresi, dipenda anche da un maggior coinvolgimento e dalla volontà politica di tutti e di tutte noi.
Signor Presidente, signora Commissario, devo ringraziare la onorevole Figueiredo per aver seguito da vicino il programma di lavoro sulle pari opportunità, dato che - come lei ha affermato e come diciamo continuamente nella commissione per i diritti della donna - si deve continuare a lavorare per ottenere la parità nella maggior parte dei settori - parità salariale, pari opportunità - nonostante giungano in questa Camera relazioni d'ogni genere con ranghi legislativi diversi. E' necessario continuare questo lavoro e insistere sull'esecuzione del programma, conoscere i dati e ottenere una maggior informazione sul suo svolgimento. Sarebbe di grande ausilio per il nostro lavoro se i dati fossero espressi per paese, come abbiamo richiesto ripetutamente, e ciò è fondamentale per poter basare il lavoro su dati reali e renderlo più efficace.
E', inoltre, importante, come si legge nella relazione, raggiungere gli obiettivi proposti nel Consiglio europeo di Lisbona, in modo che le donne rappresentino il 60 percento della popolazione attiva, senza scordare l'importante numero di donne che lavorano in imprese famigliari, in imprese autonome, senza alcun tipo di riconoscimento per il proprio lavoro e senza alcun tipo di protezione sociale. Si tratta di un problema che dovremmo affrontare in un prossimo futuro, poiché è molto significativo il numero di donne che si trovano in tali condizioni, in settori come quello dell'agricoltura, della pesca, delle piccole imprese. Si tratta di problemi specifici, legati alla dimensione di genere, che si ritrovano in diversi ambiti, ma che sono estremamente rilevanti. Nella presente relazione, si lancia un appello affinché si cerchi una soluzione.
Inoltre, anche la dimensione di genere nell'ambito dell'esclusione sociale e della povertà è molto importante. Pertanto, dobbiamo rallegrarci che la Presidenza danese l'abbia inclusa nel suo programma, in modo da poter progredire nella risoluzione di questi problemi.
Attendo anche con vero interesse la presentazione della proposta di direttiva sulla parità, basata sull'articolo 13 del Trattato. Spero, inoltre, che l'avvio dell'Istituto europeo per la parità non sia ritardato, dato che la relazione di fattibilità è già stata, fortunatamente, approvata.
Signora Commissario, insisto, a nome del mio gruppo, sulla necessità che questi lavori continuino con la maggior rapidità possibile.
Signor Presidente, il programma di lavoro 'Pari opportunità' per l'anno 2002 è un eccellente documento. Il testo offre una buona panoramica delle azioni intraprese dalla Commissione e della strategia adottata. Il Commissario, signora Diamantopoulou, ha avuto l'occasione di illustrarci tale strategia - nel modo convincente e penetrante che tutti conosciamo - durante una riunione della commissione per i diritti della donna e le pari opportunità in aprile. Abbiamo estremamente apprezzato il dialogo che si è instaurato in quella occasione. In particolare voglio ricordare in questa sede l'iniziativa di inserire sistematicamente la dimensione di genere nella politica estera. Forse il Commissario può indicarci qual è la situazione attuale a questo proposito.
Da un punto di vista generale ritengo si debba sottolineare che la Commissione europea è all'avanguardia oggi in Europa per quanto concerne l'impostazione del gender mainstreaming. Molti paesi, nonché il Parlamento, dovrebbero seguire il suo esempio.
Desidero sottolineare in modo particolare alcuni elementi della relazione della onorevole Figueiredo.
In primo luogo vorrei soffermarmi sul paragrafo 3 della relazione, che tratta del cosiddetto Istituto per la parità tra uomini e donne, una denominazione peraltro strana alla quale dobbiamo trovare un'alternativa.
Abbiamo preso conoscenza dei risultati dello studio di fattibilità, che delinea le basi di un istituto preposto alla raccolta e alla diffusione di informazioni, che appoggia la creazione di reti, e così via. In altre parole, si tratta di un istituto avente la funzione di mediazione. Sarebbe utile dare alla questione femminile un volto politico più forte in Europa e sostenere il contenuto professionale del nostro lavoro. Chiedo quindi al Commissario se la Commissione condivide questo parere e se intende adoperarsi per darvi forma concreta. Ma soprattutto vorrei sapere se la Commissione intende consultare il Parlamento a questo proposito e, in caso affermativo, in quali termini. Ritengo, infatti, che in seno alla commissione per i diritti della donna e le pari opportunità siedano numerosi onorevoli colleghi che appoggiano l'idea di un simile istituto, ma che desiderano disporre di un progetto concreto prima di esprimere un giudizio definitivo. La Commissione, pertanto, intende presentarci un'elaborazione più concreta?
Il mio secondo quesito riguarda il paragrafo 5. La signora Commissario è disposta a redigere un'analisi politica dello stato di attuazione negli Stati membri delle direttive esistenti in materia di parità di trattamento e a illustrarci le proprie intenzioni di introdurre eventuali modifiche della normativa oppure di avviare procedure d'infrazione dei Trattati?
Infine, come ha già ricordato la onorevole Avilés Perea, vorrei sapere quando la signora Commissario presenterà la sua proposta di direttiva sulla parità di trattamento, che attendiamo da lungo tempo.
Signor Presidente, desidero innanzi tutto ringraziare la signora Commissario per il lavoro instancabile che svolge in questo settore, che tuttavia non dipende soltanto dal Commissario competente per la parità ma in massima misura dall'intera Commissione e sono assolutamente convinta che la signora Commissario qui presente sia per noi un ottimo portavoce per la parità. Non è così facile spuntarla, ed è ovvio, visto che ci sono solo 5 donne su 20. Pertanto sappiamo tutti di essere al di sotto della soglia critica utile per riuscire a far passare i nostri punti e dunque vi sono buoni motivi per ringraziare per la perseveranza. Se dobbiamo criticare qualcuno non è certo la nostra Commissario, semmai dobbiamo rivolgerci alla componente maschile della Commissione.
Fatta questa premessa vorrei anche ringraziare la relatrice per l'eccellente relazione presentata. In termini generali ritengo che uno dei nostri maggiori compiti sia quello di continuare a mantenere queste tematiche all'ordine del giorno. L'UE è un progetto politico e anche un progetto politico che deve valere per uomini e donne e quindi è importante essere sempre attenti ad includere l'altra metà del cielo, cioè le donne. Detto questo, dobbiamo anche ovviamente distinguere tra gli aspetti superiori e la sussidiarietà. In tal senso, al pari degli oratori che mi hanno preceduto, vorrei fare una domanda sull'istituto per la parità. E' sempre più evidente che ci troveremo a far fronte ad una mancanza di dati se non vi sarà nessuno che, per esempio nell'UE, si faccia promotore di iniziative per raccogliere i dati nazionali e dunque svolgere un coordinamento. Poi vi è la sussidiarietà che è altrettanto citata nella relazione rispetto a ambiti di intervento importanti, per esempio meccanismi per l'assistenza ai minori. Senza tali strutture le donne non possono entrare nel mercato del lavoro. Continuo a ritenere che si tratti di una questione di sussidiarietà, in virtù della quale ci limitiamo semplicemente a mostrare la 'best practice? e di fatto a esortare ma non interveniamo direttamente.
Dichiaro ripresa la sessione del Parlamento europeo, interrotta giovedì 4 luglio 2002.
Colgo questa opportunità per porgervi il benvenuto alla sessione autunnale. Sono sicuro che sarete riposati e pronti per riprendere la battaglia sui vari temi di politica pubblica che ci attendono.
Nelle ultime settimane vaste aree dell'Europa centrale, in particolare la parte settentrionale e meridionale dell'Austria, la Germania orientale e parte della Repubblica ceca, sono state colpite da inondazioni senza precedenti che hanno avuto conseguenze devastanti. Le vittime sono state oltre 100, mentre migliaia di persone sono state costrette a lasciare le loro case e l'attività lavorativa. Oggi, a titolo personale e a nome del Parlamento, desidero esprimere un sentito cordoglio per le vittime delle inondazioni e per le loro famiglie. Desidero altresì rendere atto ai servizi di salvataggio e ai molti volontari per lo straordinario lavoro svolto. Domani avrà luogo una discussione d'urgenza espressamente indetta affinché, oltre al cordoglio espresso questo pomeriggio, sia possibile gettare le basi per dimostrare una solidarietà reale e concreta. In memoria delle vittime vi chiedo di osservare un minuto di silenzio.
Domenica 4 agosto, Cecilio Gallego Alaria e una bambina di sei anni sono stati uccisi nel corso di un attentato dinamitardo ad una fermata dell'autobus nella cittadina spagnola di Santa Pola nella regione di Alicante. Il 1° agosto è stato ucciso David Caldwell in un attentato dinamitardo a Derry nell'Irlanda del Nord. Negando il diritto alla vita, i terroristi con tali attentati hanno lanciato l'ennesima provocazione contro l'ordine democratico. Il terrorismo nega i valori ed i principi comuni che formano le basi su cui poggia l'Unione europea e che essa stessa incarna, promuove e difende. L'Unione si fonda sui principi della democrazia e dello Stato di diritto, che sono condivisi dagli Stati membri, pertanto il ricorso alla violenza terroristica non può in alcun caso trovare giustificazione.
A titolo personale e a nome del Parlamento condanno fermamente questi attentati ed esprimo le più sentite condoglianze alle famiglie delle vittime e il più profondo cordoglio a tutti coloro che hanno subito atti terroristici. A nome dell'Assemblea desidero reiterare il sostegno alle autorità competenti per gli sforzi profusi nella lotta contro il terrorismo. Vi chiedo pertanto di osservare un minuto di silenzio per le vittime del terrorismo.
La versione definitiva del progetto di ordine del giorno, elaborata dalla Conferenza dei presidenti che si è riunita giovedì 28 agosto 2002, è stata distribuita. Sono state proposte le seguenti modifiche:
Ho ricevuto una proposta dal gruppo Verts/ALE di iscrivere all'ordine del giorno di mercoledì 4 settembre una discussione straordinaria sulla Corte penale internazionale.
Signor Presidente, credo che la Corte penale goda del sostegno di quasi tutti i gruppi politici del Parlamento. Tuttavia, nessun governo, a prescindere dall'appartenenza politica, sostiene veramente la Corte e credo che in occasione della presente tornata sia necessaria una discussione che ci consenta di affermare che respingiamo qualsiasi proposta atta a concedere l'immunità a chicchessia al di fuori della Corte. Se fosse possibile tenere la discussione adesso, potremmo già adottare una risoluzione nella seconda tornata di settembre.
In vista della riunione dei Ministri degli esteri in programma il 30 settembre per decidere sulla possibilità di concedere deroghe, credo che due discussioni siano meglio di una per mostrare chiaramente a tutti i governi che il Parlamento europeo non intende permettere deroga alcuna.
Pertanto né io né il mio gruppo riteniamo che sia sufficiente una sola discussione, il prossimo 24 settembre, che si concluda con una risoluzione. Auspichiamo infatti che sia aperto un dibattito affinché l'opinione pubblica europea possa essere informata della ferma posizione di tutti i gruppi politici del Parlamento. Per questo motivo chiediamo di inserire la discussione nel programma della tornata in corso.
Signor Presidente, onorevoli colleghi, non c'è disaccordo sul tema della discussione, ma insistiamo affinché sia affrontato in un altro modo. Mercoledì avremo una discussione molto seria e a tutto campo sull'Iraq e su altri temi importanti e il nostro gruppo si è preparato con dovizia, non solo in merito al tempo di parola, ma anche in relazione ai contenuti. Chiediamo pertanto che la discussione sulla Corte penale internazionale non si svolga questa settimana, ma nella seconda tornata di settembre. In questo modo, la discussione si svolgerebbe comunque prima del 30 settembre e prima della riunione del Consiglio e potremo quindi avere una discussione che si potrà concludere con una risoluzione. Non vi è disaccordo su questo punto, ma a livello procedurale preferiamo la seconda tornata di settembre qui a Strasburgo invece della tornata in corso.
Signor Presidente, credo che siamo tutti a favore della Corte penale internazionale. Non c'è disaccordo su questo punto. Stiamo discutendo di una questione procedurale e il mio gruppo ritiene che la discussione con relativa risoluzione si debba tenere nella seconda tornata di settembre. Signor Presidente, mi si consenta di avanzare una proposta che credo interesserà l'onorevole Cohn-Bendit e molti altri deputati di quest'Aula. Sottolineo inoltre che il mio gruppo si è dichiarato contrario anche ad inserire la discussione sul Mercosur nel corso della presente tornata.
La mia proposta è la seguente: la commissione per gli affari esteri, i diritti dell'uomo, la sicurezza comune e la politica di difesa potrebbe iscrivere la questione all'ordine del giorno della prossima riunione con la richiesta esplicita alla Commissione di comunicare il proprio parere, che sembra essere favorevole, sulle possibili conseguenze nel caso in cui uno Stato membro alteri la propria posizione in relazione alla posizione comune. E' stata infatti approvata una posizione comune in merito e ne potrebbe discendere una violazione dei Trattati. La questione è molto importante e chiederei - non vedo l'onorevole Brok, ma immagino che gli verrà riferito - che la commissione per gli affari esteri esamini la questione. Noi tutti, gli Stati membri e il Parlamento, assumiamo un impegno nelle posizioni comuni. La questione dovrebbe essere esaminata e, se si rileva una violazione dei Trattati, il Parlamento sarebbe in una posizione più forte per condannare ogni possibile modifica unilaterale della posizione su un tema così importante.
Signor Presidente, l'onorevole Cohn-Bendit ha sollevato una questione molto importante su cui è possibile deliberare prima della seconda tornata di settembre. Sappiamo che gli Stati membri si trovano sottoposti a grandi pressioni e che la questione va affrontata. Al contempo, secondo l'opinione della Conferenza dei presidenti tenuta la settimana scorsa - che credo coinciderà con l'opinione del Parlamento - ritengo che occorra dedicare un'intera discussione sulla situazione attuale in relazione ad un possibile attacco armato contro l'Iraq.
Signor Presidente, le chiedo pertanto di accogliere il suggerimento dell'onorevole Barón Crespo, o di cercare un modo per inserire la discussione sulla Corte penale internazionale nel programma di questa settimana senza abbreviare il tempo previsto per la discussione sull'Iraq.
Signor Presidente, in quanto membro della delegazione per la Romania, la decisione appena assunta mi porta a farle una richiesta. A metà settembre il parlamento rumeno discuterà l'accordo che il Ministro degli esteri di quel paese ha negoziato con gli Stati Uniti senza - e forse lei ne sarà già al corrente - mantenere informato il parlamento. La discussione a Bucarest si profila pertanto molto accesa. Se noi ne discuteremo solo nella seconda tornata di settembre, potrebbe scrivere alla sua controparte rumena per sollecitare il parlamento rumeno ad uniformarsi in tempi brevi alla posizione comune dell'UE e possibilmente a non sostenere l'accordo? In una situazione del genere sarebbe necessario agire in questo modo. La ringrazio molto.
Sarò lieto di intervenire come da lei auspicato a nome del Parlamento.
Signor Presidente, si tratta sempre dell'ordine del giorno. Nella versione che è stata distribuita non è inclusa una voce che ai sensi del nuovo Regolamento, ovvero conformemente all'articolo 121 bis, dovrebbe essere iscritta automaticamente nell'ordine del giorno del lunedì: il periodo di 30 minuti per gli interventi di un minuto su questioni politiche importanti. Tale voce sarebbe dovuta comparire nel progetto di ordine del giorno, ma sembra che sia stata tralasciata - si tratta senz'altro di una svista, sono norme nuove e non tutti ne hanno dimestichezza - e dovrebbe però essere inserita automaticamente nell'ordine del giorno del lunedì.
Onorevoli colleghi, ricordo a tutta l'Assemblea che l'articolo 148 del nostro Regolamento è stato emendato. A partire da oggi il processo verbale sarà approvato alla ripresa della seduta nel pomeriggio, vale a dire alle 15.00. Sarà distribuito in Aula a tutti i deputati alle 14.30, ma sarà già disponibile al servizio della distribuzione a partire dalle 14.00.
Signor Presidente, lei ha già risposto a parte della mia domanda, ma non mi ricordo se ieri ho firmato o meno, pur essendo stato presente tutto il giorno e avendo anche votato. Chiedo pertanto l'aggiunta del mio nominativo, visto che comunque il verbale è disponibile così tardi.
La mia seconda osservazione è per chiedere se fosse possibile, in futuro, far distribuire il verbale già al mattino. Così facendo, posticipare l'approvazione al pomeriggio si tradurrebbe per noi nel vantaggio di poter studiare attentamente il verbale durante la mattinata. Non capisco perché la distribuzione del verbale debba avvenire solo il pomeriggio.
Collega Posselt, le consiglio comunque di rifare oggi pomeriggio la sua dichiarazione circa la sua presenza di ieri, così è più sicuro che i servizi la ascolteranno, anche se, avendo partecipato alle votazioni, può stare tranquillo
L'ordine del giorno reca, in discussione congiunta, tre relazioni presentate a nome della commissione per la politica regionale, i trasporti e il turismo:
(A5-0258/2002) dell'onorevole Fava, sulla proposta di regolamento del Parlamento europeo e del Consiglio che stabilisce il quadro per la realizzazione del cielo unico europeo [COM(2001) 123 - C5-0480/2001 - 2001/0060(COD)];
(A5-0266/2002) dell'onorevole Sanders-ten Holte, sulle proposte di regolamento del Parlamento europeo e del Consiglio relative:
1. alla prestazione di servizi di navigazione aerea nel cielo unico europeo [COM(2001) 564 - C5-0482/2001 - 2001/0235(COD)]
2. all'organizzazione e all'uso dello spazio aereo nel cielo unico europeo [COM(2001) 564 - C5-0483/2001 - 2001/0236(COD)]
3. all'interoperabilità della rete europea di gestione del traffico aereo [COM(2001) 564 - C5-0484/2001 - 2001/0237(COD)];
(A5-265/2002) dell'onorevole Maes, sulla proposta di direttiva del Parlamento europeo e del Consiglio sulla sicurezza degli aeromobili di paesi terzi che utilizzano aeroporti comunitari [COM(2002) 8 - C5-0023/2002 - 2002/0014(COD)].
Signor Presidente, onorevoli parlamentari, oggi affrontiamo un pacchetto legislativo mirato alla creazione del cielo unico europeo. Il principale obiettivo di tutte queste misure è quello di fronteggiare il problema del congestionamento dello spazio aereo europeo senza ridurne la sicurezza, ma anzi incrementandola.
Ancora una volta, va ricordato che è questa la nostra principale preoccupazione, la nostra priorità, specie a seguito della tragedia di Überlingen, nella quale purtroppo vi sono state molte vittime e che ha destato in noi la sensazione che si sarebbe potuta e dovuta evitare.
E' nostro proposito varare un quadro normativo armonizzato a disciplina della gestione del traffico aereo nell'Unione, agevolando al contempo una migliore gestione dello spazio aereo e migliorandone la sicurezza.
Mi preme evidenziare che il cielo unico figurava fra le iniziative che il Presidente Prodi, durante la discussione in occasione dell'investitura, aveva annunciato a titolo prioritario per un'Europa più vicina ai cittadini. Sono ormai tre anni che lavoriamo al riguardo e oggi siamo chiamati a raggiungere risultati concreti in merito.
Passando ora alle relazioni in esame, tratterò anzitutto le relazioni Fava e Sanders-ten Holte, che riconoscono l'importanza strategica e la maturità dell'iniziativa per un cielo unico europeo. Tengo a esprimere la mia soddisfazione per il sostegno prestato dalla commissione parlamentare competente per lo studio di queste proposte e, ancora una volta, ringrazio il Parlamento per la cooperazione e per il lavoro svolto.
Passando ora nello specifico agli emendamenti, la Commissione può accoglierne la maggior parte, alcuni con qualche modifica redazionale che ne migliori il testo, altri in parte, in quanto si tratta di emendamenti che in generale chiariscono e rafforzano le nostre proposte originarie. Invece, la Commissione non può accogliere, e deve dunque respingere, gli emendamenti nn. 1, 2, 13, 19, 24, 27, 29, 34, 35 e dal n. 37 al n. 40 della relazione Fava, nonché gli emendamenti nn. 3, 12, 13, 14, 26, 46, 50, 51, 56, 57, 58, 59, 60, 61, 63, 66, 75, dal n. 77 al n. 80 e dal n. 83 al n. 107 della relazione Sanders-ten Holte.
Con il vostro assenso, vorrei fare alcune osservazioni sugli emendamenti di maggior rilievo. In primis, penso agli emendamenti sui rapporti con Eurocontrol. Convengo anch'io della necessità di instaurare una buona cooperazione fra la Comunità e quest'organismo; effettivamente, i negoziati a livello tecnico per l'adesione della Comunità a Eurocontrol sono già stati completati. Come ben sapete, la firma di un accordo ufficiale sul protocollo di adesione della Comunità è prevista fra un mese, e ciò unicamente a causa di problemi legati alla ratifica parlamentare in uno Stato membro.
Pertanto, non è necessario specificare nel regolamento le modalità dell'assistenza tecnica prestata a tale organismo, dal momento che ne faremo parte. Credo che gli emendamenti proposti in merito riguardino aspetti già adeguatamente coperti dall'adesione della Comunità a Eurocontrol, oppure che andranno modificati per allinearli alla natura degli atti comunitari. Idem dicasi per gli emendamenti in cui si chiede una consultazione obbligatoria. La Commissione non contesta il principio della consultazione del settore e delle parti sociali, ma desidera che tale principio sia applicato nel rispetto del proprio diritto di iniziativa.
Quanto alla natura dei servizi di navigazione aerea, il pacchetto legislativo è stato attentamente soppesato nei termini, allo scopo di conciliare le esigenze dell'interesse pubblico con la necessità di prestare sostegno alla dinamica del settore. Pur riconoscendo le caratteristiche intrinseche di tali servizi, non possiamo ignorarne la ricaduta economica in termini di costi diretti e indiretti. Pertanto, la Commissione non può accogliere, e quindi respinge, gli emendamenti nn. 12 e 13 della relazione Fava. Idem dicasi per alcuni emendamenti che ho già menzionato, a nostro avviso incompleti sul piano giuridico o tecnico e che pertanto ci troviamo nell'impossibilità di accogliere, nonché degli emendamenti che chiedono la reiezione della nostra proposta nella sua totalità.
Tengo inoltre a fare alcune considerazioni aggiuntive su taluni emendamenti della relazione Sanders-ten Holte. L'emendamento n. 13, sul principio della separazione fra autorità nazionali di vigilanza e prestatori di servizi di navigazione aerea, inficia il ragionevole compromesso definito in concomitanza con i negoziati in seno al gruppo ad alto livello, in cui - ve lo ricordo - erano rappresentati tutti gli Stati dell'Unione, la Svizzera e la Norvegia.
Condivido la tesi che la cooperazione fra ambito civile e ambito militare costituisca un fattore essenziale ai fini del successo del cielo unico europeo, tanto che le nostre proposte legislative mirano proprio a creare i presupposti per stimolare tale cooperazione. Gli emendamenti nn. 57 e 59, tuttavia, si spingono oltre a quanto consentito dall'attuale distribuzione di competenze e, pertanto, dal primo pilastro. Gli emendamenti nn. 14 e 51 introducono meccanismi di ricorso già previsti dagli ordinamenti nazionali.
Passando ora alla relazione Maes, sulla sicurezza degli aeromobili di paesi terzi, la proposta mira a migliorare la sicurezza aerea mediante la creazione di un sistema di ispezioni destinato agli aeromobili di paesi terzi, nell'obiettivo di accertarne la conformità agli standard internazionali in materia di sicurezza. La Commissione aveva presentato una proposta in merito già nel 1997, ma sino ad oggi non è stato possibile approvarla per via del contenzioso sull'aeroporto di Gibilterra. La proposta ora al vaglio del Parlamento contiene le disposizioni della posizione comune già precedentemente approvata dal Consiglio, oltre agli emendamenti approvati dal Parlamento in seconda lettura. La relatrice Maes, alla quale va il mio ringraziamento, ha dato il proprio assenso a tale nuova proposta e la Commissione è soddisfatta della relazione adottata dalla commissione per la politica regionale, i trasporti e il turismo.
Siamo infatti in grado di accogliere la maggior parte dei 23 emendamenti: cinque di essi, di cui condividiamo i principi, con una diversa redazione; altri, invece, con alcune modifiche del testo.
Vi sono tuttavia sette emendamenti che la Commissione reputa problematici. Su questi, tengo a fare le seguenti osservazioni. Anzitutto, l'elenco delle carenze di cui all'emendamento n. 3 risulta limitativo rispetto ai dati in possesso della Commissione; in secondo luogo, l'emendamento n. 6 non può essere accolto in quanto la proposta di direttiva riguarda unicamente gli aeromobili di paesi terzi, non quelli di Stati membri dell'Unione. Analogo ragionamento anche per l'emendamento n. 8, teso ad attribuire nuove responsabilità all'Agenzia europea per la sicurezza aerea, in quanto ciò presupporrebbe la modifica del regolamento che istituisce l'Agenzia, nonché per l'emendamento n. 10, che non rientra nel campo di applicazione della direttiva proposta. L'emendamento n. 14 non ci pare necessario, in quanto la proposta della Commissione precisa che ogni reclamo è ricevibile, mentre l'emendamento n. 15 imporrebbe alle autorità preposte alle ispezioni sugli aeromobili un notevole aggravio di lavoro, senza considerare che comunque ci pare quantomeno dubbia l'utilità delle informazioni aggiuntive richieste. Infine, l'emendamento n. 17 ricade al di fuori dell'ambito delle ispezioni contemplate dalla direttiva e risulterebbe in contraddizione con i principi della Convenzione di Chicago; siamo pertanto costretti a respingerlo.
L'ordine del giorno reca le dichiarazioni del Consiglio e della Commissione sull'Iraq, seguite da discussione.
Signor Presidente, vorrei esprimere la mia gratitudine per l'opportunità che mi viene offerta di discutere questo argomento di grande attualità. Il dibattito si svolge in un momento in cui l'Iraq è oggetto di sempre maggiore attenzione internazionale e la situazione è tale che praticamente tutti i mezzi di comunicazione formulano ogni giorno nuove ipotesi, anche stamattina, come senza dubbio abbiamo tutti notato.
E' importante sottolineare che l'Unione europea e i paesi d'Europa non hanno alcun motivo di contrasto con la popolazione irachena. Nella storia del nostro continente, l'Iraq ha apportato numerosi contributi positivi e lo stesso si può dire della maggioranza dei profughi iracheni che attualmente vivono in Europa.
Nel 1990, il regime iracheno ha tuttavia scelto di invadere il Kuwait, un piccolo paese limitrofo, privo di difese. Si è formata una vasta coalizione di paesi di tutto il mondo per respingere, fianco a fianco, l'aggressione.
Dopo che la comunità internazionale, guidata dagli Stati Uniti, ha liberato il Kuwait, l'Iraq ha accettato il cessate il fuoco e le relative condizioni volte a porre fine alla guerra per l'annessione del Kuwait. L'Iraq ha acconsentito, tra l'altro, a consegnare tutte le armi di distruzione di massa e i missili a lunga gittata in suo possesso. Non appena le Nazioni Unite saranno in grado di confermare che l'Iraq ha adempiuto l'obbligo di distruggere le riserve esistenti di armi di distruzione di massa e di interrompere lo sviluppo di nuove armi di questo tipo sarà possibile sopprimere le sanzioni.
Purtroppo, negli ultimi 12 anni il regime iracheno ha deciso di non cooperare pienamente alla graduale eliminazione delle armi di distruzione di massa e dei missili a lunga gittata presenti nel paese.
Nel 1991 il Consiglio di sicurezza delle Nazioni Unite ha istituito la prima commissione d'inchiesta, l'UNSCOM (Commissione speciale delle Nazioni Unite), cui il regime iracheno ha proposto condizioni di lavoro del tutto inaccettabili, culminate nel rifiuto del regime, nel 1998, di consentire l'accesso dell'UNSCOM nel territorio iracheno. Con la risoluzione 1284 del dicembre 1999 il Consiglio di sicurezza ha istituito una nuova commissione di controllo, l'UNMOVIC (Commissione di controllo, verifica e ispezione delle Nazioni Unite), che è subentrata all'UNSCOM. Tuttavia, le autorità irachene hanno negato anche all'UNMOVIC il permesso di entrare in Iraq a condizioni che permettessero agli ispettori di adempiere la loro missione.
Negli ultimi anni, il Segretario generale delle Nazioni Unite, Kofi Annan, ha compiuto continui sforzi per convincere il regime iracheno a consentire agli ispettori di portare a termine il loro compito, affinché l'Iraq potesse conformarsi alle condizioni del cessate il fuoco stabilite più di dieci anni prima. Finora, tali sforzi sono stati infruttuosi. L'Iraq continua ad avanzare nuove richieste e a stabilire nuove condizioni, nonché a negare l'accesso libero e incondizionato degli ispettori per la verifica degli armamenti.
In seguito alla guerra del Golfo, la situazione economica e sociale in Iraq ha continuato a peggiorare. La mortalità infantile nell'Iraq centrale e meridionale è raddoppiata rispetto al periodo precedente la guerra. La malnutrizione in generale si è aggravata. Il sistema scolastico risente della mancanza di materiali e le infrastrutture e i sistemi idrici e fognari hanno urgente bisogno di rinnovamento e sviluppo. Da un paese relativamente ricco, che godeva di una crescita economica, l'Iraq è diventato un paese con un'economia in crisi e una situazione umanitaria di proporzioni critiche. Le sofferenze colpiscono in particolare i gruppi più deboli - donne, bambini e poveri - ed i gruppi che non appoggiano il regime di Saddam Hussein.
All'Iraq vengono quindi forniti aiuti umanitari molto consistenti. Il programma di aiuti di emergenza dell'Unione europea, ECHO, è il maggiore singolo donatore di aiuti umanitari all'Iraq, ma anche il sistema delle Nazioni Unite, la Croce rossa internazionale e donatori associati sono attivi in campo umanitario.
Per mitigare le conseguenze delle sanzioni per la popolazione civile, è stato istituito il programma 'Petrolio in cambio di cibo?, che consente all'Iraq di integrare la propria produzione alimentare e farmaceutica con importazioni finanziate dalle entrate nazionali derivanti dal petrolio. Il Consiglio di sicurezza ha proposto il programma 'Petrolio in cambio di cibo? fin dal 1991 ma, a causa della riluttanza e dei ritardi da parte dell'Iraq, il programma non è stato attuato fino al dicembre 1996. Le Nazioni Unite hanno modificato il suddetto programma mediante la risoluzione del Consiglio di sicurezza 1409 del 14 maggio 2002. Le entrate del programma 'Petrolio in cambio di cibo? sono destinate all'acquisto di prodotti alimentari e farmaceutici e di altre risorse per il settore sanitario, nonché di materiali e forniture per uso civile in Iraq, comprese le attrezzature di manutenzione per il settore petrolifero. Nel quadro del programma 'Petrolio in cambio di cibo? modificato è possibile esportare in Iraq gran parte dei prodotti senza problemi; al tempo stesso sono stati introdotti controlli più rigorosi per i prodotti che possono essere destinati alla produzione di armi, comprese le armi di distruzione di massa.
Il Consiglio di sicurezza delle Nazioni Unite sta esaminando la posizione della comunità internazionale sulla questione irachena. Quest'anno il Segretario generale ha stretto contatti con il Ministro degli affari esteri iracheno in diverse occasioni, nel tentativo di porre fine all'attuale situazione di stallo. L'ultimo contatto ha avuto luogo ieri. Tuttavia, questi sforzi non hanno ancora prodotto risultati pratici.
La posizione dell'Unione europea è chiara ed è stata espressa di recente in una dichiarazione rilasciata dalla Presidenza, a nome dell'Unione europea, il 20 maggio 2002, nella quale si afferma:
'L'Unione europea accoglie con favore gli incontri tra il Ministro degli affari esteri iracheno e il Segretario generale delle Nazioni Unite, volti a trovare una soluzione diplomatica alla questione delle armi di distruzione di massa in Iraq attraverso la piena attuazione delle risoluzioni del Consiglio di sicurezza e il rispetto da parte dell'Iraq dei suoi obblighi in materia di disarmo.
L'Unione europea riafferma l'importanza che annette al rispetto incondizionato delle risoluzioni del Consiglio di sicurezza delle Nazioni Unite. Invita l'Iraq a rispettare senza indugio le risoluzioni, in particolare accettando il ritorno degli ispettori in Iraq, come previsto dalla risoluzione 1284.
L'Unione europea sostiene senza riserve gli sforzi intrapresi dal Consiglio di sicurezza e dal Segretario generale delle Nazioni Unite.
L'Unione europea plaude all'adozione, da parte del Consiglio di sicurezza, della risoluzione 1409 del 14 maggio 2002, che alleggerisce il regime delle sanzioni delle Nazioni Unite nei confronti dell'Iraq. Il nuovo programma 'Petrolio in cambio di cibo? consentirà all'Iraq di importare più liberamente beni civili, mantenendo nel contempo uno stretto controllo sui beni a duplice uso. Un siffatto controllo resta necessario in considerazione della persistente preoccupazione della comunità internazionale sul potenziale uso di tali beni nei programmi per le armi di distruzione di massa o convenzionali. L'Unione europea invita l'Iraq a cooperare pienamente con questo nuovo regime, che dovrebbe contribuire a migliorare la situazione umanitaria e giovare soprattutto al popolo iracheno?.
Durante l'estate sono state fatte molte congetture nella stampa internazionale in merito a un possibile, imminente attacco americano contro l'Iraq. Il Presidente americano ha affermato che gli Stati Uniti vogliono vedere un cambio di regime in Iraq. Si tratta di una richiesta molto precisa. Il Presidente ha anche affermato che consulterà i suoi alleati e partner europei. Siamo convinti che ciò accadrà, non appena se ne presenterà l'occasione.
Signor Presidente, non voglio limitarmi a ripetere quanto ha appena affermato il Presidente in carica del Consiglio nella sua esauriente analisi dei fattori che hanno portato alla situazione attuale. Mi asterrò quindi dal formulare alcune osservazioni che sarebbero soltanto ripetitive, consentendo così a un maggior numero di deputati di prendere parte a questo dibattito di straordinaria importanza e quasi unico dal punto di vista procedurale.
Come ha appena affermato il Ministro Haarder, nel corso delle ultime settimane l'Iraq è diventato un argomento di sempre maggiore rilievo nell'agenda internazionale. La situazione sembra evolvere di giorno in giorno. E' chiaro, a prescindere da altri aspetti che possono apparire dubbi, che il rischio di una nuova, gravissima crisi cresce vertiginosamente. Si sono levate molte voci autorevoli, non ultimo a Washington, sui modi di affrontare la questione dell'Iraq e i problemi derivanti dal fatto che possiede e sviluppa armi di distruzione di massa. Molti soggetti in posizioni chiave hanno espresso il loro parere, compresi i governi europei. Leggo sui quotidiani di oggi ciò che è stato affermato soltanto ieri.
Nel contesto di questa ridda di discorsi e articoli, oggi vorrei concentrarmi soltanto su ciò che sappiamo con certezza e su cui tutti dovremmo poter convenire.
In primo luogo, come rilevato nell'eccellente relazione della Baronessa Nicholson sull'attuale situazione in Iraq esaminata in Aula a maggio (tra parentesi, concordo su tutto ciò che ha affermato il Ministro in merito ai nostri timori per la popolazione irachena), non possiamo avere dubbi sulla natura scellerata del regime di Saddam Hussein. Ciò è stato espresso chiaramente nella relazione discussa a maggio, sebbene, devo dire, in presenza di un minor numero di deputati rispetto a stamattina. Durante i 23 anni del suo regime si sono verificati eventi terribili: guerre, aggressioni e brutale repressione interna, compreso l'uso di armi chimiche contro la popolazione. Nel paese si rileva la totale inosservanza dei diritti umani e civili fondamentali e non ho dubbi sul fatto che il popolo iracheno trarrebbe grande giovamento da un nuovo, diverso leader. Infatti, sarei davvero stupito se qualcuno pensasse che si possa essere soddisfatti di questa leadership, e non solo gli iracheni, ma tutta la regione mediorientale e addirittura il mondo intero. Non è l'unico regime dalla cui sparizione il mondo avrebbe tutto da guadagnare - ce ne sono molti altri - ma senza dubbio è in cima alla lista.
In secondo luogo, a seguito della partenza degli ispettori delle Nazioni Unite nel 1998, nel dicembre 1999 è stata adottata la risoluzione 1284 del Consiglio di sicurezza dell'ONU, citata dal Ministro, che ha istituito una nuova commissione di controllo degli armamenti, l'UNMOVIC, e precisato le condizioni cui l'Iraq deve soddisfare per ottenere la sospensione delle sanzioni. Segnatamente, l'Iraq deve cooperare con gli ispettori 'sotto tutti gli aspetti?, cioè permettere l'accesso illimitato degli ispettori dell'UNMOVIC a qualsiasi sito, zona, apparecchiatura e impianto in qualsiasi momento e in modo incondizionato.
Tuttavia, l'Iraq non si è mai conformato alla risoluzione del Consiglio di sicurezza - così come non ha cooperato con le Nazioni Unite durante tutti gli anni '90 (sono state adottate nove risoluzioni del Consiglio di sicurezza) - e ha negato l'accesso degli ispettori o imposto condizioni inaccettabili per la loro attività. Il Parlamento ha sempre riconosciuto l'importanza delle Nazioni Unite per garantire un migliore governo globale del nostro pianeta tormentato e non credo che l'Iraq possa essere escluso da tali considerazioni.
Secondo la relazione dell'UNSCOM del gennaio 1999, sussistono legittimi sospetti che il regime iracheno stia sviluppando armi di distruzione di massa. Non lo afferma il Commissario per le relazioni esterne, lo afferma l'UNSCOM. A tutt'oggi non sono emerse prove definitive al riguardo, ma va rilevato che il governo iracheno non ha facilitato il compito degli ispettori dell'UNSCOM di raccogliere prove in materia. Quando penso a questo problema, continua ad affiorare la stessa domanda: se il regime iracheno non ha nulla da nascondere, perché nega l'accesso agli ispettori dell'ONU? Non è irragionevole porsi questo interrogativo.
A mio parere, da qualsiasi punto si affronti l'argomento e il dibattito, che è destinato a suscitare molte animate discussioni nelle prossime settimane e mesi, emergono chiaramente due conclusioni.
Innanzitutto, dobbiamo continuare ad insistere affinché l'Iraq si conformi pienamente alle risoluzioni delle Nazioni Unite. C'è qualcuno in Aula che non è d'accordo su questo punto? Bene!
L'ordine del giorno reca la dichiarazione della Commissione sui recenti problemi gravi in materia di sicurezza alimentare nell'Unione.
Signor Presidente, colgo con piacere l'occasione di riferire a questo Parlamento in merito alla recente contaminazione da acetato di medrossiprogesterone (sostanza più nota con la sigla MPA), che ha colpito la catena alimentare e dei mangimi.
Devo dire innanzitutto che la Commissione guarda a questo incidente con grande preoccupazione. E' intollerabile che degli ormoni finiscano nella catena alimentare e dei mangimi.
In primo luogo i servizi della mia Direzione generale hanno convocato per il 10 luglio una riunione straordinaria del Comitato permanente per la catena alimentare e la salute animale, e due riunioni successive il 16 e il 24 luglio. Queste si sono aggiunte ai continui contatti intercorsi tra i servizi della Commissione e le loro controparti degli Stati membri.
Grazie a questi sforzi, si sono ridotti al minimo i rischi per la sanità pubblica, ma ciò è stato possibile a un prezzo molto alto; è stato necessario infatti rintracciare e distruggere grandi quantità di prodotti alimentari e mangimi. I Paesi Bassi sono stati la nazione più colpita da tali misure.
Ovviamente sono ancora in corso le indagini sulle cause della contaminazione, ma sono emersi due fattori specifici: innanzitutto, le modalità di applicazione della legislazione comunitaria sul trasporto e lo smaltimento di rifiuti farmaceutici, e in secondo luogo la negligenza di alcuni produttori di mangimi nella scelta dei fornitori di materie prime.
Le indagini svolte sul processo di distribuzione dello sciroppo di glucosio contaminato hanno rivelato che esso era stato consegnato a mangimifici e commercianti, e solo in piccola parte all'industria alimentare.
Il mangime contaminato era destinato soprattutto a maiali e, in misura assai minore, a bovini, pollame, animali da zoo e animali da compagnia.
Il mangime contaminato si può dividere in due gruppi: una quantità più piccola di mangime altamente contaminato che era stato distribuito a 57 aziende agricole dei Paesi Bassi, e quantità maggiori con un basso livello di contaminazione.
Per affrontare la situazione, il Comitato permanente ha deciso di adottare le seguenti misure. Tutti gli animali nutriti con mangime altamente contaminato sarebbero stati soggetti a rigorosi controlli ufficiali. Gli Stati membri avrebbero sottoposto ad analisi i singoli animali nutriti con mangime altamente contaminato, avviandoli al consumo soltanto se i risultati avessero confermato l'assenza di MPA. Le autorità olandesi hanno deciso di abbattere i maiali nutriti con mangime altamente contaminato, rimuovendoli del tutto dalla catena alimentare.
In tutti i campioni prelevati dagli animali nutriti con mangime a basso livello di contaminazione l'acetato di medrossiprogesterone è risultato assente alle analisi, e quindi il divieto di consumo è stato abolito. Sono state analizzate varie centinaia di campioni di sciroppo di glucosio, molasse e mangimi e, di conseguenza, migliaia di tonnellate di materie prime e mangimi contaminati sono state ritirate, raccolte e distrutte.
La prossima riunione del Comitato permanente è prevista per l'11 settembre. In tale occasione, si discuterà delle misure adottate dagli Stati membri per combattere la contaminazione da MPA; tuttavia possiamo già concludere che le misure hanno avuto successo nel limitare il rischio potenziale per il pubblico, e si sono anche dimostrate molto efficaci nell'evitare che gli Stati membri (soprattutto i Paesi Bassi) o paesi terzi adottassero restrizioni unilaterali in campo commerciale.
Ovviamente l'episodio della contaminazione deve servirci da lezione, per evitare il ripetersi di avvenimenti analoghi. In occasione del Consiglio 'agricoltura? del 15 luglio 2002, alle autorità degli Stati membri competenti per i prodotti alimentari e i mangimi ho ribadito la necessità di esercitare controlli più severi per garantire un alto livello di protezione sanitaria dei consumatori.
Coloro che operano nel settore alimentare e dei mangimi devono essere più consapevoli delle proprie responsabilità in materia. Noi tutti siamo convinti che la legislazione in campo alimentare rappresenta un importante passo avanti per la protezione della salute umana. In tale contesto, le responsabilità degli operatori del settore alimentare e dei mangimi sono chiaramente definite. Coloro che operano nel settore dei mangimi devono accertarsi che le materie prime che essi acquistano siano sicure.
Nel prossimo futuro la Commissione proporrà una radicale riforma del sistema comunitario di controlli ufficiali, per creare un più coordinato ed efficace sistema di controlli sui prodotti alimentari e sui mangimi.
Inoltre, l'Ufficio alimentare e veterinario sta indagando con urgenza sull'attività e sui controlli svolti nel settore dei mangimi animali, al fine di individuare le cause dei recenti casi di contaminazione e decidere le azioni necessarie per evitare il verificarsi di simili incidenti in futuro.
Per completare il quadro giuridico dell'intero settore dei mangimi, quanto prima la Commissione presenterà una nuova proposta sull'igiene dei mangimi.
Intendiamo proporre norme di igiene generale per la produzione, la distribuzione e l'alimentazione degli animali, e anche per ampliare il campo del sistema di registrazione nelle attività legate ai mangimi.
Secondo le attuali disposizioni, soltanto gli impianti che utilizzano alcuni additivi per mangimi vengono registrati; ovviamente questo non è sufficiente a garantire la tracciabilità di tutte le sostanze usate nei mangimi.
In tale contesto, stiamo prendendo in considerazione un elenco positivo degli ingredienti dei mangimi al fine di accrescere la protezione dei consumatori, come lo stesso Parlamento ha auspicato. Sono lieto di poter dire che lo studio di fattibilità da voi richiesto è quasi pronto; riceverete la relazione con la nostra analisi prima della fine di quest'anno.
Allo stesso tempo, dobbiamo chiederci se la legislazione comunitaria che regola il settore dei rifiuti sia sufficientemente rigorosa e adeguatamente applicata. Vorrei ricordarvi che, se l'attuale legislazione sui rifiuti fosse stata applicata correttamente, nel caso dell'acetato di medrossiprogesterone, si sarebbe evitato un tale incidente. Non appena è stato evidente che il problema interessava rifiuti di natura farmaceutica ho avvertito la mia collega, Commissario Wallström; abbiamo avuto dei colloqui con esperti sui rifiuti dei vari Stati membri, e altri sono in corso.
Una cosa che risulta evidente da questo incidente è la necessità di maggiore coordinamento e cooperazione tra le autorità responsabili del settore dei rifiuti e quelle responsabili per la sicurezza dei mangimi e dei prodotti alimentari.
Alle autorità degli Stati membri coinvolti nel caso è stato richiesto di fornire tutte le informazioni utili per una valutazione dal punto di vista ambientale; sulla base di tale valutazione, la Commissione adotterà ogni altra azione che riterrà necessaria.
Non c'è bisogno di ripetere che incidenti di questo tipo non fanno che ostacolare i nostri tentativi di ristabilire la fiducia dei consumatori nelle nostre forniture alimentari. Dobbiamo raddoppiare gli sforzi, non solo dal punto di vista legislativo ma anche in termini di applicazione e controllo, affinché eventi come questo si possano finalmente relegare tra i ricordi del passato.
Signor Presidente, negli ultimi tre anni la sicurezza alimentare è stata un tema ricorrente nei nostri dibattiti parlamentari: in Europa abbiamo avuto ondate di panico e scandali per l'olio d'oliva, il vino contaminato, l'acqua minerale, la listeria, la salmonella, l'Escherichia coli, l'ESB, le diossine, i fanghi e i liquami. Tutti questi problemi toccavano da vicino i nostri elettori e mettevano alla prova la nostra capacità legislativa. Ancora una volta, oggi ci troviamo qui a parlare di ormoni. Abbiamo discusso e dibattuto il Libro bianco sulla sicurezza alimentare, per poi passare a legiferare su prodotti alimentari e mangimi e sull'istituzione dell'Autorità europea per la sicurezza alimentare.
Adesso i nostri mass media ci sommergono di notizie sui nuovi scandali alimentari: 50 000 maiali olandesi condannati al macello perché contaminati da mangimi illegali - illegali perché contaminati dall'ormone MPA presente negli additivi alimentari. Il costo per i soli Paesi Bassi è altissimo: decine di milioni di euro. Secondo quanto ci è stato riferito, il problema è stato probabilmente provocato dalle acque reflue di un'industria farmaceutica americana dislocata in Irlanda, che da un'azienda irlandese di smaltimento dei rifiuti passavano ad un impianto di trasformazione belga, che ora è fallito. Quest'azienda forniva sciroppo di glucosio o sciroppo alimentare ai produttori olandesi di mangimi. Tutti i 4 000 maiali sono quindi stati esportati dai Paesi Bassi in Belgio. L'ormone vietato è stato trovato in Germania in un mangime per maiali, e a 300 aziende agricole tedesche è stato impedito di vendere latte o animali. Ma la carne di maiale è stata venduta, trasformata e mangiata da esseri umani, ed è noto che negli esseri umani l'acetato di medrossiprogesterone può provocare infertilità. Parte dello sciroppo, inoltre, è stata acquistata da produttori di bevande analcoliche; parte del mangime è finita in Danimarca, in Spagna, in Francia e forse nel Lussemburgo e nel Regno Unito.
Prima di cominciare desidero porgere le scuse del Presidente che è stato trattenuto in Irlanda per motivi di carattere personale
L'ordine del giorno reca la versione definitiva del progetto di ordine del giorno, elaborata dalla Conferenza dei presidenti che si è riunita giovedì 19 settembre 2002 ai sensi degli articoli 110 e 110 bis del Regolamento. Sono state proposte le seguenti modifiche:
Il gruppo confederale della Sinistra unitaria europea - Sinistra verde nordica chiede di anticipare le dichiarazioni del Consiglio e della Commissione sul Medio Oriente.
Signor Presidente, è solo una questione di buon senso. Coloro che seguono le attività del mio gruppo sono consapevoli dell'importanza che attribuiamo alla Corte penale internazionale. Tuttavia, a fronte degli ultimi fatti verificatisi a Ramallah con il bombardamento e l'assedio del quartier generale dell'Autorità palestinese, la questione assume priorità immediata. Pertanto, mi sembra appropriato il suggerimento che lei ha poc'anzi ricordato, ovvero di cominciare mercoledì pomeriggio con le dichiarazioni sul Medio Oriente.
Signor Presidente, il mio gruppo approva la modifica all'ordine del giorno proposta dal gruppo GUE/NGL. Tuttavia, in considerazione della gravità dei fatti che stanno accadendo, desidero aggiungere che sosteniamo la dichiarazione rilasciata il 20 settembre dall'Alto rappresentante per la PESC Solana. In secondo luogo, visto che non è in programma alcuna risoluzione specifica in merito, chiedo che a nome del Parlamento sia trasmessa la risoluzione approvata in aprile. In terzo luogo, per quanto riguarda la relazione Brok sul Medio Oriente, nelle circostanze attuali il mio gruppo ritiene che dovrebbero essere ritirati i due emendamenti che esprimono speranza.
Prendo nota del suo suggerimento circa la risoluzione di aprile.
Signor Presidente, a nome del mio gruppo desidero semplicemente dire che siamo d'accordo sulla modifica all'ordine del giorno, in quanto crediamo che in questo modo potrà essere presente al dibattito anche il ministro degli Esteri danese, ovvero ci sarà una partecipazione da parte del Consiglio.
In quanto alla risoluzione, condivido le preoccupazioni espresse dall'onorevole Barón Crespo, sostengo altresì la dichiarazione dell'Alto rappresentante per la PESC, evidenziando che molti paragrafi della relazione Brok esprimono la posizione del Parlamento sulla situazione in Medio Oriente.
Signor Presidente, desidero semplicemente dire che sostengo la proposta dell'onorevole Wurtz. Visto che siamo tutti d'accordo, non ho altro da aggiungere.
Signor Presidente, come dicevo prima, qualcuno ha scritto: 'Chypre appartient aux Turcs? sulla bacheca fuori dal mio ufficio in cui sono affissi vari annunci. Ho la fotocopia con me e posso consegnarla. In Grecia, signor Presidente, ho una scorta antiterrorismo, in quanto sono considerato un possibile bersaglio dei terroristi greci. Qui a Strasburgo prendo questa frase come una minaccia indiretta; sono infatti vicepresidente della commissione parlamentare mista UE/Cipro e in quanto tale e come parlamentare europeo greco sostengo l'adesione di Cipro all'Unione europea, nonostante la reazione della Turchia, il cui esercito occupa il 40 per cento dell'isola.
Come posso proteggermi dalla minaccia che sicuramente si cela dietro questo incidente?
Se lei trasmette il documento ai servizi competenti, sarà fatto pervenire ai servizi di sicurezza del Parlamento affinché siano svolte le debite indagini.
Signor Presidente, ho trasmesso ai servizi di seduta una relazione della Commissione sull'Ufficio di indagine e disciplina, che costituisce uno sbalorditivo atto di accusa contro la capacità dell'Esecutivo di gestire le proprie questioni interne per non parlare poi di quelle attinenti ai popoli europei.
Negli ultimi 5 anni sono stati avviati 40 procedimenti contro singole persone, a fronte dei quali sono state emesse condanne afferenti a un totale di 48 capi d'accusa. Nonostante i casi denunciati e documentati nella relazione, che prefigurano stupro, frode, pornografia pedofila, uso indebito di fondi, molestie, furto, falsificazione di documenti, percosse e lesioni, depravazione, aggressione, corruzione e conflitto di interessi, solo una persona è stata licenziata negli ultimi 5 anni. Le procedure disciplinari della Commissione non sono ovviamente in grado di garantire azioni adeguate contro gli impiegati che commettono atti ignobili e persino reati penali.
Il Parlamento deve sapere che i responsabili sono stati rimossi dall'incarico. Ma a questo punto mi chiedo: sono state immediatamente prese nuove misure per migliorare le procedure? Negli ultimi 5 anni è stata promossa un'azione di polizia a seguito di tali procedimenti? Le chiedo di deferire urgentemente la questione al Presidente Prodi.
Ho preso nota dei suoi commenti e il documento che lei ha presentato sarà sottoposto al Presidente Prodi.
L'ordine del giorno reca la votazione su due richieste di applicazione della procedura d'urgenza su:
proposta della Commissione relativa ad una decisione del Consiglio intesa a concedere un'ulteriore assistenza macrofinanziaria alla Repubblica federale di Iugoslavia [COM(2002) 436 - C5-0401/2002 - 2002/0192(CNS)]
proposta della Commissione relativa ad una decisione del Consiglio intesa a concedere un'ulteriore assistenza macrofinanziaria alla Bosnia-Erzegovina [COM(2002) 437 - C5-0402/2002 - 2002/0193(CNS)].
Signor Presidente, in realtà, la commissione per l'industria, il commercio estero, la ricerca e l'energia aveva originariamente ritenuto che, per ragioni procedurali, questa urgenza non dovesse essere autorizzata, poiché è la terza o quarta volta che il Consiglio propone l'applicazione della procedura d'urgenza per tali questioni, quando dovrebbe invece presentarle in tempo, cosicché il Parlamento possa esprimere il proprio parere entro i tempi normali.
Tuttavia, alla fine, tenuto conto della situazione in Bosnia-Erzegovina e in Iugoslavia, ricordando che sarà l'ultima volta che autorizziamo una procedura d'urgenza siamo disposti ad accettare la procedura d'urgenza e chiediamo a Commissione e Consiglio di agire in futuro in piena conformità delle norme.
Signor Presidente, ieri il Commissario Patten ha inviato una lettera al Presidente del Parlamento chiedendo l'adozione da parte del Parlamento, il più rapidamente possibile, del bilancio rettificativo e suppletivo n. 4 al fine di consentire l'iscrizione in bilancio di 70 milioni di euro per l'Afghanistan. Il finanziamento aggiuntivo è coerente con la promessa fatta dalla Commissione a Tokyo lo scorso gennaio.
Al trilogo che si è svolto ieri sera tra le 21 e le 22.30, è stato raggiunto un accordo tra i rappresentanti del Parlamento e il Consiglio secondo il quale il bilancio rettificativo e suppletivo n. 4 dovrebbe essere adottato il più rapidamente possibile, poiché è già stato approvato dal Consiglio. Alla luce della lettera del Commissario Patten, potrei chiederle di considerare la votazione sul bilancio rettificativo e suppletivo n. 4 una questione urgente, affinché sia possibile adottarlo durante questa sessione? Se c'è accordo in merito, convocheremo una riunione della commissione per i bilanci questa mattina alle 10.30. Vorrei quindi informare coloro tra i miei colleghi che ancora non lo sanno, che ci sarà una riunione della commissione per i bilanci alle 10.30 di oggi, invece della riunione dei coordinatori che era stata prevista.
Non appena la sua commissione presenterà la relazione, questa potrà essere iscritta all'ordine del giorno. Visto che non ci sono problemi, ne discuteremo questa settimana.
L'ordine del giorno reca la discussione sulla relazione (A5-0289/2002), presentata dall'onorevole Sjöstedt a nome della commissione per l'ambiente, la sanità pubblica e la politica dei consumatori, sulla proposta di regolamento del Parlamento europeo e del Consiglio sui movimenti transfrontalieri degli organismi geneticamente modificati [COM(2002) 85 - C5-0079/2002 - 2002/0046(COD)].
Signor Presidente, onorevoli colleghi, desidero in primo luogo ringraziare l'onorevole Sjöstedt, che è il relatore su questo tema e che ha dato un eccellente contributo a questo complesso settore. E' un settore importante non solo per noi qui in Europa, ma anche per il resto del mondo e, in particolare, per i nostri partner nei paesi in via di sviluppo.
Come probabilmente sapete, il Protocollo di cui dobbiamo discutere oggi è legato alla recente ratifica del Protocollo di Cartagena sulla biosicurezza da parte della Comunità europea. L'obiettivo generale di questo accordo delle Nazioni Unite è definire regole comuni per i movimenti transfrontalieri degli organismi geneticamente modificati al fine di creare una protezione a livello mondiale della biodiversità e della salute umana.
L'Unione europea deve adempiere ai suoi obblighi internazionali. Dobbiamo per questo incorporare le disposizioni del Protocollo sulla biosicurezza nella nostra legislazione. Questa proposta integra le normative comunitarie esistenti, in particolare in materia di esportazione di organismi geneticamente modificati, per assicurare una maggiore conformità con le disposizioni del Protocollo sulla biosicurezza.
La proposta si compone delle seguenti parti principali. In primo luogo l'obbligo di notificare le esportazioni di organismi geneticamente modificati destinati all'emissione deliberata nell'ambiente. In secondo luogo, l'obbligo di informare i nostri partner internazionali in merito ai metodi, alla legislazione e alle decisioni della Comunità in materia di organismi geneticamente modificati, nonché in merito a qualsiasi emissione non intenzionale di tali organismi. In terzo luogo, una serie di regole da utilizzare per identificare gli organismi geneticamente modificati destinati all'esportazione. Queste regole sono conformi alle più recenti evoluzioni della legislazione comunitaria sugli organismi geneticamente modificati e, in particolare, alla proposta di regolamento concernente tracciabilità ed etichettatura.
La presente proposta non contiene disposizioni particolari della Comunità in materia di importazioni da uno Stato membro all'altro, o relative a movimenti di organismi geneticamente modificati tra gli Stati membri. Tali importazioni o movimenti anche in futuro rientreranno nella legislazione comunitaria esistente. Desidero sottolineare senza alcuna esitazione quanto sia importante che il lavoro su questa proposta proceda rapidamente. L'Unione europea ha svolto sin dall'inizio un ruolo fondamentale nei negoziati internazionali. Dobbiamo dimostrare che non c'è alcun dubbio che ottempereremo ai nostri impegni e che saremo in grado di attuare integralmente il Protocollo non appena entrerà in vigore.
Signor Presidente, quando il Protocollo di Cartagena è stato adottato un paio di anni fa, ha rappresentato un importante progresso sia per l'Unione europea, sia per gli Stati membri. Il Protocollo si basa sul principio di precauzione e rispetta il diritto degli Stati di avere regole nazionali più rigorose per la disciplina del commercio di prodotti geneticamente modificati. Il Protocollo è un importante esempio di come le normative commerciali mondiali si possono basare sulla protezione dell'ambiente e dei consumatori. Esso costituisce un'alternativa positiva ad alcune parti della prassi dell'Organizzazione mondiale del commercio.
Con l'adozione della proposta di cui stiamo discutendo ora, il Protocollo di Cartagena diventerà parte del diritto comunitario. Mentre le norme comunitarie esistenti si applicherebbero alle importazioni, questa proposta disciplinerebbe le esportazioni a partire dall'Unione. E' urgente che le norme vengano adottate. Il numero di paesi che ratificano il Protocollo aumenta, e sarà presto possibile una sua formale entrata in vigore. Adottando tale normativa, l'Unione europea può diventare un esempio positivo per il mondo in questo settore. Noi al Parlamento desideriamo cooperare strettamente con Commissione e Consiglio per garantire che queste leggi siano preparate il più celermente possibile.
In quanto relatore, credo che la legislazione proposta dalla Commissione abbia alcuni punti deboli. In settori importanti, le proposte hanno una portata inferiore rispetto allo stesso Protocollo di Cartagena, e in altri settori le proposte creano un'inutile mancanza di chiarezza. Io e la commissione per l'ambiente, la sanità pubblica e la politica dei consumatori proponiamo un maggiore rigore su una serie di punti. Non deve essere possibile esportare sementi o prodotti il cui uso non è autorizzato all'interno dell'Unione europea. Solo per ragioni legate, per esempio, al clima, sarà possibile prevedere un'esenzione per le sementi. Non possiamo avere una serie di misure volte ad assicurare la sicurezza e la protezione dei consumatori per noi, e un'altra per gli altri. Perché i prodotti possano essere autorizzati all'esportazione, il paese importatore deve avere dato un esplicito consenso alla loro importazione. Non deve essere in alcun caso possibile interpretare la mancata risposta quale consenso, come in realtà potrebbe avvenire secondo la legislazione proposta dalla Commissione. Questo vale in particolare per i paesi con capacità tecniche limitate in questo settore, poiché è fondamentale assicurare che essi vogliano realmente le importazioni e siano in grado di manipolarle. E' l'effettivo esportatore ad essere in ogni caso responsabile della notifica. Questo è importante per evitare posizioni poco chiare in materia di responsabilità ed è anche più in linea con quanto effettivamente prescritto dal Protocollo di Cartagena.
Nel prosieguo dei negoziati nell'ambito del Protocollo di Cartagena, l'Unione europea deve appoggiare le proposte di normative internazionali che spiegano le responsabilità giuridiche delle imprese. Il diritto del pubblico ad ottenere informazioni in merito a quello che viene esportato deve essere chiarito e rafforzato, mentre viene mantenuto il rispetto per il legittimo segreto industriale. Le normative comunitarie devono inoltre chiarire in modo inequivocabile che le esportazioni verso altri paesi devono sempre attenersi alle norme più severe che questi paesi hanno il diritto di introdurre, e questo nel pieno rispetto del Protocollo di Cartagena.
Spero quindi che venga adottato il massimo numero possibile di emendamenti della commissione per l'ambiente, la sanità pubblica e la politica dei consumatori, nonché degli emendamenti presentati congiuntamente dal gruppo confederale della Sinistra unitaria europea/Sinistra verde nordica, dal gruppo Verde/Alleanza libera europea e dal gruppo del Partito del socialismo europeo. Desidero anche ringraziare i funzionari responsabili della Commissione della loro utilissima cooperazione. Desidero inoltre ringraziare i miei colleghi della commissione per l'ambiente, la sanità pubblica e la politica dei consumatori.
Signor Presidente, signora Commissario, onorevoli colleghi, nel 2000 l'Unione europea ha siglato il Protocollo di Cartagena sulla biosicurezza, un accordo internazionale che ora deve essere recepito, al più presto possibile.
Il Protocollo, attraverso l'applicazione delle norme internazionali in materia di commercio degli OGM viventi, è volto ad evitare gli effetti nocivi alla biodiversità e alla salute umana. Disciplina il trasferimento, la manipolazione e l'uso sicuri degli organismi geneticamente modificati, mettendo l'accento sui loro movimenti attraverso le frontiere. Per questo è necessaria una procedura che preveda il consenso informato preliminare del paese importatore. Nel caso degli OGM destinati all'uso diretto come alimenti e mangimi, o destinati alla trasformazione, prevede la notifica alla Commissione o al centro di scambio di informazioni sulla biosicurezza.
Le disposizioni del regolamento si applicheranno solo alle esportazioni verso paesi terzi all'esterno dell'Unione europea. Il diritto comunitario si applica già alle importazioni nell'Unione europea e al commercio tra i suoi Stati membri. Il futuro regolamento comunitario dovrebbe essere quanto più rigorosamente possibile conforme ai requisiti del Protocollo, per evitare un'inutile burocrazia e affinché norme internazionali uniformi garantiscano condizioni di certezza del diritto. Allo stesso tempo occorre garantire che le imprese esportatrici europee non si trovino di conseguenza a dover espletare altre formalità oltre a quelle alle quali già devono attenersi nel caso di esportazione verso i paesi terzi. Tuttavia, la relazione presentata dall'onorevole Sjöstedt ha in ampia misura perso di vista l'obiettivo della conservazione della biodiversità. Delle molte richieste in essa contenute, alcune vanno ben al di là di quanto previsto dal Protocollo di Cartagena, mentre altre cercano di limitare artificiosamente il commercio di OGM viventi.
le dichiarazioni del Consiglio e della Commissione sulle conclusioni del Vertice mondiale sullo sviluppo sostenibile;
la relazione (A5-0237/2002), presentata dall'onorevole Hulthén a nome della commissione per l'ambiente, la sanità pubblica e la politica dei consumatori, sull'attuazione della prima fase del programma europeo per il cambiamento climatico [COM(2001) 580 - C5-0164/2002 - 2002/2072(COS)].
Sono felice di poter dare la parola, in apertura di questo dibattito, al Presidente Haarder, nostro vecchio collega e Vicepresidente del Parlamento europeo, che ora parla a nome del Consiglio in veste di Presidente in carica del Consiglio.
Signor Presidente, grazie per la calorosa accoglienza. Il Vertice mondiale di Johannesburg si è svolto dal 26 agosto al 4 settembre 2002, con una forte partecipazione dei parlamenti, delle ONG, del commercio e dell'industria. La Presidenza danese - il ministro danese dell'Ambiente - ha dato grande importanza a mantenere stretti contatti con la delegazione del Parlamento europeo. Credo che diversi presenti possano confermarlo.
Vorrei complimentarmi con il Parlamento per la relazione dell'onorevole Lannoye, approvata in aprile, che è stata un documento fondamentale nell'intero processo. Ci siamo dovuti misurare con una grande sfida. In quanto soggetto autorevole, abbiamo dovuto promuovere le posizioni definite in occasione delle precedenti riunioni dei ministri dell'Ambiente, dello sviluppo e degli affari esteri al Consiglio di Siviglia. Dovevamo raggiungere un buon risultato ed esercitare la maggiore influenza possibile, il che non è stato compito facile, considerate le numerose posizioni e gli interessi contrastanti con cui abbiamo tutti familiarità.
Come sapete, la decisione di indire il Vertice è stata adottata dall'Assemblea generale delle Nazioni Unite nell'autunno 2000, lo stesso anno in cui il Vertice del millennio ha fissato gli otto obiettivi del millennio intesi a ridurre la povertà entro il 2015. Il mandato dell'Assemblea generale a Johannesburg comprendeva l'individuazione di nuove scadenze ed opportunità nell'ambito dello sviluppo sostenibile, nonché di politiche e strumenti atti a sostenere gli sforzi dei paesi in via di sviluppo e dei paesi con economie di transizione.
Parallelamente ai preparativi per Johannesburg, si sono svolte altre due conferenze internazionali a livello ministeriale: la conferenza ministeriale dell'OMC a Doha nel novembre 2001, che ha adottato l'agenda per il ciclo di negoziati sul commercio e lo sviluppo, e la Conferenza sul finanziamento dello sviluppo di Monterrey a marzo, in occasione della quale è stato concluso un accordo storico in materia di finanziamenti e buona governance. Al tempo stesso, per la prima volta in molti anni, sono state fatte nuove considerevoli promesse di aiuti da parte dei paesi ricchi. A partire dal 2006, tali promesse aumenteranno il volume totale degli aiuti di circa il 25 per cento annuo.
Nell'Unione europea, ambivamo a fissare obiettivi di sviluppo in diversi settori non contemplati dagli obiettivi del millennio o da accordi precedenti. Intendevamo insistere sui risultati precedentemente conseguiti in materia di diritti umani, diritti dei lavoratori, parità e buon governo, e volevamo garantire che si desse un seguito efficace al Vertice.
Sotto diversi aspetti queste ambizioni si sono realizzate, e indicherò ora i punti più significativi.
Per quanto riguarda la globalizzazione, abbiamo considerato importante riflettere sulle opportunità concrete derivanti dalla globalizzazione e porre l'accento sulla dimensione sociale e la responsabilità delle grandi imprese.
Siamo riusciti a definire la lotta contro la povertà come elemento cruciale per lo sviluppo sostenibile in un contesto che comprenda non solo una maggiore prosperità, ma anche l'accesso all'acqua potabile, a strutture igieniche, all'energia, a una salute migliore e all'uguaglianza.
Siamo stati in grado di definire alcuni obiettivi pratici, con scadenze entro cui realizzarli, in materia di povertà, salute, ambiente e risorse naturali. Uno dei più importanti è l'obiettivo di dimezzare entro il 2015 il numero di persone che non hanno accesso alle strutture igieniche di base, che va inteso come un'integrazione dell'obiettivo del millennio di dimezzare entro il 2015 il numero di persone che non hanno accesso all'acqua potabile. Tra gli altri obiettivi approvati figurano gli accordi volti a regolamentare e riportare gli stock ittici a livelli sostenibili entro il 2015, a ridurre al minimo, entro il 2020, i rischi e gli effetti nocivi per la salute e l'ambiente derivanti dai prodotti chimici e a realizzare, entro il 2010, una significativa riduzione della perdita di biodiversità.
Si è inoltre deciso di definire un programma quadro decennale in materia di produzione e consumo sostenibili, che affronti il problema cruciale di separare la crescita economica dal degrado dell'ambiente.
I negoziati più difficili sono stati senza dubbio quelli riguardanti l'obiettivo per l'energia sostenibile. Non è stato adottato un obiettivo concreto, con una scadenza entro cui realizzarlo, a causa dell'opposizione degli Stati Uniti, del Giappone e dei paesi dell'OPEC in particolare, ma abbiamo stabilito un obiettivo inteso ad aumentare quanto prima la quota globale di energie sostenibili. Ciò che merita rilevare, tuttavia, è che per la prima volta siamo riusciti ad ottenere un ampio riconoscimento dei vantaggi dell'energia sostenibile ad un vertice internazionale. Si tratta della più importante dichiarazione finora adottata in materia. Inoltre, insieme con diversi altri paesi, l'Unione ha dichiarato la sua intenzione di continuare a lavorare sulla questione.
Gli obiettivi di Johannesburg, assieme agli obiettivi del millennio, forniscono un'agenda concreta per i nostri sforzi a livello nazionale, regionale e internazionale durante i prossimi 10-15 anni.
Sono state confermate le promesse in materia di commercio e sovvenzioni fatte a Doha, cioè di aumentare l'accesso al mercato per i paesi in via di sviluppo e promuovere la graduale eliminazione delle sovvenzioni che falsano gli scambi. Johannesburg ha dedicato maggiore attenzione politica al processo in seno all'OMC e alla sua importanza per i paesi in via di sviluppo. Abbiamo ora il dovere di dimostrarci all'altezza delle aspettative in occasione dei prossimi negoziati.
Anche gli accordi raggiunti a Monterrey sul finanziamento dello sviluppo e sull'importanza della buona governance per attrarre investimenti e fondi sono stati confermati. I donatori che a Monterrey avevano promesso nuovi finanziamenti hanno confermato l'impegno. Inoltre, diversi paesi dell'Unione al Vertice hanno preso l'iniziativa di reperire congiuntamente ulteriori contributi volontari per circa 80 milioni di dollari, al fine di aumentare lo strumento globale a favore dell'ambiente fino a un livello di 3 000 milioni di dollari, l'obiettivo originale da raggiungere.
Infine, siamo riusciti a far riconoscere la necessità di promuovere la dimensione sociale e di rispettare il consenso già raggiunto sul ruolo, i diritti e la parità delle donne. L'Unione europea ha presentato una dichiarazione al riguardo, in quanto la questione del ruolo delle donne non ha ricevuto l'attenzione che a nostro parere meritava.
Si è posto l'accento sulla responsabilità nazionale in materia di buona governance e di rispetto dei diritti umani e delle libertà fondamentali. Siamo riusciti a stabilire che le strategie nazionali in materia di sostenibilità - che possono essere formulate come strategie in materia di povertà - devono essere pronte per l'attuazione nel 2005. Vorrei aggiungere che nella dichiarazione sono menzionate anche le popolazioni indigene.
Per quanto riguarda i partenariati, si sono gettate le basi per una maggiore interazione tra il settore pubblico e le organizzazioni ed imprese private nella realizzazione degli obiettivi fissati. L'Unione ha inoltre annunciato due nuove ambiziose iniziative nell'ambito dei settori prioritari dell'acqua e dell'energia, cioè 'L'Acqua è la vita? e 'Energia sostenibile per la riduzione della povertà?.
Concordo con il Parlamento sul fatto che l'aspetto cruciale sia porre in atto le decisioni prese, trasformare le parole in azioni. Johannesburg ha creato lo stimolo per un'attuazione più efficace dell'agenda in materia di sviluppo sostenibile. Il settore privato sarà maggiormente coinvolto. Le imprese hanno chiaramente affermato che nei loro investimenti e nelle loro modalità di produzione intendono assumersi le proprie responsabilità nei confronti delle comunità locali e dell'ambiente.
Sarà dato seguito al Vertice a livello internazionale sotto l'egida delle Nazioni Unite. Si tratta di una questione importante, sulla quale dobbiamo continuare a lavorare. Anche la Banca mondiale e l'Organizzazione mondiale del commercio dovranno prendere parte al processo.
Queste parole si devono trasformare in azioni. La Presidenza annette grande importanza ad adempiere in modo efficace sia la dimensione interna sia quella globale degli obblighi dell'Unione volti a favorire lo sviluppo sostenibile. In questo contesto, abbiamo il dovere, in particolare, di porre in atto le nostre iniziative in materia di acqua ed energia.
Infine, vorrei accennare al fatto che ieri si è svolto il Vertice Europa-Asia tra 25 capi di Stato e di governo europei e asiatici. In preparazione del Vertice, giovedì scorso ho presieduto una conferenza dei ministri delle Finanze di detti paesi e sono lieto di riferire che gran parte dell'agenda che abbiamo discusso in questa sede è stata esaminata con i nostri partner asiatici ed è stato deciso di avviare una serie di attività preparatorie tra l'Unione europea e l'Asia, in modo da assicurare che si compiano progressi a Cancún e in ogni altra sede in cui prosegua il processo dell'OMC. Da ultimo, vorrei dire che è importante, quando discutiamo questi argomenti, che noi in Europa ci rendiamo conto che, pur essendo uno dei soggetti principali, abbiamo bisogno di partner che condividano i nostri stessi ideali. Sia io sia il Commissario Pascal Lamy siamo molto lieti di essere arrivati così lontano con i nostri colleghi asiatici la settima scorsa e ieri. Ritengo quindi che via sia motivo per un pizzico di ottimismo riguardo alla possibilità di compiere notevoli progressi il prossimo anno.
Signor Presidente, siamo lieti di avere la possibilità di presentare la valutazione della Commissione dei risultati del Vertice mondiale sullo sviluppo sostenibile di Johannesburg, conclusosi tre settimane fa.
In un certo senso, è un po' prematuro effettuare una valutazione definitiva dei risultati. Soltanto il tempo e gli sforzi che ci siamo impegnati a compiere possono dire se questo Vertice darà i frutti che quello di Rio de Janeiro non ha saputo dare. Come abbiamo affermato più volte al termine dei negoziati, le parole ci sono ed è ora dovere di tutti noi tradurre tali parole in azioni efficaci.
Mediatore europeo (2001) - Lavori della commissione per le petizioni 2001-2002
la relazione (A5-0267/2002), presentata dall'onorevole Wyn a nome della commissione per le petizioni, sulla relazione annuale di attività del Mediatore europeo per il 2001 [C5-0296/2002 - 2002/2086(COS)], e
la relazione (A5-0271/2002), presentata dall'onorevole Koukiadis a nome della commissione per le petizioni, sulle delibere della commissione per le petizioni nell'anno parlamentare 2001-2002 [2002/2019 (INI)].
Signora Presidente, l'ufficio del Mediatore europeo ha iniziato ad operare il 1° settembre 1995. Da quel giorno sino al 15 settembre 2002, l'ufficio ha ricevuto 10 535 denunce, di cui sono state esaminate 10 437.
Abbiamo svolto 1 385 indagini approfondite, 19 delle quali di nostra iniziativa. Fra tutti questi casi, 1 149 riguardavano la Commissione, 137 l'amministrazione del Parlamento europeo, 53 il Consiglio e 12 la Banca europea degli investimenti.
Relativamente ai risultati, 345 casi sono stati risolti dall'Istituzione interessata, dopo che il Mediatore l'aveva informata della denuncia.
In 206 casi abbiamo espresso un'osservazione critica, mentre in 48 casi l'inchiesta ha portato ad un progetto di compromesso o a una proposta di soluzione amichevole, generalmente con soddisfazione del ricorrente.
Su sei casi il Parlamento europeo ha ricevuto una relazione speciale: per quattro di essi il Parlamento ha accolto le raccomandazioni del Mediatore, mentre per gli altri due il procedimento è in corso.
In 659 casi un'indagine approfondita ha consentito al Mediatore di riscontrare che non emergevano episodi cattiva amministrazione nelle attività dell'Istituzione.
Quando un caso esula dal mandato del Mediatore, cerchiamo sempre di consigliare al ricorrente di rivolgersi ad un organismo competente: in 2 293 casi abbiamo suggerito al denunciante di trasferire la denuncia al difensore civico nazionale o regionale o di presentare una petizione al parlamento nazionale o regionale, in 884 casi abbiamo consigliato di presentare una petizione al Parlamento europeo e in 913 casi di contattare la Commissione.
Nel corso degli anni si sono udite critiche secondo cui il Mediatore non sarebbe abbastanza conosciuto e gli esiti sarebbero minimi per i cittadini in quanto le Istituzioni non collaborano né rispettano l'obbligo della buona amministrazione. Secondo alcuni critici, poi, il mandato sarebbe troppo limitato oppure il Mediatore europeo dovrebbe occuparsi solo delle denunce relative al diritto comunitario, ovunque sia applicato, o essere una specie di tribuno della plebe - sempre pronto a condannare le ingiustizie ovunque si registrino.
Il Mediatore europeo è indubbiamente una fra le istituzioni del genere più note al mondo. La nostra campagna d'informazione viene condotta in 12 lingue e si rivolge a 350 milioni di cittadini che risiedono in 15 Stati membri. Abbiamo visitato ciascun paese membro, diffuso comunicati stampa e tenuto varie conferenze e seminari per pubblicizzare il nostro lavoro.
Uno dei modi più efficaci per comunicare con un pubblico così vasto è sicuramente Internet. Circa 2 500 siti web contengono un collegamento attivo con il sito del Mediatore europeo, e circa il 42 per cento delle denunce viene ora trasmesso per via elettronica spesso usando l'apposito formulario on line.
Il costante aumento nel numero delle denunce è la migliore riprova che il Mediatore è sempre più conosciuto. Ogni mese arrivano quasi 200 nuove denunce, con un aumento di circa il 300 per cento rispetto al primo anno di attività nel 1996.
Altrettanto impressionanti sono i risultati del lavoro del Mediatore per i cittadini europei. Oltre a rendere giustizia nei singoli casi, abbiamo registrato sostanziali miglioramenti nel funzionamento dell'Istituzione. Tre circostanze meritano una menzione particolare.
Abbiamo anzitutto persuaso le Istituzioni e altri organi, compresi la Banca centrale europea ed Europol, a migliorare l'accesso ai loro documenti da parte del pubblico.
In secondo luogo, un'indagine di iniziativa ha indotto 17 istituzioni e organi ad adottare codici di buona amministrazione basati su una proposta da noi avanzata. A seguito di una relazione speciale, l'anno scorso il Parlamento europeo ha approvato una revisione del codice di buona condotta amministrativa. Abbiamo poi ampiamente distribuito la versione aggiornata del codice alle Istituzioni e ai cittadini europei, il cui diritto alla buona amministrazione trova espressione nel codice stesso. Come stabilito dal Parlamento, applichiamo il codice per accertare eventuali casi di cattiva amministrazione.
Il nostro terzo successo riguarda la Carta dei diritti fondamentali, promulgata a Nizza nel dicembre 2000. Il Mediatore aveva proposto l'inclusione nella Carta del diritto alla buona amministrazione; così è stato e tale diritto è oggi sancito all'articolo 41.
Il Mediatore ha anche promosso una piena e corretta applicazione della Carta. Poiché le Istituzioni dell'Unione hanno solennemente promulgato la Carta quale concretizzazione dei diritti fondamentali dei cittadini, il Mediatore reputa quindi il mancato rispetto di tali diritti nelle attività delle Istituzioni come un caso di cattiva amministrazione.
Tra le proposte avanzate dal Mediatore alla Convenzione europea vi è anche l'idea che la Carta sia giuridicamente vincolante ovunque si applichi il diritto comunitario.
A dispetto di quanto dicono i critici, le Istituzioni e gli organi comunitari meritano il nostro plauso per la fattiva collaborazione nei confronti del Mediatore. In genere hanno fornito risposte adeguate, esaustive e tempestive alle indagini del Mediatore e si sono dimostrati pronti ad accettare le soluzioni amichevoli e le proposte di raccomandazione formulate dal Mediatore stesso.
Solo in pochi casi sono sorti problemi. In un caso di accesso alle informazioni, la Commissione ha respinto un progetto di raccomandazione del Mediatore, rifiutandosi di agire a seguito di una risoluzione del Parlamento a sostegno del Mediatore. Mi rincresce dire che un simile caso sembra rientrare in una tendenza più generale ad usare a proprio vantaggio le norme per la protezione dei dati al fine di bloccare o di rimangiarsi l'impegno verso la trasparenza.
Gran parte delle Istituzioni e degli organi ha anche adottato un codice di buona condotta amministrativa; non riesco però a comprendere come non si sia dato seguito alla risoluzione del Parlamento del settembre 2001 che invocava un diritto amministrativo europeo.
A mio avviso, un corpus di regole uniforme e applicabile a tutte le Istituzioni e agli organi comunitari non può che migliorare i rapporti dell'Unione con i cittadini.
Deploro anche il fatto che lo Statuto del personale preveda ancora un requisito ormai sorpassato, come la previa autorizzazione alla pubblicazione da parte della pubblica amministrazione.
Ammetto che le competenze del Mediatore europeo sono limitate. Sono sempre stato dell'avviso che servisse una rete di difensori civici e commissioni per le petizioni al fine di vigilare sull'applicazione del diritto comunitario negli Stati membri. Abbiamo sviluppato tale rete per condividere informazioni, prestare consulenza e trasferire le denunce verso l'organo competente.
Un ulteriore sviluppo della rete potrebbe aiutare la Commissione, custode dei Trattati, a concentrare le proprie risorse sulle più importanti questioni di principio.
Nella notte tra il 26 e il 27 settembre 2002 una nave senegalese, Le Joola, con a bordo più di 1 000 persone, è affondata nei pressi della costa tra Senegal e Gambia. A tutt'oggi, a quasi due settimane di distanza, sono stati recuperati dal mare 476 corpi e risultano ancora disperse 500 persone.
A nome del Parlamento, ho scritto per esprimere il nostro sincero cordoglio al Presidente del Senegal Wade e per invitarlo a porgere le nostre condoglianze alle famiglie delle vittime. Da parte nostra è essenziale oggi, in un momento di silenzio solenne, rendere omaggio alle vittime ed ai loro familiari, ed unirsi, dall'emisfero settentrionale, a questa tragedia africana quale atto di rassicurazione e di solidarietà, per dimostrare che il sud per noi è importante. Vi chiedo di osservare un minuto di silenzio.
La scorsa domenica, 6 ottobre 2002, Sua Altezza reale il Principe Claus von Amsburg, marito della Regina Beatrice d'Olanda, è morto ad Amsterdam dopo una lunga malattia. Il Principe Claus si è impegnato nei confronti della società olandese con vigore, serietà, dedizione e, all'occorrenza, con umorismo.
Siamo consapevoli della sua dedizione verso la causa della cooperazione allo sviluppo internazionale. Vorrei informare l'Assemblea ed i colleghi olandesi che, a nome vostro e loro, ho trasmesso le nostre sincere condoglianze a Sua Maestà la Regina Beatrice e al popolo olandese
La Presidenza danese, rappresentata dal ministro per gli Affari europei Bertel Haarder, ha dichiarato di essere disposta a formulare una dichiarazione a nome del Consiglio sulla situazione in Iraq. Il Presidente in carica del Consiglio Haarder e la Presidenza danese sono intervenuti sull'argomento in tempi molto brevi. A nome del Parlamento, desidero ringraziare il Consiglio e personalmente il Presidente Haarder per tale disponibilità.
L'ordine del giorno reca la relazione della Commissione europea sui progressi compiuti in vista dell'allargamento. Tale relazione è stata approvata oggi prima di pranzo dalla Commissione europea. Con l'approvazione e la pubblicazione delle relazioni relative ai paesi candidati all'adesione, possiamo dire di aver compiuto un ulteriore significativo passo avanti verso un'Unione europea di effettive dimensioni continentali.
Stiamo entrando nella fase finale di un processo iniziato con tanto slancio quasi tredici anni fa con la caduta del muro di Berlino. Gli Stati membri e non solo i paesi candidati all'adesione devono singolarmente e collettivamente trovare la volontà politica necessaria per superare gli ultimi ostacoli che ancora restano. Il Parlamento europeo è determinato a compiere tutto ciò che è in suo potere per contribuire, per quanto possibile, all'eliminazione di qualsiasi ostacolo che ancora permanga tra la data odierna ed il Vertice di Copenaghen al mese di dicembre.
L'allargamento rappresenta per l'Europa uno straordinario ed incomparabile atto di riconciliazione e di risanamento ed un'opportunità senza precedenti. E' la prima volta in millenni nel nostro vecchio continente che, per libera volontà di popoli liberi e sovrani, ci riuniremo non perché vi siamo costretti sotto minaccia di una spada, di un'arma o di qualsiasi altra forza oppressiva, ma grazie all'uso della ragione e alla forza della convinzione e della condivisione di valori comuni. La discussione odierna costituisce una tappa importante in tale processo.
Vorrei rendere omaggio in particolare alla Commissione europea ed ai suoi servizi, nonché a tutti coloro che occupano posizioni di comando o fanno parte dei servizi pubblici dei paesi candidati all'adesione che si sono impegnati in questa straordinaria opera di trasformazione. La Commissione continuerà a svolgere un ruolo centrale nella gestione di questo processo fino alla fine. Stiamo giungendo ad un momento in cui, quale classe politica, dobbiamo assumerci le nostre responsabilità politiche e sondare l'opinione pubblica per valutarne il grado di consenso.
Signor Presidente, onorevoli parlamentari, è con emozione profonda che oggi, in quest'Aula parlamentare, io prendo la parola.
All'inizio del mio mandato, infatti, proprio davanti a voi, ho preso l'impegno di fare dell'allargamento la priorità assoluta della mia Commissione, di fare della mia Commissione la Commissione dell'allargamento, perché allargare l'Unione vuol dire consolidare a livello continentale un'area di pace, di sicurezza e di democrazia. Oggi, a tre anni di distanza, sono di nuovo di fronte a voi per dire che quell'impegno è stato mantenuto: la Commissione ha fatto il proprio lavoro; la Commissione ha onorato la propria promessa.
Dopo un esame approfondito dei progressi compiuti dai candidati, posso annunciare il nome dei paesi per i quali raccomandiamo al Consiglio di concludere i negoziati entro il 2002. Permettetemi di leggere il passaggio saliente delle raccomandazioni che abbiamo oggi adottato:
'Cipro, Repubblica ceca, Estonia, Ungheria, Lettonia, Lituania, Malta, Polonia, Repubblica slovacca e Slovenia adempiono ai criteri politici. Considerando i progressi compiuti da questi paesi, i loro precedenti riguardo all'attuazione degli impegni presi, e tenendo conto dell'opera di preparazione in corso, la Commissione ritiene che questi paesi avranno adempiuto ai criteri economici e a quelli relativi all'acquis e saranno pronti all'adesione dall'inizio del 2004. La Commissione raccomanda pertanto di concludere i negoziati di adesione con questi paesi entro la fine dell'anno in corso, con l'obiettivo di firmare il trattato di adesione nella primavera del 2003.?
Visti i progressi compiuti nell'ultimo anno dalla Bulgaria e dalla Romania, la Commissione prende atto della data - 2007 - che tali paesi indicano per la loro adesione. La Commissione farà tutto il necessario perché tale obiettivo possa essere effettivamente realizzato.
Grazie alla riforma costituzionale e a una serie di pacchetti legislativi, la Turchia ha compiuto grandi progressi in relazione ai criteri di Copenaghen. Tuttavia, occorre un impegno supplementare. La Commissione raccomanda perciò che l'Unione europea aumenti le risorse e il sostegno ai preparativi di preadesione della Turchia. A tal fine, proporremo un partenariato di adesione rivisto e rafforzeremo la valutazione della legislazione. Si incoraggia la Turchia a proseguire sulla strada delle riforme per portare avanti il proprio processo di candidatura.
Onorevoli parlamentari, solo tredici anni fa Berlino era ancora divisa dal muro della vergogna. Il muro è caduto, la Germania è stata riunificata. Grazie alla riconquistata libertà abbiamo ritrovato l'unità storica fra tutti i popoli d'Europa. Il nostro destino comune è di nuovo quello di costruire il futuro insieme, un futuro fondato sulla condivisione dei valori fondamentali di pace, di democrazia, di Stato di diritto, di rispetto dei diritti umani e di tutela delle minoranze.
Nel 1993 il Consiglio europeo di Copenaghen ha offerto ai paesi dell'Europa centrale e orientale la prospettiva di entrare nell'Unione. Da allora, questi paesi hanno percorso un cammino immenso, che li ha condotti pacificamente dalla dittatura a una democrazia stabile e partecipativa.
Si tratta di un bilancio straordinario: nell'arco di un decennio decine di elezioni nazionali, regionali e locali si sono svolte in modo trasparente e democratico; sono state approvate migliaia di leggi e di regolamenti per dar vita alle nuove democrazie e per trasporre l'acquis comunitario nelle legislazioni nazionali; è in corso la formazione di decine di migliaia di funzionari e di giudici per consentire loro di applicare la nuova legislazione; centinaia di migliaia di eletti, esperti e responsabili delle associazioni professionali si sono familiarizzati con le nostre politiche grazie ai progetti di formazione e di cooperazione che abbiamo finanziato; tutti i dodici paesi soddisfano i criteri politici stabiliti a Copenaghen e le istituzioni democratiche si sono ovunque rafforzate; infine, le economie dei dieci paesi nel complesso migliorano progressivamente le proprie prestazioni: i tassi di crescita sono superiori ai nostri; l'inflazione e il deficit vengono gestiti e controllati; gli investimenti diretti dall'estero affluiscono a tassi elevati: ciò dimostra che i mercati hanno fiducia.
Signor Presidente, onorevoli deputati, la relazione che abbiamo adottato oggi mette anche in rilievo le insufficienze che restano ancora in alcuni settori, per alcuni paesi. Bisogna colmare queste lacune prima dell'adesione, e la Commissione veglierà, assieme alle autorità di questi paesi, a che le difficoltà vengano risolte in tempo utile. Siamo in particolare ancora preoccupati per il livello della capacità amministrativa e per il funzionamento del sistema giudiziario che sono gravati dalla mancanza di risorse finanziarie e, ancora più importante, di risorse umane. A questi problemi abbiamo cercato di rispondere utilizzando un programma di sostegno con una dotazione di 250 milioni di euro. Questo programma comincia a dare i suoi frutti.
Abbiamo inoltre constatato l'insufficiente preparazione all'attuazione dell'acquis in alcuni settori essenziali: i sistemi doganali, la fiscalità, i controlli veterinari e fitosanitari, le istituzioni di gestione e di controllo della politica agricola e, infine, le amministrazioni incaricate di gestire e di controllare i fondi strutturali.
Occorre aggiungere due problemi molto seri: la corruzione che, salvo alcune eccezioni, affligge molti paesi e il vergognoso fenomeno del traffico di esseri umani. Con ciò non intendo dire che non è stato fatto nulla in questi campi. Anzi, molto è già stato realizzato e per certi paesi l'opera è quasi compiuta. La nostra relazione insiste, tuttavia, sul monitoraggio scrupoloso che la Commissione si è impegnata a condurre da qui al momento dell'adesione. Al riguardo pubblicheremo un documento finale di valutazione sei mesi prima della data di adesione.
Per far fronte ai complessi passaggi che accompagnano l'allargamento, la Commissione prenderà tutte le misure necessarie per la riorganizzazione dei propri servizi: da un lato, rafforzeremo la nostra opera di monitoraggio e di sostegno successiva all'adesione dei nuovi Stati membri e, dall'altro, dovremo sostenere il processo di adesione dei paesi che seguiranno quelli compresi nella raccomandazione approvata oggi.
Signor Presidente, il nostro obiettivo resta la firma del Trattato di adesione nella primavera del 2003. Stiamo quindi entrando nelle fasi conclusive del processo. A questo proposito la Commissione si augura che il Consiglio europeo di Bruxelles del 24 e 25 ottobre prenda le decisioni necessarie sui capitoli ancora aperti: agricoltura, questioni finanziarie e istituzioni. In questo modo si potranno negoziare e chiudere questi capitoli prima di Copenaghen. Per la Bulgaria e la Romania, la Commissione avanzerà per tempo una strategia di preadesione rafforzata affinché il Consiglio di Copenaghen possa farla propria. Per la Turchia, poi, che non adempie ancora ai criteri di adesione, la Commissione proporrà, all'inizio dell'anno prossimo, una strategia rafforzata con mezzi finanziari supplementari.
Disciplina per lo scambio di quote di emissioni dei gas a effetto serra
L'ordine del giorno reca la relazione (A5-0303/2002), presentata dall'onorevole Jorge Moreira da Silva a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio che istituisce una disciplina per lo scambio di quote di emissioni dei gas a effetto serra nella Comunità e che modifica la direttiva 96/61/CE del Consiglio [COM(2001) 581 - C5-0578/2001 - 2001/0245(COD)].
Signor Presidente, sono lieta di poter intervenire in Parlamento in merito alla proposta sullo scambio di emissioni; è una proposta di cui sono orgogliosa poiché la considero una pietra miliare del processo con cui l'Unione europea sta attuando il Protocollo di Kyoto, valutando attentamente il rapporto tra costi e benefici.
Vorrei anzitutto ringraziare il relatore, l'onorevole Moreira da Silva, per l'instancabile tenacia con cui ha portato questa proposta alla prima lettura. So che in sede di commissione parlamentare sono stati presentati all'incirca 500 emendamenti, ma ora ne abbiamo solo 100, un numero ben più facile da gestire
Signor Presidente, signora Commissario, onorevoli colleghi, vorrei innanzitutto ringraziare i relatori per parere e i relatori ombra di tutti i gruppi politici per l'ottimo clima di cooperazione che mi è stato offerto. Solo grazie a tale collaborazione abbiamo potuto giungere a un soddisfacente compromesso in seno alla commissione per l'ambiente, la sanità pubblica e la politica dei consumatori.
Sono convinto che questa direttiva creerà le condizioni giuste affinché il cambiamento climatico e il Protocollo di Kyoto perdano in Europa il carattere di preoccupazioni puramente teoriche, per divenire invece un elemento essenziale della politica ambientale ed economica di tutti gli Stati membri. In sintesi, questa direttiva istituirà l'economia del carbonio, in cui prevarranno coloro che saranno in grado di produrre carbonio con la minor quantità di emissioni. Mi congratulo quindi con la Commissione, nella persona del Commissario, signora Wallström, per aver proposto questa direttiva che ha soprattutto il merito di rendere assai meno costoso, per l'Unione europea, adeguarsi al Protocollo di Kyoto. In effetti, credo che se potremo dimostrare che questo sistema funziona e riduce per l'Unione europea i costi derivanti dall'adesione a Kyoto, ciò costituirà il modo migliore per convincere gli Stati Uniti a rispettare il Protocollo.
Pur giudicando positivamente la proposta di direttiva nel suo complesso, in alcuni settori il Parlamento desidera tuttavia approfondirne e migliorarne la struttura di base; su queste linee abbiamo raggiunto un ampio compromesso. Di conseguenza, più che esporre il mio punto di vista, parlo a nome di tutti coloro che hanno adottato questo compromesso. Mi sembra in primo luogo importante che la direttiva abbia quantificato gli obiettivi da rispettare; stimiamo inoltre essenziale fissare un tetto massimo di quote di emissioni per Stato membro secondo una curva lineare convergente col Protocollo di Kyoto.
In secondo luogo, riteniamo importante che gli Stati membri possano includere nel sistema anche altri settori ed altre attività. Mi riferisco all'opt-in volontario di settori quali i trasporti o le piccole e medie imprese per quegli Stati membri che lo giudichino opportuno.
In terzo luogo, l'uso dei crediti dev'essere completamente vietato nel primo periodo di applicazione della direttiva.
In quarto luogo, riteniamo importante che la direttiva si estenda a tutti e sei i gas a effetto serra e non solo al biossido di carbonio, purché questi sei gas vengano inclusi sulla base di criteri di trasparenza identici a quelli usati per il biossido di carbonio.
In quinto luogo, riteniamo importante includere nella direttiva anche l'industria chimica e quella dell'alluminio.
Passo infine ai punti su cui riteniamo opportuno estendere e rendere più ambiziosa la proposta della Commissione, riferendomi al sistema di assegnazione iniziale delle quote di emissioni; credo che un sistema ibrido, basato sull'assegnazione gratuita con una certa percentuale di vendite all'asta - 5 per cento nel primo periodo, 15 per cento nel secondo periodo - garantisca risultati migliori di un'assegnazione gratuita al 100 per cento, come prevederebbe la proposta di direttiva; ciò si applica non solo dal punto di vista economico ma anche da quello ambientale, nonché nella prospettiva di una minor distorsione della concorrenza.
Ho lasciato per ultimo il problema che reputo più importante: il regime giuridico della partecipazione. E' mia opinione che questo sistema potrà funzionare solo se sarà giuridicamente vincolante, o in altre parole obbligatorio. Credo che la commissione per l'ambiente abbia raggiunto un buon compromesso rispetto al regime giuridico della partecipazione, elaborando un sistema vincolante che prevede per il primo periodo l'esclusione temporanea - limitata nel tempo e nelle condizioni - di alcune imprese. L'adozione degli emendamenti nn. 75 e 81 mi sembra del tutto ingiustificata e persino pericolosa, poiché in sostanza trasformerebbe il sistema da vincolante in volontario, aggravando perciò le distorsioni della concorrenza, riducendo la liquidità sul mercato, aumentando il prezzo per tonnellata del biossido di carbonio e peggiorando l'efficienza economica del sistema.
Signor Presidente, desidero anzitutto ringraziare il relatore, onorevole, Moreira da Silva, gli altri relatori per parere e i relatori ombra per l'ottimo rapporto di lavoro da cui è scaturita la proposta che ora stiamo esaminando. A questo proposito vorrei osservare che nel corso dei lavori è emerso con estrema chiarezza il carattere controverso della proposta sullo scambio di emissioni. Di conseguenza, le divergenze di opinione tra sostenitori e oppositori del piano hanno prodotto un esorbitante numero di emendamenti.
In qualità di relatore per parere della commissione per i problemi economici e monetari, chiedo un piano di scambio di emissioni che sia omogeneo e trasparente e indichi chiaramente diritti e doveri dei governi e dell'industria. Questo piano tuttavia deve rendere giustizia alla particolarissima dinamica operativa dell'industria, che implica la necessità di non intralciare con normative superflue la continuità e il campo d'azione della concorrenza.
E' perciò gratificante constatare che nella relazione finale in oggetto sono stati approvati alcuni emendamenti, presentati dalla commissione per i problemi economici e monetari, volti raggiungere tale obiettivo. In particolare mi riferisco all'estensione del periodo di tempo previsto dall'articolo 11, all'adeguamento della sanzione - articolo 16 - e al modo in cui gli Stati membri sottopongono il piano di scambio di emissioni ad imposizione fiscale - articolo 16, paragrafo 4. La chiarezza sui fattori che alterano il mercato favorisce l'efficacia di un mercato per i diritti di emissione. E' perciò deprecabile che la commissione per l'ambiente, la sanità pubblica e la politica dei consumatori non sia riuscita a raggiungere un accordo sul metodo di assegnazione dei diritti a partire dal 2008.
E' sempre molto importante vigilare sulle misure per mezzo delle quali gli Stati membri possono intervenire nel mercato dello scambio di emissioni con i propri piani e le proprie imposte. Le diverse parti in causa continueranno ad opporsi ad un piano di scambio di emissioni e alla fine le norme potrebbero essere aggirate. La scarsa chiarezza della direttiva non dovrebbe condannare al fallimento il sistema dello scambio di emissioni; il detto olandese secondo cui 'per provare la torta bisogna assaggiarla? si applica in maniera davvero calzante allo scambio di emissioni.
Signor Presidente, intervengo a nome della commissione giuridica e per il mercato interno. L'onorevole Blokland ha appena osservato che per provare la torta bisogna assaggiarla; a coloro che non hanno meditato sul tema dello scambio di emissioni, vorrei suggerire di pensare al modo in cui si mangia un'aragosta. Immaginate di avere sul piatto una bella aragosta; all'inizio è assai facile trarne bocconi grossi e saporiti, ma quando si arriva alle cartilagini e alle chele le cose diventano assai più difficili e alla fine si lascia sempre qualcosa nel piatto perché non vale la pena di continuare. Intendo dire naturalmente che lo scambio di emissioni ci aiuterà ad individuare gli obiettivi più appetitosi per la riduzione delle emissioni, cioè quelli per cui la riduzione di emissioni è conveniente e ricompensa i costi sostenuti; gli obiettivi più difficili si possono forse lasciare per ultimi, o si può addirittura cercare di raggiungerli in altro modo.
Per rispettare gli impegni assunti col Protocollo di Kyoto sono necessari strumenti efficaci. A mio avviso, la politica più saggia sarebbe quella di iniziare subito, poiché in tutta probabilità gli obblighi derivanti dal Protocollo di Kyoto entreranno in vigore a partire dal 2008. Sappiamo bene che in affari i primi arrivati sono spesso coloro che poi conseguono i profitti più alti.
La relazione presentata dalla commissione per l'ambiente, la sanità pubblica e la politica dei consumatori soddisfa tutti i principali requisiti di un buon sistema di scambio di emissioni. In primo luogo, il Parlamento oggi voterà sulla proposta di estendere considerevolmente il mercato delle emissioni includendovi nuovi settori e nuovi gas. In tal modo, potremo essere certi che sul mercato vi sarà un numero sufficiente di acquirenti e venditori. Per ciò che riguarda la flessibilità auspicata dagli Stati membri, ritengo che la commissione per l'ambiente, la sanità pubblica e la politica dei consumatori abbia scelto l'approccio migliore e più flessibile: gli Stati membri infatti, a certe condizioni, possono escludere provvisoriamente alcuni impianti dal piano di scambio di emissioni. Si tratta a mio parere di un'ottima soluzione, che tra l'altro è stata proposta anche dalla commissione giuridica e per il mercato interno.
L'elemento più importante è però il fatto che, nell'assegnare le quote di emissioni, occorre rispettare i criteri in base ai quali vengono incoraggiate e remunerate le imprese che si sono già impegnate nella riduzione di emissioni. In effetti, l'intero dibattito sulle vendite all'asta si riallaccia a questo tema, poiché le aste servirebbero proprio a incoraggiare e remunerare coloro che imprimono tendenze innovative.
Spero che il Parlamento accetti l'idea di mettere all'asta almeno una piccola percentuale delle quote. Sia in seno alla commissione che in Parlamento siamo riusciti a lavorare con grande armonia e spirito di collaborazione; di questo voglio ringraziare sia il relatore che, in particolare, la Commissione europea.
La ringrazio molto, onorevole Hautala; dal momento che ha fatto un esempio così invitante, forse vorrà confidarci dove va a mangiare le sue aragoste.
'industria, il commercio estero, la ricerca e l'energia. (EN) Signor Presidente, pur condividendo gli interessi dei due oratori che mi hanno preceduto, non intendo parlare di aragoste. Lei è onnisciente per definizione, signor Presidente, e quindi conosce già il parere della commissione per l'industria; nel caso però che alcuni colleghi lo ignorino, il mio compito è di illustrarlo.
In seno alla commissione per l'industria le opinioni raccolte sono state molto varie, come brevemente dirò, ricapitolando alcuni punti chiave intorno ai quali hanno ruotato le nostre discussioni. Anzitutto - ed è stato forse questo il tema più importante - il piano deve essere obbligatorio, oppure è opportuno concedere la possibilità di esenzioni ed opt-out? In certi ambienti nazionali alcune voci si sono levate ad invocare esenzioni; altri membri della commissione invece pensavano che se avessimo concesso delle esenzioni, tutti quanti si sarebbero affrettati a chiederle per sé e quindi saremmo rimasti senza direttiva. Su questo punto ci siamo dunque trovati di fronte a un dilemma.
E' inoltre sorto il timore che i vantaggi già procurati dai tagli in alcuni Stati membri non sarebbero stati adeguatamente remunerati; è un problema da risolvere.
Dichiaro ripresa la sessione del Parlamento europeo, interrotta giovedì, 10 ottobre 2002.
Onorevoli colleghi, oggi ho il triste compito di commemorare le vittime innocenti di due recenti attentati terroristici. Non conosciamo ancora esattamente il bilancio dell'esplosione delle auto-bomba avvenuta il 12 ottobre a Kuta Beach sull'isola di Bali; esprimiamo la nostra solidarietà e le nostre condoglianze alle famiglie delle 200 vittime e agli oltre 250 feriti, colpiti da un crimine orribile, che a nome di questo Parlamento non esito a condannare senza riserve. Sia pure a un prezzo intollerabile, questa tragedia ci insegna che nella lotta contro il terrorismo dobbiamo tutti collaborare più strettamente e vigilare con tenacia.
Il giorno precedente a Vantaa presso Helsinki è stato commesso un altro attentato, apparentemente privo di connessioni col precedente, che ha mietuto altre vittime innocenti tra i passanti intenti alle proprie faccende di ogni giorno; anche per questo crimine esprimo la mia condanna. A nome di noi tutti, manifesto la nostra solidarietà alle famiglie delle vittime.
Vi chiedo ora di osservare un minuto di silenzio, a testimonianza della nostra reverente solidarietà per le vittime innocenti di questi crimini.
Prima di passare all'ordine dei lavori, sono lieto di potervi annunciare un fatto di cui avrete già avuto notizia nelle ultime ventiquattr'ore: la sonante vittoria del 'sì? nel referendum tenutosi in Irlanda sul Trattato di Nizza.
Il 'sì? ha ottenuto la maggioranza in tutte le 42 circoscrizioni elettorali del paese, rovesciando l'esito del voto precedente, allorché 40 circoscrizioni si erano espresse per il 'no?. Da questo risultato il Parlamento può trarre la conclusione che i leader politici in procinto di riunirsi venerdì a Bruxelles devono comprendere la necessità di non intralciare più il processo di allargamento. Sta per giungere il momento di portare a conclusione l'allargamento; nel corso del mese di ottobre i preparativi per il Vertice che si terrà in dicembre a Copenaghen ci offrono l'opportunità di completare definitivamente questa storica tappa della riconciliazione europea
L'ordine del giorno reca la versione definitiva del progetto di ordine del giorno, elaborata dalla Conferenza dei presidenti che si è riunita giovedì 17 ottobre 2002 ai sensi degli articoli 110 e 110 bis del Regolamento.
Sono stati presentati 70 emendamenti individuali alla relazione A5-0340/2002 presentata dall'onorevole Grossetête sul codice comunitario relativo ai medicinali per uso umano, oltre ai 132 emendamenti già contenuti nella relazione. Di conseguenza, conformemente all'articolo 130 bis, dopo avere consultato la presidente, avevo chiesto alla commissione per l'ambiente, la sanità pubblica e la politica dei consumatori di riunirsi per esaminare gli emendamenti.
Nel frattempo però un certo numero di emendamenti è stato ritirato, mentre altri sono simili a quelli adottati in commissione. Alla luce di questi cambiamenti, mi sembra più opportuno da parte mia, anziché rinviare la relazione in commissione, consentire la votazione in Plenaria.
Signor Presidente, la sua precisazione è opportuna. All'inizio erano stati depositati 70 emendamenti nell'intervallo dopo il voto in commissione; secondo le ultime notizie, oggi gli emendamenti sono scesi a 52 emendamenti, una trentina dei quali erano stati respinti in sede di commissione per l'ambiente, mentre parecchi altri avevano già raccolto un certo numero di pareri favorevoli in seno alla commissione.
A mio avviso, un'ulteriore riunione non sarebbe molto utile e non permetterebbe neppure di chiarire davvero il problema. Se i colleghi interessati accettano di ritirare gli emendamenti superflui, mercoledì potremmo andare a una votazione che si dovrebbe risolvere nel miglior modo possibile.
Signor Presidente, lei ha fatto molto bene a non chiedere alla nostra commissione di riunirsi un'altra volta; in questo modo la settimana comincia davvero bene.
Forse però lei vorrà chiedere a qualcuno - all'inevitabile onorevole Corbett, suppongo - di dare un'occhiata al Regolamento, le cui disposizioni su questo punto sono alquanto singolari. Il Regolamento dice infatti: 'Qualora gli emendamenti presentati a una relazione che dovrà essere esaminata in Aula siano più di 50, il Presidente, dopo aver consultato il presidente della commissione competente, può chiedere a quest'ultima di riunirsi per esaminarli?. Ciò significherebbe, signor Presidente, che lei ed io dovremmo vagliare minuziosamente una quantità di emendamenti: un'operazione tutt'altro che agevole. Ci occorre piuttosto una norma semplice e tassativa, così concepita: 'Quando siano stati presentati più di 50 emendamenti a una relazione, il Presidente deve invitare la commissione a riunirsi ancora?; in alternativa possiamo lasciar cadere la cosa. Nella situazione attuale spetta a noi due risolvere la questione; sono lieta, signor Presidente, di sostenere la sua saggia decisione.
Signor Presidente, la sua decisione sembra saggia anche a me e dimostra che questa norma deve essere applicata in maniera flessibile. E' un'opzione di cui il Presidente può valersi dopo aver consultato il presidente della commissione interessata; una scelta da adottare quando si riveli utile e da tralasciare quando è palesemente inutile. Lo svolgimento dei lavori di quest'oggi ha dimostrato che, anche quando non si ricorre a questa possibilità, essa comunque serve come mezzo di pressione per indurre a ritirare gli emendamenti, cosa che ci consente un notevole risparmio di tempo nel seguito della seduta plenaria.
In conformità all'articolo 111 bis del Regolamento, ho ricevuto dal gruppo Verts/ALE la richiesta di tenere, nel corso di questa tornata, una discussione straordinaria sul finanziamento del settore nucleare in Corea del Nord nel contesto del programma di armamento nucleare dichiarato. La Commissione ci ha comunicato che il Commissario Patten potrebbe intervenire su questo tema martedì alle 9.
Signor Presidente, onorevoli colleghi, alla fine del dicembre 2001 abbiamo votato una relazione sulla strategia e sull'organizzazione dello sviluppo energetico della penisola coreana, con la quale abbiamo deciso di partecipare allo sviluppo nucleare civile della Corea.
L'ordine del giorno reca, in discussione congiunta, le seguenti relazioni:
(A5-0330/2002), presentata dall'onorevole Müller a nome della commissione per l'ambiente, la sanità pubblica e la politica dei consumatori, sulla proposta di regolamento del Parlamento europeo e del Consiglio che istituisce procedure comunitarie per l'autorizzazione, la sorveglianza e la farmacovigilanza dei medicinali a uso umano e veterinario, e l'Agenzia europea di valutazione dei medicinali [COM(2001) 404 - C5-0591/2001 - 2001/0252(COD)];
(A5-0340/2002), presentata dall'onorevole Grossetête a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio che modifica la direttiva 2001/83/CE recante un codice comunitario relativo ai medicinali per uso umano [COM(2001) 404 - C5-0592/2001 - 2001/0253(COD)];
(A5-0334/2002), presentata dall'onorevole Grossetête a nome della commissione per l'ambiente, la sanità pubblica e la politica dei consumatori, sulla proposta di direttiva del Parlamento europeo e del Consiglio che modifica la direttiva 2001/82/CE recante un codice comunitario relativo ai medicinali veterinari [COM(2001) 404 - C5-0593/2001 - 2001/0254(COD)].
Signor Presidente, prima di presentare brevemente le tre proposte della Commissione, mi congratulo con le due relatrici, onorevoli Müller e Grossetête, e le ringrazio al pari della commissione per l'ambiente, la sanità pubblica e la politica dei consumatori per tutto il lavoro e l'impegno destinato alla preparazione delle tre relazioni.
Inizio dagli obiettivi delle proposte. Essi sono tre: anzitutto, garantire un elevato livello di tutela della salute ai cittadini europei, e questo è sempre il punto di partenza. In secondo luogo, aumentare la disponibilità di medicinali innovativi e, al contempo, favorire la concorrenza con i farmaci generici; in terzo luogo, prepararsi all'allargamento che molto presto diverrà realtà.
Per quanto attiene alle proposte specifiche, mi concentrerò su tre di esse. Anzitutto, la necessità di rafforzare il ruolo dell'Agenzia europea di valutazione dei medicinali e la procedura centralizzata. Perché? Ma perché l'obiettivo è proprio quello di rendere disponibili medicinali innovativi contemporaneamente a tutti i cittadini dell'UE. E' una questione di parità fra tutti i pazienti del continente. Pertanto, la Commissione ha proposto l'obbligatorietà, per tutti i medicinali contenenti nuovi principi attivi, della procedura di autorizzazione centralizzata. E' questa la soluzione comunitaria al problema dell'accesso all'innovazione e spero che il Parlamento vorrà sostenerla. Questa soluzione permetterebbe inoltre economie di scala, un risparmio in termini di tempo e di risorse e, infine, condurrebbe a una maggior efficienza normativa.
Specie in un'Unione ampliata, la Commissione intende garantire al paziente una più pronta disponibilità di medicinali innovativi. La procedura di riconoscimento reciproco ha mostrato i propri limiti. Il processo di valutazione presso l'agenzia londinese richiede in media 180 giorni, ossia un termine nettamente più breve rispetto al massimo di 210 giorni previsti a norma di legge.
La procedura centralizzata sarebbe altresì positiva per le piccole e medie imprese. Si pensi all'esempio delle biotecnologie. In questo ambito, in cui l'autorizzazione centralizzata costituisce già un obbligo, le PMI risultano molto attive. L'esperienza mostra come non si siano segnalate particolari difficoltà.
I vantaggi di una procedura centralizzata per le PMI sono evidenti in ambiti quali i farmaci orfani, in cui la maggior parte delle autorizzazioni di mercato vengono erogate alle PMI. Ciò detto, la Commissione potrebbe, nell'ottica di una soluzione globale, tentare di ottenere misure di sostegno per le PMI e, ove vi siano particolari ostacoli, aiutare le PMI a superarli.
In secondo luogo, occorre trovare un equilibrio adeguato fra innovazione e concorrenza da parte dei farmaci generici. Perché è così importante? Perché, in parole povere, occorrono prodotti innovativi a beneficio dei pazienti e occorrono farmaci generici per contribuire a ridurre la pressione sui costi dell'assistenza sanitaria.
Come vanno conciliate fra loro queste diverse esigenze? Per i medicinali innovativi, la Commissione propone un nuovo termine per la protezione dei dati. Per i generici, l'immissione sul mercato sarà velocizzata. In che modo? Anzitutto, la Commissione propone l'uniformazione generalizzata a 10 anni dei termini previsti a livello nazionale per la protezione dei dati. Questo comporterà per l'Europa una soluzione armonizzata. Il periodo di protezione darà all'industria farmaceutica innovativa il modo di ammortare i propri investimenti in ricerca e sviluppo e agevolerà il regolare funzionamento del mercato interno. Per premiare l'ulteriore innovazione e ricerca su nuovi prodotti, la proposta prevede una possibile proroga del periodo di protezione fino a 11 anni.
Per i farmaci generici, la Commissione propone di modificare una politica dell'Unione invalsa ormai da tempo. Proponiamo ora, per la prima volta nella legislazione europea, di consentire l'avvio di test sui farmaci generici prima dello scadere del brevetto o di altra forma di proprietà intellettuale. Questo accelererà la commercializzazione dei farmaci generici su quasi tutti i mercati nazionali e contribuirà in modo sostanziale a una maggiore concorrenza.
La Commissione ritiene che la proposta sia equilibrata. Tiene conto degli interessi dell'industria farmaceutica europea innovativa, che sta perdendo terreno rispetto a quella statunitense. Ciò significa meno posti di lavoro e meno ricerca in Europa, se non si cambierà rotta. Al contempo, la proposta agevolerà lo sviluppo di un mercato competitivo dei farmaci generici, il che significherà per i cittadini europei medicinali a un costo inferiore.
Infine, qualche considerazione sull'accesso controllato all'informazione ai pazienti. Sapevo che si sarebbe trattato di una discussione difficile, ma in primo luogo la Commissione non propone una pubblicità diretta ai pazienti, di stampo americano. Il dibattito si è concentrato ampiamente sul modello statunitense, ma non è questo il nostro modello.
Sta di fatto che in rete è già disponibile, almeno per i pazienti di lingua inglese, una gran messe di informazione frammentaria. Ciò comporta due sostanziali svantaggi: da un lato, si tratta di una situazione discriminatoria ai danni dei pazienti non di lingua inglese e, in secondo luogo, questo significa che l'informazione rischia di essere discontinua e inaffidabile.
La nostra proposta è che i cittadini europei possano ottenere informazioni affidabili, convalidate dalle autorità di regolamentazione europee e in linea con gli orientamenti da concordare fra gli Stati membri e la Commissione. Si tratta di una proposta prudente, di un progetto pilota europeo che non ha nulla a che vedere con il modello statunitense. Le alternative a quanto esiste oggi sono, da un lato, continuare a erogare in massa informazioni dirette ai pazienti tramite la rete. Questa situazione non può essere modificata ope legis; l'alternativa è di consentire ai pazienti di ottenere informazioni chiare, convalidate dalle competenti autorità europee, sui medicinali da usare in un ristretto numero di malattie. Credo che questa seconda alternativa incrementi sia la possibilità di scelta, sia la sicurezza del paziente in Europa.
In conclusione, le proposte della Commissione mirano a garantire ai cittadini europei un elevato livello di sanità pubblica, ad aumentare, in modo equilibrato, la disponibilità di medicinali innovativi e di farmaci generici nonché a prepararsi per l'ampliamento.
Si tratta di un atto legislativo impegnativo e attendo con interesse la discussione oggi in Parlamento, oltre a contare sul prosieguo della cooperazione con il Parlamento e il Consiglio.
Signor Presidente, onorevoli colleghi, nell'esaminare la legislazione al nostro vaglio occorre considerare se sia necessario un maggior coinvolgimento dell'Unione nell'approvazione di farmaci innovativi, oppure se il miglior approccio non consista piuttosto nella procedura di mutuo riconoscimento. In altre parole, auspichiamo, nel campo dei prodotti medicinali, un mercato interno più integrato allo scopo di garantire ai pazienti di tutta Europa un più rapido accesso a medicinali nuovi, efficaci e sicuri oppure siamo dell'avviso che procedure di autorizzazione estremamente complesse debbano continuare a privare i pazienti dei nuovi medicinali il più a lungo possibile?
Desidero sostenere una più vasta registrazione dei medicinali contenenti nuovi principi attivi. Ciò presenta vantaggi non soltanto per i pazienti, ma anche per le case farmaceutiche, che potranno commercializzare i medicinali in tempi più brevi di quanto non accada ora, migliorando così la propria competitività. Il proposto sostegno alle PMI dovrebbe controbilanciare gli svantaggi della procedura di autorizzazione centralizzata suscettibili di penalizzarle. A mio avviso, la legislazione deve concentrarsi sui pazienti e sulle loro esigenze. Ciò significa che la sicurezza e l'efficacia dei medicinali debbono svolgere un ruolo essenziale ai fini della procedura di autorizzazione.
La procedura deve essere trasparente. Pazienti, medici e case farmaceutiche devono pertanto avere indistintamente accesso a qualsiasi informazione non coperta dalla tutela della proprietà industriale. In futuro, sarà possibile scaricare in qualsiasi momento, da una banca dati pubblica, informazioni dettagliate sull'avanzamento della procedura di autorizzazione, sui test clinici effettuati, sugli effetti collaterali e sui prezzi dei medicinali.
A tale riguardo, deploro che il progetto di informazione della Commissione sull'asma, il diabete e l'AIDS non abbia raccolto l'assenso della maggioranza della commissione parlamentare. La proposta della Commissione era certamente ambigua e faceva sorgere il timore che sarebbe stata autorizzata la pubblicità dei farmaci con obbligo di prescrizione. Tuttavia, la decisione della commissione parlamentare ha fatto perdere un'occasione per migliorare l'informazione ai pazienti. Sono certa che quest'errore andrà rettificato nei prossimi anni.
La farmacovigilanza, ossia il monitoraggio e la comunicazione degli effetti collaterali, è essenziale ai fini della sicurezza di un medicinale. L'obbligo di comunicare gli effetti collaterali e di presentare relazioni periodiche agli organi preposti al rilascio dell'autorizzazione garantisce una costante e completa valutazione di ogni singolo medicinale. Nel campo della farmacovigilanza vi è una rete di sicurezza assai efficace. Ciò agevola il compito di accertare gli effetti collaterali e rende possibile intervenire tempestivamente in situazioni di crisi. Per queste ragioni, sarà possibile fare a meno della procedura di rinnovo dell'autorizzazione dei prodotti ogni cinque anni.
Un altro aspetto chiave della riforma è rappresentato dal piano di preparazione dei consigli e comitati dell'Agenzia europea di valutazione dei medicinali in vista dei futuri compiti e dell'ampliamento dell'Unione. La struttura dell'EMEA si vorrebbe analoga a quella dell'Autorità europea per la sicurezza alimentare, con concorsi pubblici per la nomina del consiglio di amministrazione e del direttore esecutivo. Chiunque desideri divenire membro di uno dei consigli o comitati dell'agenzia deve vantare un elevato grado di esperienza in campo scientifico e rilasciare una dichiarazione sui propri interessi nel settore. Oltre agli esistenti comitati scientifici, in futuro vi sarà, con lo stesso status, un comitato per i medicinali a base di piante. Questo renderà possibile su base volontaria l'autorizzazione centralizzata per i medicinali a base di piante, garantendo ai pazienti di tutta Europa la possibilità di ricorrere a simili rimedi, collaudati e testati.
Oltre alla protezione della salute, fondamentale per il paziente, vi è anche la questione della competitività e dell'innovazione nell'industria farmaceutica europea. L'armonizzazione dell'esclusività dei dati rappresenta certamente un passo verso una maggiore competitività. Ai sensi delle vigenti disposizioni, l'esclusività dei dati in Europa va da sei a dieci anni, con un'urgente necessità di armonizzazione. La norma dei dieci anni lancia un segnale alle case farmaceutiche, le incoraggia cioè a intensificare la ricerca e a mettere sul mercato prodotti veramente innovativi. Ma segnala anche ai produttori di farmaci generici la necessità di attenersi alle disposizioni Bolar. A mio avviso, la proposta della Commissione rappresenta un valido tentativo di trovare un equilibrio fra il comprensibile desiderio delle case farmaceutiche di proteggere le proprie informazioni e l'esigenza dei sistemi sanitari di accedere a farmaci generici a un prezzo ragionevole.
Lavori preparatori in vista della riunione del Consiglio europeo del 24/25 ottobre a Bruxelles
L'ordine del giorno reca le dichiarazioni del Consiglio e della Commissione sui lavori preparatori in vista della riunione del Consiglio europeo del 24 e 25 ottobre 2002 a Bruxelles.
Signor Presidente, mi è stato chiesto di fare una dichiarazione intitolata 'Preparativi per la riunione del Consiglio europeo del 24/25 ottobre 2002?.
Questa riunione svolgerà un ruolo essenziale per gli ulteriori lavori nel corso della Presidenza danese. Come sappiamo, l'agenda sarà dominata dall'importante tema dell'allargamento ed anche, in questo contesto, dalla questione di Kaliningrad, nei confronti della quale il Parlamento europeo ha manifestato grande interesse. L'esito della riunione avrà grande rilevanza per quanto riguarda la possibilità di realizzare l'obiettivo comune di concludere i negoziati di adesione con 10 paesi candidati. Pertanto, il punto cruciale è che il Consiglio europeo adotti il più alto numero di decisioni possibile, in modo da ridurre al minimo ciò che resterà da fare a Copenaghen. E' vero che le questioni che rimarranno in sospeso potrebbero essere le più ardue da risolvere.
Alla riunione del Consiglio europeo, il Presidente della Convenzione illustrerà al Consiglio lo stato di avanzamento delle attività della Convenzione ed è anche previsto un intervento del Presidente del Parlamento europeo. Consentitemi di cominciare da quest'ultimo punto. La riunione con il Presidente del Parlamento è diventata una prassi consolidata, alla quale so che i capi di Stato e di governo attribuiscono grande valore in sede di Consiglio.
Tenuto conto dei punti all'ordine del giorno, sarà particolarmente interessante ascoltare il parere del Presidente del Parlamento sugli argomenti che il Consiglio intende discutere, cioè l'allargamento e l'annessa questione di Kaliningrad, sulla quale ritornerò più tardi. E' molto utile che la discussione con il Presidente del Parlamento si svolga subito prima delle riunioni di lavoro sull'allargamento e Kaliningrad. Sempre in merito al contributo del Presidente del Parlamento, è naturalmente nostra speranza che la riunione, anche per quanto riguarda la possibilità di scambiare informazioni e idee da utilizzare nelle prossime attività, si dimostri proficua per il Presidente del Parlamento e per il Parlamento nel suo insieme.
Vorrei ora spendere alcune parole sull'allargamento. E' senz'altro auspicabile che a Bruxelles si prendano decisioni su diverse questioni molto importanti, che potrebbero spianare la strada per l'allargamento. Il punto di partenza saranno le relazioni intermedie della Commissione sui singoli paesi candidati e il documento strategico della Commissione sull'allargamento nel suo insieme, presentato il 9 ottobre dal Commissario Verheugen, qui presente. Sulla base di una valutazione esauriente dei progressi compiuti da ciascun paese candidato, la Commissione conclude che 10 paesi saranno in grado di soddisfare tutti i criteri entro l'inizio del 2004 e su tali basi raccomanda di concludere i negoziati di adesione, come previsto, entro la fine dell'anno. Alla riunione di Copenaghen, il Consiglio europeo esaminerà anche la situazione dei paesi candidati che si ritiene non siano in grado di concludere i negoziati entro l'anno (Bulgaria, Romania e Turchia), nell'ottica di adottare decisioni sul futuro corso del processo di adesione di tali paesi.
A Bruxelles si dovranno altresì prendere decisioni sulle questioni in sospeso nei negoziati di adesione attinenti al pacchetto finanziario. Ieri si è raggiunto un accordo sugli aspetti istituzionali in sede di Consiglio 'Affari generali? e il Consiglio europeo definirà, tra l'altro, nell'ambito del pacchetto finanziario, l'importo totale da destinare all'allargamento, alla partecipazione dei paesi candidati alla politica agricola comune, compresa la loro quota di sostegno diretto al reddito, nonché l'importo totale degli aiuti a titolo del Fondo di coesione e dei Fondi strutturali destinati ai paesi candidati. Il Consiglio europeo dovrebbe inoltre prendere una decisione relativa alla posizione netta dei paesi candidati rispetto al bilancio dell'Unione e si è raggiunto un accordo sulla base da adottare per tali calcoli.
Il dibattito su questi argomenti finora ha dimostrato che non sarà facile raggiungere un accordo. Il Consiglio europeo di Siviglia ha concluso che le posizioni dell'Unione riguardo ai capitoli in sospeso, onerosi sotto il profilo finanziario, saranno presentate ai paesi candidati all'inizio di novembre. Ciò significa che il Consiglio europeo di Bruxelles dovrà prendere decisioni al riguardo, al fine di rispettare il calendario fissato a Siviglia. La Presidenza danese insisterà su questo punto e la riunione dovrà quindi proseguire finché non si troverà una soluzione. Come ho detto, possiamo prevedere che sarà molto difficile. E' indispensabile che tutti gli interessati siano disposti a giungere a un compromesso, ma una soluzione va trovata.
Si discuterà inoltre la questione di Kaliningrad, ed anche su questo punto si sono compiuti notevoli progressi nella riunione di ieri a Lussemburgo, da dove siamo appena tornati io e il Commissario Verheugen. La questione è stata esaminata a Siviglia: è stato chiesto alla Commissione di studiare le possibilità di trovare una soluzione efficace e flessibile al problema del transito, una soluzione che sia conforme all'acquis ed ottenga il consenso dei paesi candidati interessati. La Commissione ha presentato una comunicazione il 18 settembre, che è stata discussa due volte in seno al Consiglio ed è stata altresì esaminata dal Parlamento soltanto la scorsa settimana, il 15 ottobre. Insieme con la Commissione, la Presidenza ha tenuto una serie di colloqui con la Russia e ha consultato la Lituania, in particolare, che è il paese candidato maggiormente interessato alla questione.
Al di là dei principi su cui si basa il mandato di Siviglia, l'Unione europea ha posto in risalto il diritto sovrano della Lituania di controllare i propri confini e di riservarsi il diritto di negare l'ingresso nel paese. Si è inoltre stabilito che la soluzione non dovrà ostacolare o ritardare la piena adesione della Lituania a Schengen. Il Consiglio ha accettato di fornire alla Lituania una garanzia in tal senso, e sostanzialmente conviene sulla necessità di rimborsare tale paese per le eventuali spese supplementari comportate dalla soluzione al problema del transito.
La Russia ha molto insistito sul suo desiderio di ottenere il diritto di transitare in treno attraverso la Lituania senza visto. Questa soluzione comporta numerosi problemi di ordine tecnico, economico, giuridico e politico. L'Unione non ha tuttavia escluso tale possibilità e la Presidenza continuerà a lavorare, al fine di raggiungere un'intesa che soddisfi nella maggiore misura possibile tutte le parti interessate e possa ottenere l'approvazione del Consiglio europeo. Questo è l'orientamento seguito ieri a Lussemburgo dal Consiglio 'Affari generali?. Si è raggiunto un accordo sull'adozione della disposizione cui accennavo, cioè che la Lituania, se lo desidera - e lo desidera - deve poter aderire a Schengen contemporaneamente agli altri paesi candidati. Questa è la posizione dell'Unione europea e mi sembra quindi che i 15 governi si siano preparati al meglio per le discussioni che avranno luogo alla riunione del Consiglio europeo di Bruxelles, nonché per le successive trattative con la Russia, che saranno condotte dalla Presidenza e culmineranno nel Vertice UE-Russia di novembre a Copenaghen.
Per quanto riguarda la Convenzione, alla riunione di Bruxelles il Consiglio europeo, conformemente alla dichiarazione di Laeken, ascolterà una relazione del Presidente della Convenzione, Giscard d'Estaing, sui progressi compiuti nelle attività della Convenzione. Agevolare il lavoro della Convenzione è un'importante ambizione della Presidenza. La Convenzione è partita bene ed è ora entrata nell'importante fase di analisi. Il numero di proposte aumenta, le montagne di carta crescono, e a mio parere siamo testimoni di un dibattito molto entusiasmante sul futuro dell'Europa all'interno ed intorno alla Convenzione. E' stato un piacere constatare il fermo impegno dei membri della Convenzione, non ultimi i membri provenienti dal Parlamento che, armati fino ai denti, hanno dato un'impronta decisiva al dibattito.
Nella forma della Convenzione assistiamo per la prima volta - e in tutto lo sfavillio della pubblicità - a un evento straordinario qual è un autentico dibattito che va oltre i confini in Europa. Non è qualcosa cui siamo abituati. Di solito, i politici europei rivolgono i propri contributi al dibattito europeo ai cittadini dei propri Stati anziché ad altri paesi. Questo invece non avviene nell'ambito del dibattito sul futuro dell'Europa, fatto che, a mio parere, è di buon auspicio per la nostra ambizione di dar vita a una cooperazione europea più democratica e sostenuta dalla base.
Come risulterà chiaro dalla mia dichiarazione, abbiamo un'agenda vasta ed ambiziosa per il Vertice di Bruxelles. E' mia speranza e convinzione che tutti i paesi dimostrino ora la necessaria volontà di giungere a compromessi e agevolare l'adozione delle importanti decisioni di cui ho parlato. Di sicuro non intendo nascondere il fatto che le questioni rimaste sono una bella gatta da pelare, e naturalmente mi riferisco all'economia.
Vorrei ribadire e sottolineare che il Consiglio europeo è ansioso di ascoltare ciò che ha da dire il Presidente del Parlamento, onorevole Cox, e di scambiare pareri con lui. L'importanza del Parlamento per il processo di allargamento è indubbia. Esprimendo quasi un'unica voce, il Parlamento ha descritto in una fase molto precoce, prima in seno alla commissione per gli affari esteri, i diritti dell'uomo, la sicurezza comune e la politica di difesa, poi in seduta plenaria, quanto occorreva fare. Ciò ha contribuito a dare slancio al processo, con forza trainante, il che significa che il processo di allargamento non può, ci auguriamo, essere arrestato all'ultimo minuto. Ed è un contributo per il quale vorrei esprimere, a nome della Presidenza, i più calorosi ringraziamenti al Parlamento.
Signor Presidente, onorevoli deputati, ora che l'Irlanda ha votato a favore del Trattato di Nizza, abbiamo superato gli ultimi ostacoli politici verso la ratifica del Trattato e abbiamo spianato la strada all'allargamento. Mi rallegro per la scelta fatta dagli elettori irlandesi, che hanno dato prova di apertura e di senso di responsabilità.
Ciò che vale per l'Irlanda vale anche per tutti noi. Portare avanti senza indugi il processo di allargamento è nell'interesse comune. Per questo motivo, il prossimo Consiglio europeo di Bruxelles è di importanza fondamentale. Il dibattito si concentrerà sulle nostre raccomandazioni di chiudere i negoziati con dieci paesi candidati entro la fine dell'anno. Si discuterà anche della data di adesione di Bulgaria e Romania e della prossima fase del processo di candidatura della Turchia. Fra gli altri temi, tratteremo della questione di Kaliningrad. Avremo forse l'occasione di passare in rassegna la situazione internazionale, soprattutto come portare avanti la lotta contro il terrorismo, alla luce dei recenti tragici eventi di Bali e delle Filippine. Ascolteremo, inoltre, la relazione del Presidente della Convenzione europea e avremo l'usuale scambio di vedute con il Presidente del Parlamento.
Il primo punto all'ordine del giorno sarà dunque l'allargamento. Voglio ribadire i motivi forti che ci hanno portato a raccomandare agli Stati membri di concludere i negoziati positivamente con dieci paesi. Condividere con i nostri vicini europei la stabilità e la prosperità che abbiamo conquistato in mezzo secolo di integrazione è per noi un dovere storico e morale. La pace, la stabilità, la democrazia e lo Stato di diritto sono gli ingredienti essenziali per la stabilità politica. Hanno già funzionato egregiamente in passato, e la ricetta funzionerà anche per i futuri Stati membri.
L'allargamento porterà la governance e gli standard europei a tutto il continente. Ci attendiamo effetti positivi in moltissimi settori: amministrazioni pubbliche più efficienti, sistemi giudiziari più solidi, migliore protezione delle minoranze, efficace prevenzione della criminalità, soprattutto della criminalità internazionale, controlli più severi dell'immigrazione illegale, un monitoraggio più attento sui prodotti in circolazione, soprattutto sulla sicurezza alimentare, e, infine, standard più severi per la tutela dell'ambiente.
Sulla scena internazionale l'aumento delle dimensioni dell'Unione ne farà crescere il capitale politico. Le nostre politiche commerciali, finanziarie, ambientali avranno più peso; l'Europa saprà difendere meglio i diritti umani e potrà operare per ridurre il divario fra il nord e il sud del mondo. Se sapremo unirci lealmente e darci una sola voce potremo fare la differenza su questioni come il cambiamento del clima e la gestione dell'impatto della globalizzazione.
Oltre a questo, però, il primo gruppo di dieci nuovi Stati membri porterà vantaggi economici enormi all'Unione tutta intera, all'Unione cioè dei vecchi e dei nuovi Stati membri. L'aumento della popolazione rafforzerà il mercato unico: la popolazione aumenterà di circa 75-77 milioni di cittadini, portando il totale dell'Unione a 453 milioni. Per capire il senso di questa cifra, si pensi che la popolazione totale della zona NAFTA - che comprende gli Stati Uniti, il Messico e il Canada - è di circa 400 milioni.
Alcuni obiettano che, se con l'adesione dei dieci paesi candidati la popolazione aumenterà del 20 percento, il PIL complessivo dell'Unione crescerà solo del 4-5 percento. Questo non è un dato negativo, è un dato che mette in rilievo il fatto che noi soli stiamo realizzando, anche se a livello regionale, un processo di globalizzazione democratica; non è un dato negativo, perché significa un forte potenziale di crescita, date le caratteristiche di questi paesi. Non va dimenticato, infatti, che i dieci candidati stanno già crescendo a un ritmo superiore a quello dei quindici Stati membri attuali. Su base annua, la loro crescita nel 2001 è stata del 2,4 percento contro il nostro 1,5; nel 2000, addirittura 4,1 percento contro il nostro 3,4. Soprattutto, i dieci candidati porteranno nell'Unione risorse umane altamente qualificate. I paesi dell'allargamento hanno, è vero, il 20 percento di popolazione in più e solo il 5 percento di reddito in più, ma hanno il 25 percento dei diplomi nel campo scientifico e ingegneristico. Questa è una risorsa che sosterrà fortemente l'aumento dello sviluppo.
Questi paesi sono quindi, per tutte queste caratteristiche, se interpretate con intelligenza, la nostra nuova frontiera. Le imprese europee avranno nuovi spazi di espansione e sviluppo perché ci sarà un grande bisogno di nuove tecnologie e perché i nuovi Stati membri offriranno un mercato di sbocco per i nostri beni e servizi.
Onorevoli deputati, se questi sono i vantaggi dell'allargamento, possiamo ora vedere i problemi che restano ancora sul tappeto. Prima di affrontarli, però, vorrei fare una piccola considerazione generale: dobbiamo stare molto attenti a non mettere in pericolo il successo dell'allargamento litigando sui dettagli, come spesso avviene quando si prendono decisioni politiche. L'unificazione dell'Europa deve sempre avere la precedenza sui ristretti interessi nazionali e di settore. Dobbiamo tenere sempre di fronte a noi il grande quadro di insieme e non dimenticare mai le potenzialità di cui ho parlato poc'anzi.
Negli ultimi anni questi dieci paesi hanno fatto progressi enormi. Le relazioni periodiche che la Commissione ha presentato di recente lo hanno riconosciuto in pieno e - voglio sottolinearlo - non si è trattato di analisi indulgenti o ottimiste. La fiducia che la Commissione ha riposto nei paesi dell'allargamento ha basi solide, serie e analitiche. I progressi fatti registrare nel passato sono la prova che tutti i dieci paesi saranno pronti per l'adesione agli inizi del 2004, anche in quei settori nei quali si richiede, ovviamente, di completare il lavoro iniziato.
Tuttavia, benché la nostra fiducia sia totale, la Commissione si è impegnata a monitorare gli ultimi preparativi e l'andamento dei paesi anche dopo l'adesione. A questo fine abbiamo preparato delle clausole di salvaguardia per il mercato interno e per il settore della giustizia e degli affari interni, che sono i settori che la nostra popolazione teme di più, di cui ha più diffidenza. Tali clausole di salvaguardia entreranno in funzione se gli impegni presi non dovessero essere rispettati nella pratica: è un'eventualità remota ma sempre possibile, e noi ne dobbiamo tenere conto.
Com'è noto, i punti centrali in discussione fra i capi di Stato e di governo saranno le questioni legate al finanziamento, le ultime rimaste ma non certo di piccolo conto. La questione sulla quale si registra il consenso più largo è quella dei trasferimenti netti. Appare chiaro che esiste un accordo unanime su due principi: in primo luogo, al momento dell'adesione, i dieci paesi non dovranno trovarsi in una posizione di contributori netti; in secondo luogo, tutti gli impegni di spesa devono mantenersi entro i limiti, rigorosi, dell'agenda di Berlino. Noi ci siamo attenuti a questi due principi, e perciò penso che non sarà difficile trovare a Copenaghen un accordo sull'ammontare preciso.
Anche per quanto riguarda i Fondi strutturali, sembra crescere il consenso su un ammontare annuo pari a circa 25 miliardi e mezzo di euro per gli anni 2004, 2005 e 2006. Francamente, non possiamo offrire di meno ai nostri concittadini. All'interno di questo impegno finanziario, nel 2006 i paesi della coesione - i paesi esistenti - riceveranno fondi pari a 231 euro pro capite, mentre i cittadini dei nuovi Stati membri avranno diritto a 137 euro a testa. Non credo che possiamo avere divaricazioni più forti di questa.
A nome del Parlamento ho il grande piacere di porgere il benvenuto alla delegazione della Nuova Zelanda guidata dal Presidente del parlamento neozelandese, il signor Jonathan Hunt, che ha preso posto in tribuna d'onore. Signor Presidente, la prego di ricevere il nostro caloroso benvenuto!
La delegazione neozelandese è composta da cinque parlamentari nazionali. Ieri sono stati aperti i lavori della 10a Conferenza interparlamentare del Parlamento europeo e della Nuova Zelanda. Dopo le numerose sedute di ieri, i lavori proseguiranno nella giornata odierna. La Nuova Zelanda e l'Unione europea sono legate da valori comuni, dalla fiducia nelle istituzioni democratiche e dal ruolo cruciale svolto dalla democrazia parlamentare. Siamo lieti di riceverla in visita presso la nostra sede di Strasburgo e le auguriamo di instaurare dialoghi proficui durante il suo soggiorno, con l'auspicio che i rapporti di amicizia tra l'Europa e la Nuova Zelanda continuino a rafforzarsi.
L'ordine del giorno reca la raccomandazione per la seconda lettura (A5-0343/2002), presentata dall'onorevole Goebbels a nome della commissione per i problemi economici e monetari, relativa alla posizione comune definita dal Consiglio in vista dell'adozione della direttiva del Parlamento europeo e del Consiglio relativa all'abuso di informazioni privilegiate e alla manipolazione del mercato [9359/6/2002 - C5-0384/2002 - 2001/0118(COD)].
Signor Presidente, signor Commissario, onorevoli deputati, la direttiva sugli abusi di mercato è importante per una serie di motivi. E' la prima direttiva ad essere adottata con la cosiddetta procedura Lamfalussy. Questa normativa quadro sarà integrata da regolamenti di attuazione. La Commissione emanerà tale legislazione secondaria sulla base delle proposte formulate dal Comitato delle autorità europee di regolamentazione dei valori mobiliari, abbreviato con l'acronimo inglese CESR. Il CESR elaborerà le proposte sulla scorta di una consultazione pubblica condotta su vasta scala. L'adozione dei regolamenti di attuazione da parte della Commissione sarà improntata anch'essa alla trasparenza. Il Consiglio ECOFIN e il Parlamento europeo veglieranno sull'operato della Commissione. Il Parlamento disporrà di tre mesi di tempo per emettere un parere. Se entro tale periodo il Parlamento adotterà una risoluzione, la Commissione sarà tenuta a riesaminare le misure proposte. Si garantisce così che anche la legislazione secondaria sia sottoposta ad un controllo democratico.
Al fine di dotare la legislazione secondaria di un numero maggiore di regolamenti di natura tecnica pur garantendo ai colegislatori il diritto ultimo di decisione, in futuro sarà assolutamente indispensabile prevedere una procedura di call-back emendando l'articolo 202 del Trattato.
La direttiva si propone di definire regole identiche per tutti i prodotti finanziari dell'Unione al fine di impedire gli abusi di informazioni privilegiate e contrastare ogni forma di manipolazione del mercato.
In sede di prima lettura, il Parlamento aveva adottato 77 emendamenti; il Consiglio ne ha ripresi integralmente 60 e parzialmente 10. E' una vittoria inconfutabile per il Parlamento.
Desidero rendere omaggio alle Presidenze belga, spagnola e danese, come anche ai servizi della Commissione che si sono dimostrati sempre disponibili nel cercare soluzioni di compromesso. Ringrazio anche l'onorevole Thomas Mann e gli altri colleghi della commissione per i problemi economici e monetari. Avendo la Commissione e il Consiglio espresso un consenso sui cinque emendamenti presentati dalla commissione per i problemi economici e monetari in vista della seconda lettura, la direttiva potrà entrare in vigore molto presto. Le nuove regole contribuiranno senz'altro a ripristinare la fiducia nell'integrità dei mercati finanziari.
Molti investitori sono ormai esitanti dopo la dissoluzione della bolla speculativa nelle Borse e gli scandali finanziari che hanno investito gli Stati Uniti e l'Europa. Dall'inizio del 2000 ad oggi sono stati bruciati oltre 7 000 miliardi di dollari di profitti azionari virtuali. In Europa si sono dissolte nel nulla diverse migliaia di miliardi di euro. Questa situazione destabilizza le economie, penalizza i risparmiatori, indebolisce i fondi d'investimento e impoverisce i fondi pensionistici.
La fiducia degli investitori e dei piccoli risparmiatori nei mercati finanziari può essere riconquistata lottando contro ogni forma di connivenza criminosa e imponendo alle emittenti la maggiore trasparenza possibile. Negli scorsi mesi sono venuti alla luce numerosi esempi di capitalismo clientelare in cui sono rimasti coinvolti dirigenti d'impresa, revisori dei conti, banche e analisti finanziari. Tutte persone dall'apparenza assolutamente rispettabile che si erano organizzate per scremare a proprio beneficio l'esuberanza dei mercati azionari.
La mancanza di trasparenza del mercato ha lasciato molte società di certificazione attanagliate dai conflitti d'interesse. Molti analisti finanziari si sono trovati ad essere da entrambi i lati della sbarra. I revisori e gli analisti hanno ingannato gli attori del mercato che avevano creduto in loro. E questo perché possedevano stock-option e altri premi personali di cui potevano godere in funzione dei risultati finanziari dei loro datori di lavoro.
Le somme in gioco superano talvolta la fantasia. Basti un esempio: i dirigenti delle venticinque maggiori società americane che hanno fatto bancarotta negli ultimi 18 mesi si erano autoerogati emolumenti per un totale di 3,3 miliardi di dollari nei tre anni antecedenti il fallimento delle loro società. Pur senza voler fare di ogni erba un fascio, gli anni d'oro dei mercati finanziari sono stati colpiti da una sorta di 'mucca pazza della finanza?, una follia che ha contagiato il comparto finanziario. Allo stesso modo in cui è stato risanato il mercato della carne bovina, anche in questo caso sarà necessario mettere in atto un sistema rigoroso di monitoraggio. Il risanamento dei mercati finanziari non può prescindere da regole precise volte a debellare l'abuso di informazioni privilegiate e manipolazioni del mercato.
La direttiva mira solo a regolamentare meglio i mercati finanziari. Essa non intende disciplinare la professione giornalistica. Purtroppo alcuni organi d'informazione, in particolare quelli britannici, hanno lanciato una campagna talvolta assurda contro le proposte della Commissione, affermando che queste avrebbero messo in pericolo la libertà di stampa. La libertà di stampa non è stata e non sarà in alcun modo intaccata. Il primo articolo stabilisce senza possibilità di equivoco che nessun giornalista potrà mai essere considerato responsabile della divulgazione d'informazioni false o tendenziose, a meno che tale giornalista non tragga un vantaggio o profitto dalla diffusione di tali informazioni.
Parto dal presupposto che tutti i giornalisti si sforzano di svolgere il proprio mestiere con correttezza e verificano le proprie fonti. Se un giornalista è stato ingannato non sarà considerato colpevole, a meno che la manipolazione dei fatti non abbia contribuito a gonfiare il suo portafogli. Gli scandali più recenti, dal Daily Mirror al Magazine des actionnaires, dimostrano che nessuna professione è senza macchia. Il Parlamento vuole incoraggiare la definizione di codici deontologici e di autoregolamentazione per i giornalisti, in particolare in materia di conflitto d'interessi. Nondimeno, anche la migliore autoregolamentazione del mondo non potrà mai dispensare il legislatore dall'esercitare un controllo e intervenire con norme qualora l'autoregolamentazione dovesse dimostrarsi inadeguata o imperfetta. Vi invito pertanto a respingere i due emendamenti, stranamente simili, presentati su questo tema. Non è tollerabile che alcuna professione, seppure rispettata come quella giornalistica, tenti di sottrarsi in maniera definitiva ad un'eventuale regolamentazione europea che la riguarda. Ribadisco ancora una volta che non toccherà al CESR stabilire le regole, ma sarà la Commissione a farlo, sotto il controllo democratico di Consiglio e Parlamento.
Signor Presidente, posso assicurare che sarò il primo e di certo non il solo a inalberarmi contro qualsiasi tentativo di limitazione della libertà di stampa o di iperregolamentazione della stessa. Ma la legge europea deve essere uguale per tutti. Qualsiasi democratico, e dunque qualsiasi giornalista degno di questo nome, dovrebbe plaudere a questo principio sovrano.
Innanzi tutto vorrei ringraziare il relatore, l'onorevole Goebbels, per il lavoro che ha dovuto svolgere, come tutti sappiamo, sottoposto a grandi pressioni. L'argomento è estremamente complesso e delicato. Approvo che abbia difeso con decisione l'obiettivo della direttiva di accrescere l'integrità dei mercati finanziari europei. Desidero anche ringraziare il relatore ombra, i deputati del Parlamento e, in particolare, i membri della commissione economica e monetaria per la disponibilità a procedere il più rapidamente possibile.
Dopo tutte le discussioni avute in passato in materia di comitatologia, permettetemi di sottolineare la positiva cooperazione tra le nostre Istituzioni nel redigere questa direttiva, la prima in cui è applicata appieno la procedura Lamfalussy. Ritengo che il testo di oggi fornisca una buona base per un'efficace cooperazione tra la Commissione e il Parlamento europeo in avvenire. Com'è noto all'onorevole Goebbels, la Commissione è favorevole ad emendare gli articoli 202 e 211 del Trattato al fine di allineare le posizioni di Parlamento e Consiglio. Spero che ciò emergerà con maggiore chiarezza dal contributo che la Commissione sta preparando per la Convenzione e che dovrebbe essere pronto per la fine di novembre. Esiste un'identità di vedute tra l'onorevole Goebbels, i suoi colleghi e la Commissione su tale argomento.
Posso garantire al Parlamento che l'Unione non deve far fronte a un numero di frodi finanziarie tale da far pensare a un contagio da mucca pazza della finanza, come ha paventato l'onorevole Goebbels con una similitudine brillante che è molto piaciuta alla Commissione. Vogliamo mercati europei efficienti, integrati, trasparenti e stabili per tutti i consumatori e gli investitori.
La direttiva incrementerà la protezione degli investitori e renderà più sicuri e attraenti i mercati finanziari europei del futuro. Riuscirà a dissipare le preoccupazioni internazionali espresse negli ultimi anni sull'abuso di informazioni privilegiate e sulla manipolazione dei mercati europei.
Come sappiamo, i recenti avvenimenti hanno dimostrato l'importanza di questi temi. Gli scandali della Enron e di altre società rinomate dimostrano in maniera lampante la necessità di introdurre norme severe volte a rendere più trasparenti e sicuri i mercati, per garantire che rimangano esenti da abusi e frodi. Il funzionamento regolato dei mercati finanziari e la fiducia dei cittadini negli stessi sono elementi essenziali per una crescita economica sostenuta e la creazione di ricchezza. Gli abusi di mercato obbligano le società a pagare più caro il denaro di cui necessitano. Alla fine gli investitori stanno alla larga e l'economia ne risente.
Dobbiamo fare il possibile per debellare questi abusi e ripristinare la fiducia del pubblico nei mercati. E' questo l'obiettivo della direttiva.
Alla luce della discussione approfondita sull'applicazione della direttiva ai giornalisti, cui ha fatto riferimento il relatore, permettetemi di dire alcune parole sull'argomento. Innanzi tutto vorrei chiarire che non vogliamo in nessun caso appesantire le responsabilità dei giornalisti. Non è questo l'obiettivo della direttiva. Quella del giornalista è una professione difficile; la pressione cui sono sottoposti i giornalisti è già elevata e non vogliamo aggravarla. La direttiva garantisce la libertà di espressione e la libertà dei media. Ciò è sancito in maniera esplicita nei considerando, e il testo della direttiva stessa introduce diverse tutele per i giornalisti, inclusa la facoltà di autoregolamentazione.
Tuttavia, i recenti scandali in diversi Stati membri hanno dimostrato come le raccomandazioni dei giornalisti a vendere o comprare una determinata azione possano influenzarne il prezzo di mercato a loro vantaggio. Ciò che non vogliamo è esonerare dagli obblighi di trasparenza la piccola categoria dei giornalisti finanziari altamente specializzati che raccomandano strategie d'investimento. La Commissione non può pertanto accogliere gli emendamenti nn. 6 e 7. Non sarebbe giustificato esonerare questa cerchia piuttosto ristretta di persone da quegli obblighi fondamentali di integrità del mercato che valgono per tutti gli altri attori del mercato.
Inoltre, l'esclusione parziale o totale dei giornalisti dall'ambito della direttiva richiederebbe l'armonizzazione della definizione di 'giornalista? a livello comunitario, un compito niente affatto semplice e nel quale non desideriamo addentrarci. L'emendamento n. 5 è pertanto un compromesso proposto dalla commissione per i problemi economici e monetari all'odierna plenaria. E' onesto nei confronti dei giornalisti e tutela il pubblico interesse, e perciò è accettabile. Auspico vivamente che i parlamentari in Aula condividano l'opinione dell'onorevole Goebbels e della Commissione su questo punto. Dopotutto, i giornalisti finanziari che raccomandano una determinata strategia al pubblico degli investitori dovrebbero dichiarare qualsiasi conflitto di interessi che possono avere. Non capisco il motivo per cui questo aspetto della direttiva non dovrebbe essere utile.
Dichiaro ripresa la sessione del Parlamento europeo, interrotta giovedì 24 ottobre 2002.
Il 31 ottobre 2002 un violento terremoto ha colpito la regione italiana del Molise, radendo al suolo alcuni paesi e provocando la morte di diverse persone.
Il paesino che ha subito i danni maggiori è stato San Giuliano di Puglia, dove per il crollo di una scuola hanno perso la vita 29 persone, 26 delle quali erano bambini. L'intera classe di scolari nati nel 1996, che frequentava la prima elementare, è rimasta sepolta sotto le macerie. Molte famiglie, con l'approssimarsi dell'inverno, sono ora rimaste senza casa.
Le catastrofi naturali e gli avvenimenti tragici provocano sempre in noi una reazione di solidarietà e sentimenti di cordoglio nei confronti di coloro che soffrono. In questo caso, però, in tutta l'Europa e anche oltre i suoi confini, le persone sono state profondamente colpite dalla tragica perdita di così tante giovani vite.
A nome del Parlamento europeo ho espresso il nostro cordoglio e le nostre condoglianze al sindaco di San Giuliano di Puglia, al Presidente della regione Molise e alle famiglie delle vittime. Vi invito ora ad osservare un minuto di silenzio in loro ricordo.
Sono altresì spiacente di dover comunicare al Parlamento che, questa mattina, un aereo della Luxair diretto da Berlino a Lussemburgo si è schiantato a Niederanven mentre stava atterrando all'aeroporto di Lussemburgo. A bordo vi erano 19 passeggeri e tre membri dell'equipaggio e, stando alle ultime notizie, in questo tragico incidente dovrebbero aver perso la vita circa 17 persone.
Stamani all'alba un treno diretto da Parigi a Vienna ha preso fuoco nei pressi di Nancy e nel rogo sono morte 12 persone. Vorrei informarvi che, a nome mio e del Parlamento europeo, ho espresso alle autorità francesi e lussemburghesi la nostra solidarietà e il nostro più profondo cordoglio verso le famiglie di tutti coloro che sono rimasti coinvolti in questi drammatici incidenti.
Vorrei inoltre comunicare al Parlamento che ho scritto una lettera al Presidente della Duma per condannare l'atto terroristico verificatosi nel Teatro Doubrovka di Mosca, in cui sono state tenute in ostaggio più di 700 persone. Ho espresso il nostro profondo rammarico per tutte le vittime che vi hanno perso la vita.
Signor Presidente, sono appena tornato da un viaggio nello Stato messicano di Jalisco, in cui sono stato testimone oculare degli effetti devastanti provocati da un uragano, in particolare nella località di Puerto Vallarta. Fortunatamente, grazie alla solerzia delle autorità locali, non si sono registrate perdite di vite umane, ma i danni materiali sono stati piuttosto ingenti.
Signor Presidente, le sarei grato se, a nome del Parlamento, inviasse alle autorità messicane, al Presidente della Repubblica, che è stato presente in Aula lo scorso mese di maggio, nonché al governatore dello Stato di Jalisco un messaggio di solidarietà per i fatti accaduti.
Vorrei inoltre chiedere alla Commissione - e sono lieto che la sua Vicepresidente sia presente in Aula -, di studiare con la dovuta attenzione in che modo l'Unione europea possa reagire con solidarietà di fronte ad una catastrofe di questa portata, sia tramite aiuti d'emergenza, sia mediante interventi di ricostruzione e di ripristino, considerando che il Messico è un partner positivo e attivo dell'Unione europea, che è legato ad essa in virtù di un accordo di associazione e che condivide il nostro sistema di valori, come ha recentemente dimostrato riguardo alla pena di morte, al Tribunale penale internazionale e ai diversi dibattiti che sono si sono tenuti ultimamente in seno alle Nazioni Unite.
Conformemente all'articolo 111 bis del Regolamento, ho ricevuto dal gruppo Verde/Alleanza libera europea la richiesta di iscrivere all'ordine del giorno una discussione straordinaria sulla vicenda degli ostaggi di Mosca e sul suo drammatico epilogo, nonché sulla guerra in Cecenia. L'Alto rappresentante per la PESC, Xavier Solana, farà una dichiarazione comprendente altresì un resoconto sul Vertice UE-Russia. Potremmo affrontare l'argomento in tale ambito.
Alla luce di drammatici eventi di Mosca e dell'orribile tragedia che da anni si consuma in Cecenia, riteniamo necessario, alla vigilia del Vertice UE-Russia, nonché alla presenza della Commissione e dell'Alto rappresentante Solana, inserire una discussione sulla questione cecena nei nostri dibattiti di politica estera, in quanto vorremmo affrontare problemi relativi ai massacri compiuti in Cecenia da parte della Russia, nonché riguardo alle scarse informazioni che sono state fornite ai cittadini sovietici sulla terribile vicenda degli ostaggi. Chiediamo dunque di iscrivere ufficialmente tale questione all'ordine del giorno, nonché di affrontarla nell'ambito delle discussioni con la Commissione e con il Segretario generale Solana.
Signor Presidente, a nome del gruppo del Partito del socialismo europeo vorrei sottolineare che conveniamo con l'onorevole Cohn-Bendit sul fatto che si tratta di un problema d'importanza fondamentale. Il nostro gruppo, tuttavia, ritiene necessario tenere una discussione approfondita e in qualche modo più sistematicamente strutturata durante la seconda tornata di novembre, nella quale ci occuperemo delle relazioni tra Russia e Unione europea. Ovviamente, però, non ci opponiamo in alcun modo al fatto che la drammatica vicenda di Mosca venga specificamente citata ai punti 22 e 23 della risoluzione sui risultati del Consiglio europeo, né alla proposta di affrontare la questione altresì nel corso della discussione con l'Alto rappresentante Solana. Come ripeto, però, a nostro parere sarebbe opportuno discutere dell'argomento in maniera più organizzata durante la seconda tornata di novembre, ma, come ho detto prima, non obiettiamo al fatto che si esamini il punto in questione anche nel corso della discussione sui risultati del Consiglio europeo, nonché durante il dibattito che si terrà oggi pomeriggio con il Segretario generale Solana.
Signor Presidente, una mozione di procedura: sono rimasto alquanto stupito, di venire a conoscenza di tale richiesta da parte dei Verdi alle 13.00, cioè all'ora di pranzo. Siamo un gruppo democratico, in cui le decisioni non vengono mai prese unicamente dal Presidente. Ho mandato subito una e-mail all'Ufficio di presidenza, nonché ai due coordinatori, onorevoli Morillon e Oostlander, per esprimere il nostro sostegno alla richiesta avanzata dai Verdi, senza che mi venisse rivolta alcuna obiezione. Esimio onorevole Cohn-Bendit, vorrei tuttavia chiederle di fare in modo che in futuro i gruppi politici abbiano il tempo di esaminare una simile questione in maniera democratica. In mancanza di obiezioni da parte dell'Ufficio di presidenza e dei coordinatori, il nostro gruppo è favorevole ad affrontare oggi congiuntamente tale argomento e la dichiarazione dell'Alto rappresentante Solana.
Conveniamo quindi sul fatto che non è necessario votare. La questione verrà semplicemente affrontata nell'ambito della discussione generale sul resoconto dell'Alto rappresentante Solana in materia di politica estera.
Signor Presidente, alcuni giorni or sono, nell'Irlanda del Nord, un giovane cattolico irlandese è stato crocifisso da attivisti protestanti. Sembra incredibile che un simbolo universale come la croce venga trasformato per ragioni politiche in un mostruoso strumento di tortura. Questa è una vergogna per l'Europa! Propongo che la Presidenza esprima una ferma condanna per un episodio criminale che contrasta, non solo dal punto di vista simbolico, con i valori più sacri della nostra civiltà europea.
Concordo senza dubbio sul fatto che si sia trattato di un episodio orribile e inoltrerò la sua richiesta al Presidente.
L'ordine del giorno reca la comunicazione della Commissione sul pacchetto di proposte relative al settore nucleare: chiusura definitiva e sicurezza delle centrali nucleari nei paesi candidati, trattamento dei rifiuti e commercio nucleare con la Russia.
L'ordine del giorno reca le dichiarazioni del Consiglio e della Commissione sul completamento del mercato interno.
Propongo di iniziare con la Commissione. Ha facoltà di parola il Commissario Bolkestein.
Signor Presidente, talvolta è facile dimenticare quanto sia stato realizzato dal 1992. Molti sicuramente ricorderanno le file di automezzi pesanti alle frontiere interne, le ispezioni dei carichi e tutti i documenti burocratici. Le possibilità di vincere un appalto pubblico in un altro Stato membro erano pari alle probabilità di vincere alla lotteria. Istituire una rete bancaria o assicurativa europea era praticamente impossibile a causa dei diversi requisiti normativi.
Il costo di una telefonata era eccessivamente elevato, mentre la qualità del servizio si rivelava spesso scarsa. Le commissioni bancarie per operazioni transnazionali comportavano cifre esorbitanti. Le condizioni offerte ai consumatori erano semplicemente pessime. Venivano sistematicamente frustrati gli sforzi compiuti dai cittadini per ottenere un permesso di soggiorno o il riconoscimento delle proprie qualifiche professionali in un altro Stato, un esempio per tutti è quello dei medici.
L'incremento dei margini produttivi e competitivi ha contribuito a creare molti posti di lavoro che non esisterebbero senza il mercato interno. La Commissione presto pubblicherà i dati sui vantaggi occupazionali e sugli effetti di crescita riportati nei dieci anni del mercato interno. Tali risultati sono stati conseguiti nonostante le sostanziali carenze che permangono all'interno del quadro legislativo.
Guardando al futuro ci troviamo di fronte ad una scelta. Bisogna infatti decidere tra un mercato interno ancora più dinamico che continuerà ad essere il propulsore di una maggiore occupazione e affluenza sia nei vecchi che nei nuovi Stati membri, o un mercato interno che punta solo su uno o due motori e che sarà quindi sempre più esposto a forze corrosive. Se optiamo per quest'ultima possibilità, possiamo rinunciare sin d'ora agli obiettivi fissati a Lisbona.
Dieci anni fa si riscontrava molto più impeto in merito al programma del mercato interno. Oggi sembra esserci una propensione molto minore a prendere decisioni politiche difficili. Anche negli ultimi due anni, quando le condizioni erano favorevoli, abbiamo disatteso i nostri programmi.
Il brevetto comunitario COMPAT costituisce forse l'esempio più emblematico. Come può il Consiglio affermare seriamente di volere che l'Europa diventi l'economia più competitiva del mondo, se poi non intende adottare una misura fondamentale per l'innovazione e la crescita? La settimana prossima il Consiglio 'Competitività? tenterà nuovamente di risolvere i problemi connessi a COMPAT, ma devo proprio dire che la mia pazienza si sta esaurendo.
Dobbiamo creare un mercato interno degno di questo nome anche nel settore dei servizi. Il terziario costituisce infatti il 70 per cento dell'economia e purtroppo permangono ancora numerose barriere. Occorre essere chiari su questo punto: quando affronteremo la questione, le lobby si riattiveranno ed eserciteranno pressioni sui deputati al Parlamento europeo e sui ministri affinché sia mantenuto lo status quo. Avremo bisogno del più grande sostegno da parte del Parlamento per superare la resistenza al cambiamento.
Sono emersi alcuni problemi anche nel quadro della libera circolazione delle merci. Il riconoscimento reciproco, una delle basi del mercato interno, non funziona come dovrebbe. L'etichettatura nazionale spesso costituisce una barriera nascosta agli scambi. In alcuni importanti settori industriali gli standard europei vigenti non sono ancora sufficienti. Questi punti deboli nei fondamenti del mercato interno diventeranno ancora più evidenti a seguito dell'allargamento.
Occorre poi un mercato integrato dei capitali in grado di far confluire i risparmi di oggi negli investimenti di domani. Dobbiamo rafforzare la governance delle imprese, tenendo in debita considerazione le idee espresse nella relazione del gruppo di esperti di alto livello presieduto dal Professor Jaap Winter sulla legislazione societaria. Dobbiamo offrire alle società la flessibilità necessaria affinché si riorganizzino su scala continentale, anche attraverso offerte di acquisizione. Dobbiamo rimuovere gli ostacoli fiscali che fanno lievitare inutilmente i costi a carico delle imprese. Dobbiamo rendere ancora più aperte le industrie di rete. Dobbiamo affrontare il problema delle pensioni che è una bomba ad orologeria. Abbiamo bisogno di norme migliori e più semplici.
Le norme devono essere recepite puntualmente e in maniera corretta. Parliamo delle biotecnologie come di uno dei settori di crescita più importanti per il futuro dell'Europa. Ma sono solo sei su quindici gli Stati membri che hanno recepito la direttiva sui brevetti delle invenzioni biotecnologiche. Il termine per il recepimento è scaduto un anno e mezzo fa, e ben nove Stati membri non hanno ancora provveduto e sono quindi in ritardo. Nel complesso il mancato recepimento delle direttive sul mercato interno si sta scostando nuovamente dall'indice dell'1,5 per cento fissato dal Consiglio europeo.
Il lavoro da compiere è già stato definito e so perfettamente che non sarà facile. Prendere decisioni diventerà probabilmente ancora più difficile nell'Unione allargata. Rischiamo veramente di vedere ampliata la serie di obiettivi mancati a meno che non cominciamo a muoverci strategicamente anteponendo gli interessi a lungo termine dell'Unione ai ristretti interessi settoriali che si oppongono al cambiamento.
Godiamo del fermo sostegno dei cittadini e delle imprese. La settimana prossima la Commissione pubblicherà i risultati di un'importante indagine sui dieci anni del mercato interno. Posso anticiparvi sin d'ora che secondo tale indagine il 77 per cento dei cittadini e l'84 per cento delle imprese ritengono che il mercato interno sia stato un elemento molto positivo nella loro vita. Essi vogliono infatti che il mercato interno difenda ancor meglio i loro interessi in futuro.
Dal Parlamento la Commissione attende con ansia la prossima relazione sulla strategia per il mercato interno, il cui relatore è l'onorevole Harbour. Mi aspetto una relazione ambiziosa e approfondita. Inoltre il Consiglio 'Competitività?, che è stato recentemente istituito, rappresenta un'altra possibilità per compiere dei progressi.
A dieci anni dalla soppressione delle frontiere interne, ad un anno dall'introduzione dell'euro e alla vigilia dell'allargamento è giunto il momento di imprimere nuovo impeto al mercato interno. Conto sul sostegno del Parlamento e del Consiglio per definire una strategia ambiziosa a medio termine che la Commissione intende presentare il prossimo aprile. Se ci muoveremo con determinazione, conseguiremo risultati ancora migliori.
Signor Presidente, signor Commissario, è per me un grande piacere avere l'opportunità di discutere dinanzi al Parlamento europeo della situazione del mercato interno e dell'impulso che la anima. Prima però desidero scusarmi per il leggero ritardo.
L'Unione europea si trova a dover affrontare grandi sfide. Dobbiamo gestire l'imminente allargamento a dieci nuovi Stati membri e restano ancora da portare a termine una serie di riforme affinché l'Unione possa svolgere un ruolo globale forte nella sfera economica.
In veste di Presidente in carica del Consiglio, ho voluto discutere della situazione del completamento del mercato interno dinanzi all'Assemblea, in quanto ritengo indispensabile poter disporre di un vero mercato interno comprendente tutti i nuovi Stati membri e parallelamente di un'economia in grado di competere sulla scena mondiale nello spirito dell'ambiziosa visione di Lisbona. Il Parlamento europeo ha considerevoli poteri colegislativi in merito allo sviluppo del mercato interno. In qualità di Presidente del Consiglio 'Competitività? considero quindi particolarmente opportuno e necessario discuterne oggi in questa sede.
Sono ormai 15 anni che lavoriamo all'idea di mercato interno. Sono trascorsi quasi 10 anni da quando il meccanismo è entrato in funzione. Il mercato interno è uno degli obiettivi più ambiziosi della storia dell'Unione europea. Nei settori in cui abbiamo conseguito i nostri obiettivi i benefici per i consumatori e le imprese europee sono stati poderosi. In virtù del mercato interno è aumentata la qualità e la quantità dei prodotti disponibili sul mercato a prezzi più bassi, vige la libera circolazione attraverso le frontiere e, soprattutto, si è rafforzata la competitività. Al contempo, tuttavia, rileviamo che purtroppo permangono questioni difficili che devono essere risolte prima che il mercato interno sia completato.
La Presidenza danese ha deciso di conferire massima priorità a tale tema. Innanzitutto, un mercato interno pienamente operante rappresenta un elemento chiave per la competitività, la crescita economica e l'occupazione a livello comunitario. In secondo luogo, per favorire lo sviluppo delle tecnologie e dei mercati devono essere abbattute le rimanenti barriere al commercio transnazionale. In terzo luogo, a fronte della crescente globalizzazione è necessaria un'azione più tempestiva nelle riforme strutturali. E' di fondamentale importanza ottenere un mercato commerciale e di capitali che funzioni a dovere.
Il mercato interno deve essere all'altezza delle aspettative dei cittadini, ovvero deve offrire una vasta gamma di prodotti e di servizi di alta qualità con uno standard elevato di sicurezza e a prezzi ragionevoli. Deve inoltre essere garantita la libera circolazione attraverso le frontiere interne senza inutili gravami burocratici.
L'imminente allargamento è di vitale importanza. I paesi candidati si stanno impegnando a fondo per essere pronti all'adesione. Sono pienamente convinto che faranno del loro meglio per integrare le normative che abbiamo adottato nel corso degli anni; spetta a noi assisterli al meglio anche dopo l'adesione.
Il mercato interno allargato ha un potenziale enorme sia per i cittadini che per le imprese. Un mercato interno esteso a oltre 100 milioni di consumatori in fase di espansione economica spronerà la crescita economica e l'occupazione sia negli Stati membri attuali che in quelli che aderiranno. Secondo uno studio della Commissione condotto nel 2001, nei paesi candidati l'allargamento porterà ad un aumento annuo del PIL che si attesta tra l'1,3 e il 2,1 per cento. Ma il potenziale di crescita del futuro allargamento dipenderà da quanto riusciremo a perseguire le riforme strutturali che ancora non sono state attuate.
Una delle maggiori sfide che ci attendono è il completamento del mercato interno in settori che non funzionano come ci si aspettava.
Il settore dei servizi è fondamentale per la crescita europea: due posti di lavoro su tre sono nel terziario, mentre il terziario pubblico e privato rappresenta il 70 per cento del PIL comunitario. La relazione della Commissione sulle barriere nel mercato interno dei servizi evidenzia che permangono molti ostacoli sia legislativi che non legislativi. Dobbiamo trovare una soluzione. Non appena la Commissione presenterà la sue proposte, il Consiglio e il Parlamento devono pensare a come abbattere le rimanenti barriere nel più breve tempo possibile.
Il mercato interno dei servizi finanziari rappresenta un altro elemento importante. A fronte della globalizzazione dei mercati finanziari si rende necessaria una normativa comunitaria. I vantaggi economici derivanti dall'attuazione del piano d'azione per i servizi finanziari sono stati analizzati anche dal cosiddetto gruppo Gyllenhammer. Gli esperti indicano che l'integrazione finanziaria provocherà un aumento della crescita che toccherà il mezzo punto del PIL. Sono lieto di rilevare che sono già state approvate trenta proposte, tra cui quattro delle otto indicate nelle conclusioni del Consiglio europeo di Barcellona.
Dichiaro ripresa la sessione del Parlamento europeo, interrotta giovedì 7 novembre 2002
L'ordine del giorno reca la versione definitiva del progetto di ordine del giorno, elaborata dalla Conferenza dei presidenti che si è riunita giovedì 14 novembre 2002 ai sensi degli articoli 110 e 110 bis del Regolamento.
Signor Presidente, desidero far presente che molti deputati non sono ancora riusciti ad arrivare a Strasburgo a causa della fitta nebbia che avvolge la città. Alcuni non potranno partecipare alla discussione sulla relazione Medina Ortega sulla pubblicità e la sponsorizzazione a favore dei prodotti del tabacco. Le chiedo di prendere in esame se rinviare il dibattito a stasera. Mi è stato riferito che è stato istituito un servizio autobus da Bruxelles che dovrebbe arrivare entro le 20.30. L'onorevole Malliori, che è la relatrice per parere della commissione per l'ambiente, la sanità pubblica e la politica dei consumatori, si trova su quell'autobus e sarebbe opportuno che anche lei fosse presente al dibattito.
Non voglio affrontare il problema delle condizioni meteorologiche adesso, ci ritorneremo più tardi.
Signor Presidente, la questione riguarda l'ordine del giorno in generale, non so se riguarderà specificamente il lunedì. Come sapete, la petroliera Prestige, a dispetto del suo nome, ha versato svariate tonnellate di petrolio al largo delle coste spagnole, creando una macchia di greggio lunga oltre 200 chilometri; si tratta di una catastrofe ambientale ed economica per le oltre 5 000 famiglie colpite.
Pertanto, signor Presidente, poiché il Parlamento deve mostrarsi sensibile alle preoccupazioni dei cittadini, le chiedo di iscrivere all'ordine del giorno una dichiarazione della Commissione seguita da un dibattito per esaminare le circostanze in cui si è verificato l'incidente, le misure che l'Unione europea deve prendere per evitare che incidenti simili si ripetano in futuro e le modalità con cui l'UE potrà esprimere la propria solidarietà.
Signor Presidente, non so se tale discussione possa essere iscritta lunedì o martedì in considerazione della dichiarazione della Commissione sul cambiamento climatico, ma vorrei che si stabilisse chiaramente ora se possiamo iscriverla, in modo che, se gli altri gruppi politici sono d'accordo, possiamo inserirla direttamente nell'ordine del giorno.
Sto cercando di seguire una linea coerente per tutta la settimana. Lei ha anticipato una modifica che il suo gruppo ed altri hanno proposto in merito all'ordine del giorno di giovedì. Chiedo agli onorevoli deputati che intendono intervenire in materia di astenersi dal farlo finché non parleremo dell'ordine del giorno di giovedì. Prendo però nota della sua richiesta.
Signor Presidente, comprendo il punto di vista dell'onorevole Hautala e vorrei che alla discussione partecipassero quanti più deputati possibile, ma la proposta della collega non sembra essere pertinente, in quanto per ora sembra che molti colleghi stiano arrivando in autobus. Non so quando arriveranno e una volta arrivati saranno probabilmente sfiniti. Non si sa nemmeno se prenderanno parte a questa discussione. Se la proposta prevedesse di tenere la discussione domani, sarei d'accordo, ma non mi sembra corretto lasciarla all'ultimo minuto stasera, quando questi poveri colleghi saranno così stanchi da non rendersi nemmeno conto di quello che fanno. Ritengo pertanto che la discussione si dovrebbe tenere ora, oppure la si dovrebbe rinviare ad un altro giorno di questa settimana.
Domani è assolutamente impossibile. Il programma è già sufficientemente fitto anche senza aggiungere un'altra discussione. Dopo aver ascoltato il relatore e posto che le richieste di questo genere devono essere presentate ai servizi almeno un'ora prima della seduta, ritengo sia meglio procedere.
Mi dispiace, tuttavia, che l'onorevole Hautala e noi in quanto Parlamento ci troviamo nell'impossibilità di garantire la presenza di colleghi che sono partiti per tempo per poter prendere parte alla discussione.
Signor Presidente, comprendo le motivazioni che lei ha esposto poc'anzi, ma, come ha affermato l'onorevole Hautala, l'onorevole Malliori è la relatrice per parere della commissione per l'ambiente, la sanità pubblica e la politica dei consumatori in questa importantissima discussione sulla pubblicità del tabacco e, come sa, signor Presidente, le questioni connesse alla pubblicità a favore dei prodotti del tabacco sono sempre controverse e sussistono differenze di opinione tra la commissione per l'ambiente, la sanità pubblica e la politica dei consumatori e la commissione giuridica e per il mercato interno. Di conseguenza, l'onorevole Hautala chiedeva di rinviare leggermente la discussione per consentire ai colleghi di arrivare. Non so se sarà possibile, ma ovviamente se il relatore non acconsente? Capisco il problema, ma sarebbe importante per il Parlamento che l'onorevole Malliori fosse presente, in quanto è la relatrice per parere della commissione per l'ambiente, la sanità pubblica e la politica dei consumatori proprio su questo tema.
Non intendo continuare inutilmente la discussione, comprendo appieno il problema. Il relatore ha suggerito oggi o domani. Pertanto, non abbiamo scelta: oggi è l'unica possibilità. Riconosco tuttavia il fatto che le commissioni abbiano punti di vista diversi. Alla luce delle circostanze eccezionali in cui ci troviamo e considerando l'assenza dell'onorevole Malliori, invito la commissione per l'ambiente ad incaricare uno dei membri di presentare il parere della commissione nel corso del dibattito di stasera.
Signor Presidente, ho notato che all'ordine del giorno di oggi sono state iscritte cinque o sei interrogazioni orali nella discussione sulla concentrazione dei mezzi di comunicazione e credo che quasi tutti gli iscritti nell'elenco degli oratori siano presenti.
Ho visto che anche la Commissione è presente. Se il Commissario Byrne è competente a rispondere a queste interrogazioni, propongo di iniziare con questo argomento per poi passare alla discussione della relazione Medina Ortega. Forse questa potrebbe essere una soluzione ragionevole.
A giudicare dalle reazioni dei colleghi, mi sembra un suggerimento accettabile. Cominceremo pertanto la seduta odierna con la discussione congiunta sui mezzi di comunicazione a cui seguirà la discussione sulla relazione Medina Ortega con il relativo parere.
In merito alla dichiarazione sul vertice sociale trilaterale, il Consiglio ha chiesto che tale dichiarazione sia anticipata a mercoledì e iscritta dopo la discussione sul Pakistan.
Signor Presidente, ieri sarei dovuto intervenire in Aula nella discussione sui mezzi di comunicazione ma, purtroppo, visti i problemi per giungere a Strasburgo, ho perso il mio turno di parola. Volevo soltanto dire che, poiché vengo dal Regno Unito, paese rinomato per le sue nebbie, per non parlare poi dello smog, non mi sento certo di criticare il clima di Strasburgo, anzi, desidero congratularmi e ringraziare il personale dell'aeroporto per aver anteposto la sicurezza a tutto il resto. Volevo solo porgere le mie scuse alla Presidenza e all'Assemblea per aver mancato il mio turno: ero partito da casa alle sei di mattina nel coraggioso tentativo di arrivare qui.
Le ricordo che oltre alle sue osservazioni, che figureranno a verbale, lei ha facoltà di presentare una dichiarazione scritta, ai sensi dell'articolo 120, paragrafo 7, del Regolamento, che sarà pubblicata nel resoconto integrale della discussione in oggetto.
L'ordine del giorno reca la relazione (A5-0371/2002), presentata dall'onorevole Brok a nome della commissione per gli affari esteri, i diritti dell'uomo, la sicurezza comune e la politica di difesa, sull'ampliamento: relazione sui progressi compiuti [COM (2002) 700 - C5-0474/2002 - 2002/2160 (INI)].
Signor Presidente, onorevoli colleghi, poiché questa mattina ci è stata presentata con intensità la dimensione storica, desidero innanzi tutto ricordare gli immensi sforzi compiuti dai paesi candidati all'adesione per completare il processo di trasformazione. Credo che in tanti di questi paesi vi sia stato un atteggiamento di coraggio politico, unito alla volontà di adottare misure impopolari atte a produrre un cambiamento dei loro sistemi politici, economici e sociali. Tali misure si sarebbero comunque rese necessarie in ampi settori, ma avevano anche a che vedere con l'adesione all'Unione europea. Ritengo che il nostro lavoro politico abbia di che guadagnare da questo coraggio e da questa capacità di affermazione.
Al contempo vorrei cogliere altresì l'occasione per ringraziare la parti negoziali, in altre parole il Consiglio e in particolare la Commissione e i paesi candidati che, nel corso degli ultimi anni si sono fatte carico di un immane lavoro per portare progressivamente a compimento tale impresa. Tuttavia dobbiamo riconoscere che in questo processo è ancora necessario mettere a punto alcune cose. Per esempio bisognerà ancora risolvere non poche questioni di peso prima di Copenaghen e nel processo successivo si imporranno ulteriori adeguamenti. Non mi riferisco soltanto al rispetto delle disposizioni transitorie, che evidentemente dovranno avere una durata limitata, ma anche ad aspetti contemplati nelle nostre relazioni e che riguardano le carenze nell'amministrazione e nella giustizia, i diritti delle minoranze, la corruzione e la tratta degli esseri umani. Questi sono esempi di problemi che dovranno essere affrontati in modo decisivo prima dell'adesione. Pertanto reputo corretta la posizione della Commissione volta a impiegare gli aiuti di preadesione in modo mirato proprio in questi settori, al fine di porre in essere le condizioni necessarie entro il maggio 2004.
Convengo che, una volta raggiunti tali scopi da parte di tutti, rimarrà ancora molto da fare. Il Parlamento europeo è pronto a fornire il proprio contributo garantendo il rispetto del calendario. Siamo stati noi a proporre che l'allargamento avvenisse in tempi tali da consentire a questi paesi di partecipare alle elezioni europee del 2004, fissando così una data che altri hanno ripreso. Una volta che sarà pronto il Trattato di adesione, un testo di circa 6 000 pagine, intendiamo impegnarci ad adottare la nostra decisione al più tardi all'inizio di aprile, così da rispettare la data prevista per la firma del Trattato e dunque il calendario delle ratifiche per la metà del 2004.
Vi è una serie di questioni assai concrete che andrà affrontata in sede negoziale: mi riferisco agli aiuti strutturali e all'agricoltura. Mi preme sottolineare ancora una volta che confido nella saggezza di tutte le parti e spero che i negoziati si svolgano in modo tale da consentire, in seguito, di presentare il risultato in modo credibile come un successo, per non trovarci di fronte al fallimento di questo o quel referendum a causa di elementi che, di fronte alla dimensione storica, sono piccolezze. Credo che dovremmo tenerlo presente e avere il massimo senso di responsabilità, e sono dell'opinione che nelle prossime settimane saremo ancora chiamati a compiere un'opera di sostegno. Ciò significa altresì che dobbiamo chiederci seriamente se, ad esempio, vogliamo utilizzare una quota sproporzionata dei fondi che fino al 2006 di certo non si moltiplicheranno in aiuti diretti o se invece non sarebbe meglio impiegarli a fini macroeconomici per lo sviluppo rurale nel suo insieme. E' solo un interrogativo che mi permetto di sollevare, a beneficio di tali paesi.
Sono convinto che riusciremo anche a risolvere il problema di Kaliningrad. Spero che si porrà fine a tutti i confronti relativi ai negoziati e che il Consiglio e la Commissione in tempi rapidi possano spiegare concretamente in cosa consiste il travel document light. Di certo la posizione del Parlamento europeo è molto chiara: dobbiamo costruire una passerella verso la Russia, ma deve essere inteso che la Lituania diventerà uno Stato membro dell'Unione europea senza limitazioni, che rispettiamo gli interessi di un piccolo paese sovrano e che non accetteremo alcuna soluzione che impedisca, ostacoli o ritardi l'adesione della Lituania al sistema di Schengen.
Mi pare un segnale importante in vista delle prossime settimane. Spero che possa funzionare, sulla base dei risultati dei negoziati condotti fino ad oggi.
Vorrei anche puntualizzare che i due paesi con cui per ora non si intravede la possibilità di concludere devono poter confidare che una volta chiusi i negoziati e rispettati i criteri non sarà loro opposto un altro veto, né vi sarà un nuovo alibi per sbarrare loro la porta. Ciò dovrebbe servire anche da garanzia per paesi come Bulgaria e Romania.
Spero che la questione di Cipro possa trovare una soluzione sulla base della proposta di Kofi Annan che mi pare un importante passo avanti per le relazioni interne ed esterne dell'Unione europea, come pure per la pacificazione del Mediterraneo, a prescindere dall'adesione e dall'allargamento dell'Unione europea, ma anche in tale contesto. Tuttavia, ritengo che il conseguimento di uno scopo tanto ovvio non possa accompagnarsi allo svilimento dei criteri politici di Copenaghen per un calcolo di natura politica.
Dopo Copenaghen, le opinioni pubbliche si renderanno conto che questo nostro primo passo con i dieci paesi è una cosa seria e si avvierà un'ampia discussione negli attuali Stati membri dell'Unione europea sulle opzioni future. A quel punto potremo difendere la nostra causa in modo credibile solo se affermeremo che un ulteriore allargamento dell'Unione europea è accettabile unicamente sulla base del pieno rispetto dei criteri di Copenaghen, sia politici che economici. A mio parere la credibilità dell'intero processo consiste in questo.
A scanso di equivoci: se la Turchia ottempererà a tali condizioni, tra cui rientra oggi il rispetto della Carta dei diritti fondamentali dell'Unione europea e se ciò sarà parte integrante dello sviluppo politico della Turchia, con l'esclusione dei militari da qualsiasi ruolo politico e la piena affermazione dei principi dello Stato di diritto, allora la Turchia sarà profondamente mutata e dunque dovremo riconsiderare favorevolmente la sua possibile adesione. Non so se sarà in grado di farlo, ma dovremmo offrirle questa opportunità. Pertanto tutto dipende dai criteri politici.
Signor Presidente, ci stiamo ormai avvicinando alla data cruciale. Tra ventitré giorni, a Copenaghen, speriamo di porre la parola fine ai negoziati di adesione con dieci paesi candidati, di far avanzare i negoziati con la Bulgaria e la Romania e di adottare una decisione sulla prossima fase della candidatura della Turchia. Così ci avvicineremo all'obiettivo che abbiamo perseguito: un'Europa unica e riunificata.
Oggi ne abbiamo avuto un'anticipazione, una prova generale che ha reso manifesto che è perfettamente possibile un grande Parlamento in cui siedano deputati provenienti da 27 paesi e che è possibile l'interpretazione in ventitré lingue, come è avvenuto. Molti scettici ora dovranno riconoscere che si può tranquillamente fare.
Quello che abbiamo vissuto stamattina è un evento storico e ritengo che il Parlamento meriti un grande ringraziamento per averci mostrato in anticipo quanto ci accingiamo a realizzare tra un anno e mezzo e per aver dimostrato che ciò è fattibile, contribuendo così a rendere l'intero processo irreversibile, affinché non si torni più indietro.
Anche la giornata di ieri è stata in qualche modo storica. Ieri, per la prima volta, si è tenuta a Bruxelles una riunione ministeriale cui hanno partecipato tutti e 25 gli Stati membri, naturalmente a titolo informale. La riunione si è svolta immediatamente prima della sessione ordinaria del Consiglio 'Affari generali? e quanto abbiamo deciso era stato naturalmente discusso con i nuovi Stati membri. Tra le altre cose abbiamo concordato che i nuovi Stati membri dovrebbero aderire il 1° maggio 2004. Tale data lascia il tempo per le ratifiche dei trattati di adesione e allo stesso tempo offre ai nuovi Stati membri la possibilità di partecipare su un piano di parità alle elezioni del Parlamento europeo. E' anche emerso consenso in merito al fatto che questi paesi abbiano un proprio Membro nella Commissione attualmente in carica, a partire dal momento dell'adesione, ossia dal 1° maggio 2004. Ciò implica evidentemente un'intesa con il Parlamento nel senso che i dieci Commissari non avranno portafoglio e, così si presume, non saranno sottoposti all'approvazione del Parlamento, ma resta inteso che con l'insediamento della nuova Commissione, presumibilmente il 1° novembre, tutti i Commissari, come sempre, saranno ovviamente sottoposti al voto del nuovo Parlamento eletto.
Dobbiamo un ringraziamento particolare e un particolare attestato di stima ai paesi candidati per il loro impegno: essi hanno svolto un lavoro impressionante per adeguarsi a tutti i criteri che abbiamo loro imposto. Secondo la mia interpretazione, questo è anche il messaggio che si evince dalla relazione oggi in discussione. I criteri di Copenaghen sono stati il parametro per le riforme politiche ed economiche di questi paesi. Sono state attuate riforme radicali; sono state sviluppate le strutture democratiche; sono state emanate leggi a tutela dei diritti umani e sono stati compiuti grandi progressi in materia di minoranze. Nella sfera economica si è compiuto un imponente sviluppo, passando dalle economie dirigiste del passato alle economie di mercato. La determinazione dei prezzi è stata liberalizzata, sono avvenute varie privatizzazioni, l'industria, l'agricoltura e il settore finanziario hanno subito profonde ristrutturazioni. Le amministrazioni pubbliche sono state riformate per attuare l'acquis comunitario.
Se pensiamo a quanti sforzi sono stati fatti in ciascuno di questi ambiti non possiamo che nutrire ammirazione per i paesi candidati. Pertanto non possiamo neanche deludere la loro legittima attesa di diventare ora membri a pieno titolo in tempi brevi. Questo eccezionale progresso si evince dalle relazioni periodiche della Commissione sui progressi compiuti da questi paesi e dal documento programmatico per l'allargamento presentati il 9 ottobre. Tali documenti descrivono tutti i dieci paesi e la Commissione ha valutato che essi sono pronti a perseguire l'adesione.
Tuttavia, prima che diventino Stati membri, è necessario ovviamente compiere ulteriori sforzi. La Commissione non ha detto che tutto è stato fatto e che essi sono pronti; ha affermato che possono essere pronti in tempo. I paesi candidati hanno reagito alle relazioni periodiche della Commissione indicando chiaramente la propria volontà di intensificare l'impegno negli ambiti indicati dalla Commissione e tale impegno sarà finanziato dall'Unione europea.
I negoziati di adesione non sono ancora completati. Il Consiglio europeo di Bruxelles ha adottato una serie di importanti decisioni in ordine alle questioni finanziarie pendenti. In questi giorni si stanno svolgendo negoziati serrati con i paesi candidati appunto su queste materie. E' evidente che un esito positivo richiederà necessariamente impegno e disponibilità al compromesso da tutte le parti in causa - tanto dagli attuali quanto dai futuri Stati membri. Sappiamo tutti che esiste un quadro economico di riferimento, ma ovviamente all'interno di tale quadro si può negoziare.
La chiusura dei negoziati a Copenaghen tra ventitré giorni sarà un incredibile successo, dopodiché si passerà alla fase di preparazione, firma e ratifica. Il Parlamento dovrà dare il proprio parere conforme prima della firma del Trattato e l'indicazione da parte del Parlamento della sua volontà di approvare il Trattato nel più breve tempo possibile è l'ennesima illustrazione del ruolo trainante del Parlamento a favore di un rapido allargamento.
L'ordine del giorno reca la dichiarazione della Commissione sul programma legislativo e di lavoro per il 2003.
Signor Presidente, onorevoli parlamentari, sono qui con i colleghi della Commissione per presentare il nostro programma con un'iniziativa nuova, che ancora non è perfetta e che dovremo perfezionare insieme, perché considero che questo appuntamento è oggi, e sarà ancor più nel futuro, una specie di punto di partenza di tutta la nostra attività annuale. Sono particolarmente contento perché la seduta di oggi corona due giorni di importanza particolare qui a Strasburgo: ieri c'è stata la grande riunione sull'allargamento - che mi ha dato, devo dire, anche una certa emozione personale - e oggi presento in forma solenne, assieme al Collegio dei Commissari, il programma legislativo e di lavoro per il prossimo anno.
Come dicevo, il metodo è nuovo. Seguendo i criteri del nostro accordo dello scorso mese di gennaio, le principali Istituzioni dell'Unione hanno, infatti, dato vita a un dialogo politico strutturato. Io ringrazio ancora una volta il Parlamento per il contributo prezioso che ha dato a questo processo che, ripeto, è ancora sperimentale ma che abbiamo, secondo me, cominciato bene.
Come per ogni sistema nuovo, il processo dovrà essere migliorato, già a partire dall'anno prossimo, facendo tesoro dell'esperienza per il futuro. Tuttavia, i risultati che abbiamo già raggiunto sono positivi.
Voglio qui richiamare le novità più importanti di questo metodo di lavoro che la Commissione ha seguito quest'anno. In primo luogo, questo programma, frutto del dialogo strutturato con il Parlamento ed il Consiglio, intende fare un grande passo verso una pianificazione più integrata e più coerente per tutta l'Unione europea. Ecco perché, seguendo le indicazioni del Consiglio europeo di Siviglia, esso intende contribuire anche al primo programma operativo annuale del Consiglio. A questo fine, per la prima volta il programma non contiene solamente le nostre nuove proposte bensì anche le principali proposte che la Commissione ha già adottato e che debbono essere ancora esaminate dal Consiglio. Questo permetterà al Parlamento di partecipare alla programmazione anche di questo aspetto essenziale dell'attività legislativa. La Commissione spera comunque che entro la fine dell'anno le tre principali Istituzioni possano trovare un accordo sulla dimensione interistituzionale del processo di programmazione.
In secondo luogo, il nostro nuovo metodo di lavoro non si fonda solamente sul dialogo interistituzionale ma anche su un costante scambio di informazioni nella fase operativa e sulla più totale trasparenza verso i cittadini. Nel 2003, quindi, la Commissione trasmetterà al Parlamento e al Consiglio relazioni mensili sulla pianificazione operativa, relazioni che conterranno un programma aperto trimestrale e le informazioni sulle proposte adottate. Tali documenti saranno pubblici e accessibili nelle pagine Web.
Signor Presidente, miglior coordinamento fra le Istituzioni, pianificazione del lavoro legislativo e informazione al pubblico sono la prova della nostra volontà di dare più efficacia e un solido fondamento democratico alle Istituzioni. In questo modo stiamo mettendo in pratica le linee direttrici adottate nel Libro bianco sulla governance dello scorso anno. Non si tratta di innovazioni solo tecniche ma di grande significato politico.
Le priorità di lavoro individuate dalla Commissione - io parlerò solo delle grandi priorità; poi, nel corso del dibattito con gli altri membri della Commissione, tratteremo di tutti gli aspetti particolari - sono: un'Europa allargata, stabilità e sicurezza, un'economia stabile e solidale. Queste priorità hanno già trovato l'accordo del Consiglio e del Parlamento. In ciò che seguirà voglio specificare come la Commissione intende tradurle in pratica.
Dell'allargamento abbiamo già parlato ieri; oggi sottolineo solo l'impegno della Commissione di garantire che tutte le parti coinvolte nel processo siano in grado di far fronte alle proprie responsabilità sin dal giorno dell'adesione. Da parte dei paesi candidati, l'acquis comunitario dovrà diventare normativa nazionale di diritto ma, soprattutto, di fatto. Da parte nostra, debbo tuttavia ricordare l'estrema urgenza di una ridefinizione dell'architettura dell'Unione per far fronte alle sfide del 2004. L'allargamento, infatti, ha una dimensione qualitativa che non può essere sottovalutata. Io ho fiducia nella Convenzione e nella Conferenza intergovernativa per tradurre le necessarie indicazioni in un vero e proprio testo costituzionale per la nostra Unione.
Anche le altre due priorità della Commissione per il 2003 sono strettamente legate all'allargamento. L'obiettivo di garantire stabilità e sicurezza resta in cima alle preoccupazioni della Commissione, in quanto da esso dipende la convivenza armoniosa e la prosperità dei cittadini. Esse non si possono raggiungere se non attraverso l'equilibrio tra la lotta contro il terrorismo e la criminalità e il pieno rispetto delle libertà e dei diritti che caratterizzano il nostro modello politico e sociale. Si potrà in tal modo costruire per l'Unione un'area di libertà, di sicurezza e di giustizia. Inoltre, dobbiamo integrare la sorveglianza delle nostre frontiere esterne. Ciò implica un'opera di preparazione particolare, per noi e soprattutto per i futuri Stati membri, che si troveranno a gestire la maggior parte delle frontiere terrestri dell'Unione, anche se sappiamo che il problema non riguarda solo le frontiere terrestri; è vero comunque che la maggior parte di queste frontiere dovranno essere gestite dai nuovi paesi.
Occorre anche consolidare le nostre politiche sui flussi migratori, sul diritto di asilo e sull'integrazione dei cittadini che arrivano legalmente sul nostro territorio. Dobbiamo rimettere al centro della politica di immigrazione la necessità di integrare gli immigrati legali nelle nostre società.
Ora che stiamo allargando l'Unione e decidendo sulla sua nuova struttura, è essenziale dare nuovo vigore alla nostra politica nei confronti dei vicini più prossimi dell'Unione. Giorno dopo giorno sono sempre più convinto che dobbiamo costruire una strategia globale per un anello di paesi che circondano l'Unione allargata: dalla Russia al Mediterraneo.
Negli ultimi tempi si è finalmente iniziato un dibattito sui confini ultimi dell'Europa, dibattito cui avevo fatto cenno nel mio primo incontro con voi. Capisco che esso è molto difficile, ma un giorno o l'altro questo dibattito dev'essere portato a livello di Parlamento e a livello popolare, perché siamo noi a dover decidere quelli che sono i confini, l'anima e lo spirito dell'Europa, e credo quindi che, senza la partecipazione dei cittadini a questa profonda discussione, è difficile dare alla questione un aspetto vero, unificante. Voglio dire, a questo riguardo, che dobbiamo spezzare la logica che contrappone nettamente chi è dentro e chi è fuori dell'Unione. Mi rendo conto che non sarà un compito facile, ma dobbiamo concepire e proporre forme nuove di partenariato, utilizzando tutti gli strumenti a nostra disposizione. Non possiamo immaginarci i confini come una muraglia, ma non possiamo neppure pensare che siano una specie di elastico, che si allarga o si restringe continuamente. Pertanto dobbiamo fondare queste proposte di collaborazione sul principio - che io ho riassunto in un modo, se volete, un po' troppo sintetico ma che vi dà l'idea di quello che ho in testa - di condividere con questi paesi, dalla Russia fino al Marocco, tutto tranne le istituzioni. Sarebbe un legame più forte che un rapporto commerciale, più forte che dei semplici scambi tecnici, legami che possono - anzi, che debbono - comportare anche un grande impegno di tipo finanziario, perché avranno il grandissimo risultato di vedere l'Europa circondata da un anello di amici. Questo è sempre stato il nostro sogno, ma questo, naturalmente - ripeto - ci obbliga al dibattito sui nostri confini, prima o poi. Non c'è urgenza, ma sono problemi che il nostro popolo non può rinviare.
Infine, la Commissione intende fare in pieno la sua parte di protagonista sulla scena internazionale. Il primo nostro compito riguarda i Balcani: una regione che si è pacificata e per la quale adesso dobbiamo cominciare il lavoro di integrazione, con tutti i problemi che sussistono, di carattere e economico e politico. Ricordo al Parlamento che non è un problema che deve spaventare dal punto di vista economico: l'intera area dei Balcani non supera di molto l'un per cento del prodotto nazionale lordo dell'Europa. Per questo aspetto rimane quindi sempre un problema gestibile. L'aspetto politico è, invece, ancora delicato.
La terza priorità per l'anno venturo riguarda, come vi ho detto, la politica economica. Nell'attuale congiuntura, i cittadini si chiedono, giustamente, cosa farà l'Unione per rilanciare crescita e occupazione. Non dimentichiamo, infatti, che dobbiamo raggiungere gli obiettivi di prosperità economica che noi stessi ci siamo dati: ce li siamo dati e li dobbiamo assolutamente raggiungere.
Alcune settimane or sono abbiamo discusso in quest'Aula del coordinamento della politica economica e del Patto di stabilità e di crescita. Nei prossimi giorni avanzeremo le nostre proposte per migliorare le modalità di applicazione del Patto - che va rispettato - e per gestire le politiche dell'Unione economica e monetaria in modo più coordinato e più forte.
L'obiettivo di fondo è di rendere le finanze pubbliche più solide e più sostenibili. Si tratta di applicare queste regole con intelligenza e autorità per favorire la crescita dell'occupazione. Parlo di autorità, come ho già fatto varie volte, perché queste proposte fanno parte di una strategia di più ampio respiro per rafforzare il coordinamento della politica e della governance economica. A questo fine, nel 2003 miglioreremo l'opera di valutazione e di sorveglianza della Commissione e la sua funzione propositiva.
Inaugureremo così un approccio più agile, capace di portare tutte le nostre procedure entro un solo grande ciclo di coordinamento. In questo modo integreremo meglio la Relazione di primavera sullo stato di avanzamento della strategia di Lisbona con i grandi orientamenti di politica economica e gli orientamenti sull'occupazione.
Nel 2003 il mercato interno dell'Unione compirà dieci anni, e sarà nostro compito illustrare in una relazione i benefici che ha portato ai cittadini e ai consumatori europei. Non possiamo tuttavia dimenticare che, anche se abbiamo fatto passi da gigante, in alcuni settori non abbiamo ancora completato l'opera: penso al settore dei servizi e soprattutto a quello dei servizi finanziari. Il 2003 è poi anche la scadenza che ci siamo dati per integrare il mercato dei capitali e il mercato dei titoli. Ieri abbiamo fatto un ulteriore passo in avanti; ora dobbiamo completare quest'opera.
Vorrei, a questo punto, fuori del contesto del discorso, esprimere di fronte al Parlamento una mia preoccupazione. Tutto quanto stiamo dicendo si fonda su un grande sforzo di innovazione. Tutti gli obiettivi di Lisbona hanno sottinteso la parola 'innovazione?: innovazione negli investimenti nelle risorse umane e nella tecnologia, e tutto questo costituirà uno dei punti centrali della prossima relazione di primavera. Devo però dire che, mentre diciamo che la sfida principale che determinerà tutte le nostre azioni deve essere la creazione di una società basata sulla conoscenza, le risorse che globalmente, dai paesi membri, vengono destinate in Europa all'innovazione non crescono. E qui è proprio necessario un grande appello: l'Europa non investe - nella ricerca, nello sviluppo, nell'innovazione, nelle risorse umane in genere - la quota minima che deve investire per essere coerente con gli obiettivi di Lisbona. Tutto il resto può avvenire ma, se non facciamo uno sforzo in questa direzione, non riusciremo minimamente ad arrivare a questo punto. Mi ha preoccupato un'analisi empirica delle strategie di bilancio di tanti paesi europei, dove il primo taglio, di fronte alle difficoltà, è proprio in questo settore delle risorse umane. Ora, ricordiamoci che, di fronte alle sfide con gli Stati Uniti e, soprattutto, di fronte alla capacità di assorbimento delle tecnologie che sta dimostrando l'Asia, se non agiamo in questa direzione, tutti i nostri obiettivi - di liberalizzazione, di progresso, di democrazia - verranno messi a rischio. Questo è un problema fondamentale.
Infine, il nostro progetto di integrazione viene riconosciuto da tutti come l'unico esempio di gestione democratica della globalizzazione. Dobbiamo proseguire in questa direzione, soprattutto in alcuni momenti difficili della nostra agenda. L'anno prossimo, a settembre, avremo a Cancún la riunione ministeriale dell'Organizzazione mondiale per il commercio: in quella sede, e altrove, la Commissione vigilerà sul rispetto degli impegni presi a Kyoto, a Monterrey, a Johannesburg. In altre parole, dobbiamo rispondere concretamente alle grandi speranze che il mondo ripone in noi per una gestione intelligente e aperta dei problemi dell'ambiente, del commercio e dello sviluppo. Veramente su questo l'Europa resta l'unica speranza per tanta gente. Siamo, è vero, come ho constatato a Johannesburg, sempre più classificati dal Terzo mondo - che risente di tensioni sempre più gravi - tra i cattivi, ma ancora si ripone una speranza nell'Europa, ancora c'è questa idea che noi possiamo portare un'idea nuova dello sviluppo. E io credo che il prossimo anno sarà decisivo.
E' chiaro, da quanto ho detto, che gli aspetti economici, sociali e ambientali tessono ormai una sola trama nell'elaborazione e nell'esecuzione delle nostre politiche. Questo sviluppo della nostra filosofia e del nostro modo di operare ha trovato conferma e impulso nelle conclusioni del Consiglio europeo di Siviglia dello scorso giugno. Il programma legislativo e di lavoro, che presento oggi, rappresenta quindi un passo avanti per questa governance europea in cui tutti noi siamo impegnati.
Dal prossimo anno, la Commissione inizierà a realizzare quindi le analisi di sussidiarietà e di proporzionalità, come ci siamo impegnati a fare, per circa quaranta proposte selezionate e ne studierà le conseguenze economiche, sociali e ambientali. Tali analisi semplificano e sostituiscono gli attuali strumenti di valutazione di impatto della Commissione. Si tratta di dare inizio ad un nuovo metodo di lavoro in modo pragmatico e graduale, ed è per questo che per ora sono solo quaranta. Dal 2004, questo sistema diventerà operativo e sarà integrato in tutto il processo normativo, a partire dalla strategia politica annuale, che presenteremo il prossimo mese di febbraio.
Onorevoli parlamentari, questo programma di lavoro mira a dare continuità e coerenza alla nostra azione politica, attraverso una cooperazione sempre più stretta tra Parlamento, Consiglio e Commissione. Le discussioni che lo hanno preceduto confermano la bontà del metodo comunitario, soprattutto se interpretato con spirito di cooperazione. Noi possiamo assicurare al sistema un'incidenza operativa e una prospettiva politica, di cui l'Unione ha bisogno per raggiungere i suoi obiettivi.
Il progetto di integrazione europea ha quasi mezzo secolo di vita ma, in termini storici e operativi sistematici, è ancora giovanissimo. Tutti assieme, stiamo lavorando e riflettendo sul futuro dell'Unione. E' molto importante tener conto e sfruttare tutte le potenzialità del sistema per capire quali sono gli elementi che debbono essere veramente riformati. E l'anno prossimo sarà l'anno decisivo per questa nostra azione.
Vorrei ringraziare il Ministro Haarder per la sua presenza in Aula. E' la prima volta che il Consiglio prende davvero parte alla presentazione del programma legislativo.
Signor Presidente del Parlamento, signor Presidente della Commissione, signori Commissari, onorevoli colleghi, il Presidente Prodi ha detto che verrà inaugurato un metodo nuovo che permetterà un più stretto coordinamento fra le tre Istituzioni nell'ambito dell'elaborazione del programma legislativo e di lavoro della Commissione per l'anno 2003. Desideriamo sottolineare l'interesse di questo nuovo processo. Per la prima volta Parlamento, Consiglio e Commissione hanno dato vita a un dialogo costruttivo volto a definire un programma legislativo. Sosteniamo in modo particolare detta collaborazione e soprattutto il rafforzamento delle discussioni a monte tra Parlamento e Commissione. Tuttavia, anche se questo dialogo si è svolto la primavera scorsa, è stato difficile distinguere questo specifico processo di programmazione legislativa dai cosiddetti incontri abituali che si svolgono durante l'anno tra commissioni parlamentari e Commissari nei rispettivi ambiti di competenza. Forse per il futuro occorrerà una migliore preparazione e una maggiore strutturazione del dialogo, in particolare mediante la presentazione preliminare da parte di ciascun Commissario di un documento di orientamento relativo allo specifico ambito legislativo di competenza. Infatti, l'unico documento presentato dalla Commissione nel febbraio scorso il cui titolo era 'Strategia politica annuale per il 2003? si è rivelato insufficiente. Questo stato di cose potrebbe risultare dannoso in quanto il 2003 è un anno particolarmente decisivo a causa dell'allargamento. Ho tuttavia rilevato, signor Presidente, la sua intenzione di trasmettere al Parlamento relazioni mensili.
L'ordine del giorno reca la relazione (A5-0364/2002), presentata dall'onorevole van den Burg a nome della commissione per i problemi economici e monetari, sulla relazione annuale 2001 della Banca europea per gli investimenti [2001/2256(INI)].
Prima di dare la parola alla relatrice, vorrei porgere il benvenuto al signor Maystadt, presidente della Banca europea per gli investimenti, che interverrà nel corso del dibattito.
Signora presidente, permetta anche a me di dare il benvenuto al Presidente Maystadt. Vorrei inoltre ringraziare la BEI per la proficua collaborazione che abbiamo allacciato negli ultimi tre anni, commentando le relazioni annuali della Banca. Credo che il Parlamento possa dichiararsi soddisfatto dell'accoglienza che avete riservato alle osservazioni contenute nelle relazioni precedenti, e spero che la stessa cosa avverrà con la mia relazione.
Nell'introduzione alla relazione annuale per il 2001 lei ha definito la BEI una banca pubblica ad indirizzo politico, il cui compito è quello di contribuire a raggiungere obiettivi economici, sociali e, in ultima analisi, politici. Sono pienamente d'accordo; la BEI può svolgere un importante ruolo macroeconomico, sostenendo la politica dell'Unione europea in alcuni settori cruciali. La BEI è una banca pubblica, e deve rispondere all'opinione pubblica per la politica che cerca di attuare. Nella stesura della mia relazione ho tenuto conto di queste considerazioni, ed in tale prospettiva ho cercato di mettere in rilievo alcuni elementi; oggi vorrei soffermarmi su cinque aspetti in particolare.
Sono i seguenti: aumento del capitale; fondi pensione, politica del mercato del lavoro e dell'occupazione, allargamento dell'Unione europea e adeguata vigilanza della politica della BEI.
Inizierò con l'aumento di capitale. Nel corso della riunione annuale tenuta il 4 giugno il Consiglio dei governatori ha deciso un aumento di capitale di 50 miliardi di euro. Il Parlamento approva questa decisione, e ritiene cosa saggia che sia stata la Banca stessa a finanziare quest'aumento di capitale. Disapproviamo tuttavia che il Consiglio di amministrazione in questa fase abbia escluso un ulteriore aumento di capitale per i prossimi cinque anni. Il Parlamento plaude anche alla decisione di incrementare il finanziamento di alcuni progetti nei settori più colpiti dal rallentamento dell'economia, passando dal 50 al 70 per cento del bilancio totale destinato ai progetti. Vorrei inoltre attirare la vostra attenzione sullo strumento messo a disposizione dalla BEI a seguito delle inondazioni che nel corso dell'autunno si sono abbattute sull'Europa centrale ed orientale, allo scopo di finanziare i programmi di emergenza fino al 100 per cento. Ciò corrisponde, ritengo, all'immagine di una banca attiva che contribuisce agli obiettivi dell'Unione europea; anche in tal modo la BEI diviene visibile per i cittadini.
Passo ora all'argomento dei fondi pensione. Nella mia relazione ho trattato estesamente il ruolo svolto dalla Banca quale mutuataria nei mercati dei capitali. La BEI svolge un ruolo fondamentale anche in questo campo, soprattutto in mercati relativamente nuovi come quelli di alcuni paesi candidati. Grazie a una reputazione AAA e all'offerta di obbligazioni a lungo termine in diverse valute, la Banca è un protagonista di rilievo e un investimento assai sicuro, ad esempio per i fondi pensione. C'è tuttavia lo svantaggio che le obbligazioni della BEI non sono sempre facilmente accessibili, e le restrizioni poste dai governi spesso riguardano proprio gli investimenti effettuati dai fondi pensione e dalle compagnie di assicurazione. La BEI può svolgere un ruolo propulsivo nel promuovere investimenti a lungo termine, e di conseguenza nell'offrire agli investitori un più vasto raggio d'azione per investimenti più rischiosi nelle nuove economie. La BEI può ad esempio diventare un partner interessante per i fondi pensione. Per tale motivo ho presentato un ulteriore emendamento prima che la mia relazione venisse discussa in seduta plenaria; vorrei invitare la Banca a svolgere un ruolo attivo, e mi piacerebbe anche sentire l'opinione del Presidente Maystadt sulla questione.
Il terzo argomento riguarda la politica del mercato del lavoro. Il piano d'azione di Amsterdam ha dimostrato maggiore efficacia nel richiamare l'attenzione su progetti nei settori sociali. Da tempo immemorabile la maggioranza degli investimenti riguarda infrastrutture di tipo 'fisico?, tuttavia è importante anche investire nelle infrastrutture sociali. Mi sembra opportuno applicare alla politica della BEI il duplice obiettivo di Lisbona, sia dal punto di vista economico che da quello sociale. Come l'anno scorso, il Parlamento invita la BEI a valutare l'impatto sull'occupazione dei progetti e delle attività realizzate e sostenute dalla Banca, promuovendo altresì in questo campo l'affinamento delle competenze interne ed esterne per tutte le diverse attività e direzioni della Banca. Anche su questo punto gradirei che il Presidente Maystadt illustrasse le sue intenzioni.
Per quanto riguarda l'allargamento dell'Unione europea, martedì il Parlamento ne ha discusso il primo ciclo. La BEI può fare la sua parte assegnando un'alta priorità alle attività nei paesi candidati, permettendo a questi ultimi di parteciparvi come membri a pieno titolo.
Ho la sensazione che i nuovi Stati membri non sfruttino adeguatamente le opportunità d'investimento; sembra quasi che si autoimpongano restrizioni per non accumulare debiti eccessivi. Lodevole ambizione che probabilmente li avvicinerà all'Unione monetaria, ma anche atteggiamento che in questa fase solleva - a mio avviso - alcuni interrogativi. Il Parlamento, in ogni caso, ha invitato la BEI a non trascurare la dimensione sociale e a elaborare per i paesi candidati e gli altri paesi partner un programma speciale, incentrato sugli obiettivi della coesione sociale. Spero che nella sua replica il Presidente Maystadt affronterà in modo articolato anche questo tema.
Infine, il Parlamento esorta ad intensificare la collaborazione tra BEI e BERS, sulla base di una ragionata ed efficace divisione dei compiti. In un prossimo futuro questo problema verrà analizzato da una relazione separata dell'onorevole Markov, sia in seno alla nostra commissione che in quest'Aula.
L'ultimo nodo è quello del monitoraggio. L'importanza della trasparenza e di un'adeguata sorveglianza del gruppo BEI è un tema su cui si è sempre focalizzata l'attenzione del Parlamento. Per una banca pubblica di investimenti la necessità di un monitoraggio adeguato è ovvia, ma sotto questo aspetto vi sono ancora margini di miglioramento. Ciò dipende soprattutto dalla duplice posizione della BEI che, da un lato, è originariamente un'istituzione pubblica finanziata con le entrate fiscali e, dall'altro, è una normale banca che, nel caso del Fondo europeo per gli investimenti, a sua volta parte del gruppo, svolge altresì funzioni di fondo per capitali di rischio. Tali istituzioni finanziarie non sono soggette alla normale supervisione cautelare prevista a livello nazionale per altre istituzioni. La sorveglianza a livello europeo ha formato l'oggetto di una relazione cui ieri, in quest'Aula, ho dato la mia approvazione; ritengo che un meccanismo del genere si possa applicare anche alla BEI.
Un'ultima osservazione concerne le raccomandazioni presentate dalla commissione per il controllo dei bilanci. Lascio all'onorevole Sjöstedt il compito di illustrarle;. Nella mia relazione le ho trattate quasi tutte in dettaglio.
. Signora Presidente, onorevoli deputati, signor Presidente della Banca europea per gli investimenti, ringrazio il Parlamento europeo per avere preso ancora una volta l'iniziativa di organizzare un dibattito sulle attività della BEI. Mi congratulo con la relatrice, onorevole van den Burg, per la relazione - così interessante ed esauriente - che sottolinea il ruolo della BEI come principale finanziatore comunitario a lungo termine in settori chiave dell'Unione europea, nei paesi candidati all'adesione e in altri paesi partner.
Vorrei soffermarmi brevemente sui seguenti quattro punti: collaborazione tra la BEI e la Commissione; attività della BEI nei paesi partner; attività della BEI nei paesi candidati all'adesione; accordo tripartito tra la BEI, la Corte dei conti e la Commissione.
Primo punto: la BEI è una public policy driven bank, cioè una banca pubblica ad indirizzo politico. La sua missione, come lo stesso Presidente Maystadt ha sottolineato, è di contribuire agli obiettivi politici dell'Unione europea in collaborazione con la Commissione. A questo proposito, la Commissione accoglie favorevolmente la crescente collaborazione con la Banca in vari settori prioritari, quali lo sviluppo regionale e l'ambiente, così come in aree legate all'iniziativa 'Innovazione 2000?, quali la ricerca e lo sviluppo, il settore audiovisivo e l'informazione.
La Commissione sostiene il Gruppo BEI nel rafforzamento delle attività che interessano le piccole e medie imprese. Essa condivide il punto di vista del Parlamento europeo, secondo cui la Banca dovrebbe adottare la definizione di piccola e media impresa fornita dalla Commissione.
La Commissione prende atto del desiderio del Parlamento di valutare le ricadute sulle piccole e medie imprese del 'Programma pluriennale a favore dell'impresa e dell'imprenditorialità 2001-2005?, il cosiddetto MAP. A questo proposito, nel 2003 la Commissione preparerà una relazione interinale sullo stato di avanzamento del MAP, incluso il suo impatto sulle piccole e medie imprese, come richiesto nella decisione del Consiglio relativa al MAP. Inoltre, come richiesto sempre nella stessa decisione, entro la fine del dicembre 2004, la Commissione presenterà al Consiglio e al Parlamento una relazione esterna di valutazione.
Secondo punto: la BEI ha intensificato le sue attività di finanziamento nei paesi partner operando in stretta cooperazione con la Commissione. In questo contesto la Mediterranean Investment and Partnership Facility, lanciata a Barcellona nell'ottobre scorso, sarà un'iniziativa importante per l'incremento dello sviluppo economico nei paesi limitrofi del sud. La Commissione ha sostenuto considerevolmente questa iniziativa, impegnando 255 milioni di euro del bilancio comunitario per i prossimi quattro anni. La BEI inoltre, sempre in collaborazione con la Commissione, sta preparando l'attuazione del nuovo fondo investimenti a favore dei paesi ACP previsto dall'accordo di Cotonou. Per quanto riguarda i Balcani, la Commissione e la Banca stanno attualmente esaminando la possibilità di estendere a quest'ultima un mandato di intervento in Kosovo.
Terzo punto: per quanto riguarda le attività della BEI nei paesi candidati, la Commissione condivide il punto di vista del Parlamento sull'assoluta priorità da dare all'attività della Banca in questi paesi. Riteniamo che le esigenze di finanziamento siano sostanziali e che la BEI e la BERS debbano lavorare in stretta collaborazione per contribuire alla crescita dei nuovi Stati membri dell'Unione europea.
Riguardo all'integrazione dei paesi in via di adesione nella struttura della BEI, la Commissione constata con soddisfazione che gli Stati membri hanno infine raggiunto un accordo sulle modifiche del trattato relative alla governance della BEI e al suo capitale sottoscritto in seguito all'adesione; questo permetterà, una volta ottenuto l'accordo dei paesi candidati, l'integrazione dei nuovi Stati membri nella struttura della BEI immediatamente dopo l'adesione.
Infine, quarto e ultimo punto: un brevissimo commento sull'accordo tripartito tra la BEI, la Corte dei conti e la Commissione. La Commissione ritiene che i principi di base dell'accordo tripartito riflettano un giusto equilibrio tra i diritti della Corte dei conti e della BEI e che questi principi non debbano essere modificati. Per quanto riguarda il bilancio comunitario, la Corte, in virtù dell'accordo tripartito, ha accesso ad un ampio ventaglio di informazioni sulle operazioni della Banca nell'ambito dei mandati e ha diritto di ottenere informazioni supplementari ogniqualvolta lo desideri. La Commissione accoglie favorevolmente l'iniziativa del Parlamento che invita le parti interessate a riesaminare l'accordo, iniziativa che costituirà certamente un'opportunità per aggiornare alcuni aspetti tecnici ed amministrativi alla luce dei cambiamenti intervenuti.
Signora Presidente, desidero commentare brevemente il parere espresso su questa relazione dalla commissione per il controllo dei bilanci. La mia commissione ed io siamo grati del fatto che la relatrice e la commissione competente abbiano deciso di tener conto di gran parte dei nostri suggerimenti. Esprimo quindi un sentito ringraziamento.
Da molti anni, la Banca europea per gli investimenti è uno dei più anonimi centri di potere dell'Unione europea. Al contempo tuttavia gode di una considerevole influenza, grazie ai cospicui prestiti che concede agli Stati membri e ai paesi candidati. Sembra perciò opportuno avviare un dibattito politico più generale sull'approccio adottato dalla Banca; sarebbe anche il caso che le altre Istituzioni dell'UE controllassero in maniera più organica le attività della Banca.
Il motivo per cui la BEI è potuta diventare, nell'ambito dell'Unione europea, un centro di potere sostanzialmente anonimo è senza dubbio da ricercarsi nel particolare status della Banca stessa. Essa fa parte dell'Unione europea, ma in pratica è anche di proprietà degli Stati membri. Con le proposte che mi accingo ad elencare vorremmo contribuire ad instaurare un controllo più attento sulle attività della Banca.
Desideriamo che la Corte dei conti possa aver maggior accesso alle informazioni della BEI; nel lungo periodo, l'accesso a tali informazioni dovrebbe divenire analogo a quello già vigente per la Banca centrale europea. Quest'obiettivo si può raggiungere attraverso l'accordo tripartito, di cui è previsto il riesame.
Signor Presidente, vorrei spendere alcune parole su un incidente verificatosi questa mattina nel corso della nostra riunione di gruppo, alla quale avevamo invitato la funzionaria della Commissione Andreasen per ricevere informazioni tecniche sul sistema di gestione contabile. Quando siamo arrivati, abbiamo scoperto, con nostro grande stupore, che era stata per così dire imbavagliata dalla Commissione e che non era quindi autorizzata a fornire alcuna informazione né alla stampa né ai deputati presenti.
Ciò che un'ampia maggioranza del nostro gruppo politico vorrebbe sapere è su quale base la Commissione può giustificare il divieto, imposto alla signora Andreasen, di fornire informazioni tecniche su una questione fondamentale che ci preme conoscere. Vi è poi una questione forse ancora più grave: come è possibile che l'accordo quadro tra Commissione e Parlamento impedisca ora a noi parlamentari di informarci presso talune persone su questioni di ordine tecnico? E fin dove si estende, allora, il potere d'intervento della Commissione sulla nostra Istituzione? Questa decisione spetta all'Ufficio di presidenza del Parlamento e vorremmo che fosse fatta chiarezza sulla questione.
La questione è di competenza della Conferenza dei presidenti e non dell'Ufficio di presidenza. Più tardi tuttavia prenderà la parola il Commissario Schreyer e, se lei desidera che tratti l'argomento, può darsi che le risponda. La decisione spetterà esclusivamente al Commissario.
Signor Presidente, ho una richiesta da presentare alla Presidenza. Se le mie informazioni sono esatte, il Parlamento europeo ha invitato tutti i precedenti vincitori del Premio Sacharov a Strasburgo per partecipare alla prossima tornata parlamentare.
La Presidenza del Parlamento potrebbe inviare una lettera ufficiale al governo turco, chiedendo un lasciapassare speciale per Leila Zana.
Lei ha l'onore di far parte della Conferenza dei presidenti e questa è una questione di competenza della Conferenza dei presidenti. Lei può scrivere al Presidente. Sono sicuro che può prendere il telefono e parlargli
L'ordine del giorno reca la discussione sulla relazione annuale della Corte dei conti per il 2001.
Signor Presidente, signor Segretario generale, onorevoli parlamentari, sono lieto di presentarvi la relazione annuale della Corte dei conti europea sull'esercizio finanziario 2001.
Ho articolato la mia esposizione intorno a quattro temi principali: primo, l'analisi della gestione di bilancio; secondo, il seguito dato alle precedenti osservazioni della Corte; terzo, la dichiarazione di affidabilità dei conti (DAS); e in quarto luogo la riforma della Commissione.
Per il secondo anno consecutivo si è verificata un'eccedenza di bilancio elevata, superiore a 15 miliardi di euro (pari al 16 per cento del bilancio definitivo). L'eccedenza è dovuta all'annullamento di stanziamenti, imputabile principalmente al ritardo nell'esecuzione delle misure strutturali. Sarebbe stato opportuno modificare il bilancio per mantenere in equilibrio le entrate e le spese previste.
Un altro aspetto significativo della gestione di bilancio è rappresentato dallo scarso utilizzo degli stanziamenti di pagamento in alcuni settori. Nel caso dei Fondi strutturali, la percentuale di utilizzo è stata inferiore al 70 per cento, il livello più basso dal 1999.
La lentezza caratterizza anche l'attuazione degli aiuti di preadesione, in particolare del programma SAPARD, per il quale è stato erogato solamente il 9,2 per cento degli stanziamenti. Inoltre, i beneficiari finali del suddetto programma hanno ricevuto solo 1 milione di euro, e se non si accelera l'esecuzione, nel 2003 sarà necessario annullare alcuni stanziamenti.
La Commissione deve continuare ad adoperarsi per depurare i conti, cancellando gli impegni che non sono più operativi. Gli impegni ancora da liquidare ammontano a oltre 12 miliardi di euro per gli aiuti esterni e a quasi 3 miliardi di euro per i nuovi strumenti di preadesione.
Anche l'attuazione dei Fondi europei di sviluppo procede a ritmo lento. Sebbene l'ottavo FES sia in vigore da quattro anni, è stato erogato solo il 30 per cento degli stanziamenti.
In conclusione, le previsioni in merito all'attuazione dei programmi e ai relativi pagamenti dovrebbero essere più realistiche e adattarsi alla capacità di assorbimento di ogni paese. Ne risulterebbe un bilancio più rigoroso ed equilibrato.
La Corte ha analizzato il seguito dato alle sue osservazioni precedenti. In generale, la Commissione ha adottato provvedimenti opportuni per correggere le carenze segnalate; così, ad esempio, è stato semplificato il regime doganale di perfezionamento passivo, sono state migliorate le misure di promozione delle joint venture nel settore della pesca e sono state riviste le procedure di gara del programma TACIS.
In altri settori non si è constatata un'evoluzione altrettanto soddisfacente, come nel caso del regime di aiuti per il grano duro, dove persistono le carenze segnalate dalla Corte nel 1998 e vengono spesi inutilmente circa 450 milioni di euro all'anno. Lo stesso accade per quanto riguarda l'organizzazione comune dei mercati nel settore dello zucchero, in cui, nonostante la riforma del 2001, continuano a verificarsi problemi di sovrapproduzione e prezzi elevati.
Sono convinto che l'entrata in funzione del comitato di controllo degli audit permetterà alla Commissione di dare seguito alle relazioni della Corte con maggiore attenzione.
La Corte ritiene che i conti dell'esercizio 2001 riflettano fedelmente le entrate e le spese, nonché la situazione finanziaria delle Comunità. Tuttavia, la relazione formula alcune riserve e osservazioni soprattutto in merito a difetti del sistema contabile, già segnalati in precedenza dalla Corte.
Nella sua risposta alla nostra relazione, la Commissione riconosce tali carenze e si impegna a presentare un piano volto a modernizzare il sistema contabile entro la fine del 2002. La Corte verificherà la concezione e l'attuazione di tale piano e naturalmente informerà il Parlamento sui suoi progressi.
Come per gli esercizi precedenti, la Corte ritiene che le operazioni relative alle entrate, agli impegni e alle spese amministrative siano legittime e regolari. Tuttavia, a causa degli errori riscontrati, non possiamo ancora dare garanzie per quanto riguarda gli altri pagamenti.
La maggior parte degli errori è stata riscontrata nei pagamenti relativi alla politica agricola e alle azioni strutturali, ovvero nei settori gestiti congiuntamente dalla Commissione e dagli Stati membri, che rappresentano circa l'80 per cento del bilancio. Per ridurre l'incidenza degli errori occorre un miglioramento significativo dei sistemi di amministrazione e di controllo, sia della Commissione che degli Stati membri.
L'ordine del giorno reca la relazione (A5-0397/2002), presentata dall'onorevole Sörensen a nome della commissione per le libertà e i diritti dei cittadini, la giustizia e gli affari interni, sulla proposta di direttiva del Consiglio riguardante il titolo di soggiorno di breve durata da rilasciare alle vittime del favoreggiamento dell'immigrazione illegale e alle vittime della tratta di esseri umani le quali cooperino con le autorità competenti [COM(2002) 71 - C5-0085/2002 - 2002/0043(CNS)].
Signor Presidente, onorevoli deputati, prima di entrare nel merito della discussione, vorrei esprimere il mio apprezzamento per la qualità del lavoro svolto dall'onorevole Sörensen e congratularmi con lei per il suo impegno personale nei confronti della lotta contro il vero e proprio flagello rappresentato dalla tratta di esseri umani.
La proposta di direttiva in esame senza dubbio riguarda un problema estremamente allarmante; l'immigrazione illegale nelle sue due forme particolarmente odiose: da un lato, lo sviluppo di reti di contrabbandieri che agiscono per motivi ben lontani da quelli umanitari e, dall'altro, lo sfruttamento dei migranti nella tratta di esseri umani. Più precisamente, la direttiva riguarda le vittime della tratta e del contrabbando in ordine a questi due tipi di reato, che non devono essere confusi tra di loro.
Un elemento chiave per lo smantellamento delle reti che sfruttano i migranti è il reperimento di informazioni. Le vittime sono nella migliore posizione per fornire questo genere di informazioni alle autorità competenti, le quali diversamente avrebbero maggiori difficoltà a combattere le reti di trafficanti. Lo scopo della proposta è quindi di rafforzare gli strumenti di lotta contro tali reti, mediante l'introduzione di un titolo di soggiorno da rilasciare alle vittime del favoreggiamento dell'immigrazione illegale e della tratta di esseri umani, con disposizioni che incoraggino le vittime a collaborare con le autorità competenti per perseguire gli autori di fatti criminosi, prevenendo qualsiasi tipo di abuso nelle modalità di applicazione di questo meccanismo.
Va evidenziato che, poiché la tratta di esseri umani e il favoreggiamento dell'immigrazione illegale sono spesso correlati, il testo contempla entrambi i reati, in quanto sostanzialmente rientrano nella stessa lotta.
Signor Presidente, mi sia consentito ringraziare innanzi tutto i colleghi che hanno dedicato tempo ed energie a una collaborazione che considero estremamente proficua.
A metà settembre, proprio in quest'Aula si è svolta la più importante conferenza finora tenuta sulla questione della tratta di esseri umani, organizzata dall'Organizzazione internazionale per le migrazioni e dalla Commissione europea. La conferenza è sfociata nella cosiddetta Dichiarazione di Bruxelles, dalla quale emerge chiaramente l'importanza fondamentale della direttiva sui cui dobbiamo votare oggi. E' importante rilevare che la tratta di esseri umani e il contrabbando di esseri umani sono parte integrante della nostra economia odierna. Essenzialmente, le persone vengono trattate alla stregua di merci. Le vittime della tratta di esseri umani sono al tempo stesso vittime di un'intera serie di abusi e pratiche criminose.
La tratta di esseri umani è ora diventata materia di esame anche per le commissioni, e quasi tutte sembrano voler prendere posizione al riguardo. Ciò che spesso viene trascurato è il fatto che la tratta di esseri umani prolifera perché prolifera la corruzione, insieme con l'indifferenza e l'incredulità. In diversi paesi che presto saranno membri dell'Unione europea i genitori vendono i propri figli nella speranza di offrire loro un futuro migliore.
La proposta di direttiva è un primo e di conseguenza importante passo verso un'azione concreta. La direttiva impone agli Stati membri di rilasciare un titolo di soggiorno di breve durata alle vittime del contrabbando di esseri umani o della tratta di esseri umani, disposte a collaborare con le autorità competenti. L'essenza della proposta è che in questo ambito autorità pubbliche e vittime hanno interessi comuni, in particolare lo smantellamento delle reti criminali. La Commissione ha scelto di far rientrare nel campo di applicazione di questa direttiva specifica sia la tratta che il contrabbando di esseri umani. In termini puramente giuridici, si tratta di due reati differenti, ma nella realtà è molto difficile operare una distinzione.
La proposta di direttiva si basa sulle vaste conoscenze pratiche di esperti attivi in questo campo. L'esperienza maturata in Belgio, per esempio, dimostra che lo strumento costituito da un titolo di soggiorno di breve durata raggiunge il suo obiettivo. Anche altri Stati membri si avvalgono di sistemi analoghi, sia pure con vari gradi di successo. Sono pienamente favorevole alla proposta della Commissione ed è molto importante preservarne l'integrità del contenuto. Innanzi tutto, ciò significa che alcuni emendamenti proposti dalla commissione per le libertà e i diritti dei cittadini, la giustizia e gli affari interni sono inaccettabili, in particolare, per quanto mi riguarda, gli emendamenti nn. 7 e 27, per il semplice motivo che snaturano la proposta e la trasformano in un guscio vuoto. L'adozione di tali emendamenti equivale a una malcelata approvazione delle pratiche della criminalità organizzata.
Intendo dire che la direttiva si regge sulle disposizioni sociali minime a favore delle vittime. Una vittima non sceglierà mai di collaborare se non le vengono offerte le premesse di un'alternativa alla situazione in cui si trova. Consentitemi di spendere un paio di parole su due altri punti.
In primo luogo, alcuni vorrebbero che la direttiva fosse direttamente applicabile anche ai minori. A prima vista sembrerebbe una buona idea, semplicemente perché non si farà mai abbastanza per la posizione estremamente vulnerabile dei minori. Ciò che si dimentica, tuttavia, è che questa direttiva in fin dei conti offre solo un minimo. Ai minori oggigiorno viene offerta una tutela di gran lunga maggiore in tutti gli Stati membri e sarebbe quindi un vero e proprio passo indietro accordare loro soltanto questa protezione e questi diritti minimi. Resta il fatto che sussiste la necessità reale di compiere sforzi specifici per le vittime minorenni.
Infine, vorrei fare un'osservazione su alcuni emendamenti iniziali proposti dall'onorevole van der Laan: gli emendamenti nn. 20, 25 e 35. La sua attenta mente giuridica ha previsto la possibilità che in alcuni casi i contatti tra la vittima e il criminale vengano autorizzati dalle autorità ai fini dell'indagine. E' un'idea allettante, ma sotto il profilo giuridico è un campo minato in diversi paesi. Il rischio di rapimenti o persino di manipolazioni e intimidazioni è inoltre molto reale. Le vittime disposte a collaborare con le autorità non vogliono avere alcun contatto con i criminali, nemmeno a distanza.
Vorrei anche sottolineare che la direttiva prevede un ruolo particolare per le ONG specializzate e riconosciute, ma anche per le organizzazioni internazionali e le agenzie governative. Come ha giustamente affermato l'onorevole van der Laan - e, sebbene non figuri nel testo in esame a causa di un errore tecnico, ciò è indicato nella lista di voto - le ONG svolgono anche un ruolo particolare come intermediari tra le autorità incaricate dell'indagine e dell'azione giudiziaria, da un lato, e la vittima dall'altro. Al riguardo, è altresì importante rilevare che le ONG in questione dovranno essere organizzazioni riconosciute dallo Stato. Dopo tutto chiunque, persino un criminale, può costituire una ONG. Oppure, come non di rado avviene, le ONG possono essere oggetto di infiltrazioni e manipolazioni. Ritengo pertanto che tutte le organizzazioni interessate debbano sottoscrivere un codice di condotta.
Signor Presidente, onorevoli colleghi, le stime internazionali indicano che i trafficanti di esseri umani trasportano fino a 700 000 persone all'anno, principalmente donne e bambini. Ogni anno, 120 000 donne e bambini vengono attirati nell'Unione europea dai soli paesi dell'Europa centrale e orientale. Queste cifre non tengono conto dell'immigrazione illegale né del contrabbando di esseri umani. Ciò evidenzia l'urgente necessità di misure coordinate contro questa forma di criminalità organizzata. La proposta di direttiva, che prevede il rilascio di titoli di soggiorno di breve durata alle vittime che cooperino con le autorità competenti, è un provvedimento importante. Finora non vi sono stati accordi paneuropei per affrontare la questione delle vittime del favoreggiamento dell'immigrazione illegale o della tratta di esseri umani. Nondimeno, sono necessarie norme comuni europee per combattere questo tipo di reato. I titoli di soggiorno di breve durata proposti non compromettono la prassi attuale di espellere gli immigranti illegali. Le autorità saranno anzi in grado di ottenere informazioni e prove incriminanti dalle vittime disposte a collaborare, al fine di arrestare i responsabili della tratta e del contrabbando di esseri umani e avviare procedimenti penali nei loro confronti.
L'espulsione immediata delle vittime può migliorare le statistiche, ma non ci avvicina affatto all'obiettivo di contrastare in modo efficace la criminalità organizzata, mentre il rilascio di titoli di soggiorno di breve durata alle vittime che collaborano permette di individuare strutture, smantellare reti di criminali e assicurare questi ultimi alla giustizia. Questo dev'essere il nostro obiettivo.
A questo punto, vorrei esprimere ancora una volta i miei sinceri ringraziamenti all'onorevole Sörensen per l'impegno dedicato alla relazione. Vorrei anche ringraziare la Commissione e gli altri gruppi per la loro valida collaborazione, che ritengo abbia prodotto un ottimo risultato finale.
Signor Presidente, signor Commissario, stiamo per esprimere un parere su un testo molto importante, che riguarda la lotta contro lo sviluppo di reti di contrabbandieri che sfruttano uomini, donne e bambini praticando la tratta di esseri umani. Lo scopo è quindi di rilasciare un titolo di soggiorno di breve durata alle vittime di tali reti, le quali cooperino con le autorità giudiziarie o di polizia. Una misura analoga è in vigore in Belgio, nei Paesi Bassi e in Italia e ha esercitato un effetto molto positivo.
La relazione dell'onorevole Sörensen, che vorrei ringraziare in modo particolare, fa riferimento alla Convenzione europea per la salvaguardia dei diritti dell'uomo e alla Carta dei diritti fondamentali dell'Unione europea. Le organizzazioni non governative devono svolgere un ruolo maggiore nell'assistere le vittime della tratta di esseri umani, delle quali abbiamo rafforzato i diritti, consentendo loro di presentare domanda di asilo. Sarebbe ingiusto negare questo diritto alle vittime per il fatto che spesso hanno solo documenti d'identità falsi. Rileviamo che è essenziale imporre agli Stati membri di proteggere l'anonimato delle vittime della tratta di esseri umani, organizzando solo processi a porte chiuse.
Siamo quindi sul punto di compiere grandi progressi in Europa nella lotta contro la tratta di esseri umani. Vorrei tuttavia richiamare l'attenzione sugli emendamenti nn. 7 e 27, che negano ai titolari di un titolo di soggiorno il diritto di accesso al mercato del lavoro, alla formazione professionale e all'istruzione. Questo diritto è sancito dall'articolo 12 della proposta della Commissione. Sopprimere la disposizione significa snaturare completamente la direttiva. Le vittime prive di una via d'uscita avrebbero enormi difficoltà a cooperare con le autorità di polizia e facilmente ricadrebbero nelle mani di reti di stampo mafioso. L'iniziativa mira a rendere le vittime più forti e ad aiutarle ad uscire dall'illegalità non appena interrompono i contatti con le reti criminali. Ribadiamo che gli Stati membri rimangono liberi di abbinare il rilascio del titolo di soggiorno alla partecipazione della vittima a un programma di reinserimento volto a favorire l'integrazione nel paese ospite o il ritorno al paese d'origine. Dobbiamo prestare aiuto e assistenza alle vittime. Questo è il modo di garantire che esse rimangano uomini e donne rispettosi della legge.
Signor Presidente, signor Commissario, ogni giorno in Europa persone il cui unico desiderio è costruire un futuro o una nuova vita per sé o per le proprie famiglie nel nostro continente subiscono abusi e violenze. I loro sogni vengono vergognosamente sfruttati da ogni genere di approfittatori, tra cui coloro che le trasportano in Europa e che abusano della loro vulnerabilità nei nostri stessi Stati membri. Molte giovani donne vedono le loro vite distrutte dalla prostituzione e dalle droghe. Altre vengono sfruttate in impieghi pericolosi e ricevono salari miserabili, al di fuori di qualsiasi forma di protezione sociale. I responsabili della tratta e del contrabbando di esseri umani devono quindi essere contrastati con ogni mezzo disponibile in uno Stato di diritto.
La direttiva ci offre un'ulteriore opportunità di arrestare i pezzi grossi delle organizzazioni criminali. Naturalmente, abbiamo il dovere di assistere le vittime e offrire loro la possibilità di una vita migliore. Ritengo che molti possano avere motivo di rimanere nell'Unione europea se così desiderano, ma ciò deve avvenire attraverso i canali abituali. Con l'aiuto delle vittime, ciò che conta è riuscire a colpire i pezzi grossi. Al tempo stesso, si deve trovare un giusto e ragionevole equilibrio tra sostegno alle vittime e lotta contro le attività criminose, una combinazione di umanitarismo e Stato di diritto.
La proposta dell'onorevole Sörensen migliora la direttiva, che tuttavia può essere ulteriormente migliorata. L'onorevole stessa ha menzionato diverse proposte. Di rilievo in questo contesto sono le singole organizzazioni e le autorità pubbliche competenti, ma è anche importante che la direttiva specifichi che le vittime devono avere accesso al mercato del lavoro, elemento che attualmente non rientra nella proposta. Vorrei associarmi a quanto è stato affermato riguardo alla chiara necessità di consentire alle persone di liberarsi dall'inquietudine e dai gravi problemi derivanti dalla loro enorme vulnerabilità. Vorrei ringraziare l'onorevole Sörensen per l'ottimo lavoro svolto.
Signor Presidente, probabilmente nessuno in Aula, o fuori dall'Aula, affermerebbe di non voler combattere questo tipo di attività criminosa. Sono pienamente consapevole del fatto che le autorità di polizia e giudiziarie aspirano a una direttiva quadro. Come politici, dobbiamo tuttavia effettuare una valutazione generale e, come ha affermato l'oratore che mi ha preceduto, trovare un equilibro tra i vari interessi.
Dichiaro ripresa la sessione del Parlamento europeo, interrotta giovedì 4 dicembre 2002
L'ordine del giorno reca la versione definitiva del progetto di ordine del giorno, elaborata dalla Conferenza dei presidenti che si è riunita giovedì 12 dicembre 2002 ai sensi degli articoli 110 e 110 bis del Regolamento.
Signor Presidente, a quanto mi risulta non è possibile chiedere una modifica, ma si può almeno protestare contro una modifica introdotta dalla Conferenza dei presidenti? Oggi avremmo dovuto discutere la relazione Napolitano sul ruolo dei poteri regionali e locali nella costruzione europea; si tratta di un argomento di vitale importanza, su cui il Parlamento avrebbe dovuto preparare il proprio parere da presentare alla Convenzione prima della fine di quest'anno. Nella settimana in corso, ad esempio, la commissione per la pesca discute di politica comune della pesca e stock di merluzzi; la Scozia, per la quale questo tema è di estremo interesse, è stata confinata al ruolo di comparsa. Il ruolo delle regioni in Europa è cruciale per tutti i cittadini del continente, ma il Parlamento, grazie a un compromesso fra i partiti maggiori, si è rifiutato di discuterne, benché ciò fosse previsto fin dal luglio scorso. E' una vergogna che quest'argomento sia stato ritirato dall'ordine del giorno.
La Conferenza dei presidenti propone di iscrivere tale relazione all'ordine del giorno della tornata di gennaio.
Per quanto riguarda la comunicazione che il Commissario, signora Diamantopoulou, farà alle 17.00 sul futuro dei sistemi pensionistici, la Commissione desidera fare una seconda comunicazione, per voce del Commissario, signora Schreyer, sulla modernizzazione della contabilità.
Entrambi gli argomenti mi sembrano di notevole interesse e rilevanza; c'è quindi il rischio di superare il tempo inizialmente previsto per la discussione. Il collega che si troverà alla Presidenza, chiunque sia, dovrebbe avere la facoltà di prolungare il dibattito, per consentire ai colleghi di porre domande in merito a queste due importanti comunicazioni.
Signor Presidente, la sua proposta ci pare valida e ragionevole; c'è tuttavia ancora una volta il rischio che venga limitata la possibilità dei deputati di rivolgere le proprie domande alla Commissione nel Tempo delle interrogazioni. Intende prolungare in maniera corrispondente il Tempo delle interrogazioni?
Non crediamo che una discussione possa escludere l'altra, onorevole MacCormick, ma, se necessario, sarà prolungata la seduta.
Domani a mezzogiorno assegneremo il Premio Sacharov; alle 17.00, nella sala WIC 100, celebreremo il quindicesimo anniversario del Premio Sacharov. Saranno presenti molti di coloro a cui è stato conferito negli anni passati.
Alle 18.30, dopo la cerimonia, gli spazi attigui alla sala WIC 100 ospiteranno una speciale esposizione dedicata ai 15 anni del Premio.
Signor Presidente, ha per caso ricevuto, da parte del governo turco, notizie a proposito di Leyla Zana?
Ho sollevato tale questione alla Conferenza dei presidenti in ogni occasione in cui ho incontrato le autorità turche; non ho maggiori informazioni di quante ne abbia raccolte lei nella sua corrispondenza. Nel mio intervento di domani pomeriggio tornerò in ogni caso sul problema, sempre che i nostri desideri nel frattempo non siano stati esauditi.
In merito alle dichiarazioni del Consiglio e della Commissione sulla sicurezza marittima, nonché sulle misure tese a mitigare gli effetti del disastro della Prestige, ho ricevuto dal gruppo PSE la richiesta di presentare alcune risoluzioni volte a chiudere il dibattito.
Signor Presidente, vorrei esprimere parere negativo sulla richiesta. Già nel mese scorso abbiamo elaborato una risoluzione su questo problema di estrema importanza e la dichiarazione approvata a Copenaghen avrebbe dovuto menzionare questo tragico incidente. Un'ulteriore risoluzione in merito ci sembra quindi inopportuna; siamo invece del parere che riusciremmo a dare maggior peso all'intera questione inserendo un riferimento nella dichiarazione di Copenaghen. Siamo quindi contrari alla richiesta del gruppo socialista.
Signor Presidente, senza entrare nei particolari e alla luce delle informazioni disponibili, possiamo affermare che questo disastro ha coinvolto finora almeno quattro Stati membri: la Spagna, la Francia, il Portogallo e la Danimarca. Non si tratta soltanto di sicurezza marittima, ma di una questione trasversale che riguarda almeno quattro commissioni: la commissione per la protezione dell'ambiente, la sanità pubblica e la tutela dei consumatori, la commissione per la pesca, la commissione per lo sviluppo e la cooperazione, la commissione giuridica e per il mercato interno. Quindi, non soltanto per la drammatica situazione della Galizia, ma anche pensando all'intera Unione europea, dobbiamo dare una risposta e prendere in considerazione la possibilità di un'importante iniziativa, che spero raccoglierà il consenso del gruppo PPE, come si è verificato la scorsa settimana: l'istituzione di una commissione d'inchiesta.
Signor Presidente, ho un'altra domanda sull'ordine del giorno di mercoledì; perché anche in quel giorno il Tempo delle interrogazioni al Consiglio verrà abbreviato di mezz'ora? A questo proposito, inoltre, mi consenta di esprimere una protesta. Come lei sa, considero il diritto di presentare interrogazioni un diritto parlamentare fondamentale; deploro il fatto che esso debba essere esercitato in maniera sempre più frettolosa.
La risposta, onorevole Posselt, è che abbiamo fissato un ordine del giorno assai fitto per il Consiglio; i rappresentanti del Consiglio saranno qui fino alle 19.00. Abbiamo già destinato questo tempo ad altri argomenti, tra cui quello sul quale abbiamo appena votato.
L'ordine del giorno reca la relazione (A5-0405/2002), presentata dall'onorevole Kreissl-Dörfler a nome della commissione temporanea, sulla lotta contro l'afta epizootica nell'Unione europea nel 2001 e le misure da prendere per ovviare e combattere le epizoozie [2002/2153(INI)].
Signor Presidente, Commissario Byrne, onorevoli colleghi, desidero innanzi tutto ringraziare davvero sentitamente tutti i colleghi membri della commissione che hanno collaborato con impegno all'elaborazione della relazione. Una manifestazione di speciale gratitudine va alla nostra presidente, onorevole Redondo, al segretariato, che ha svolto un lavoro eccellente, ai servizi scientifici e alla Commissione.
Nel febbraio 2001 è scoppiata l'epidemia di afta epizootica forse più grave mai verificatasi in Europa. L'epidemia ha colpito l'Irlanda, i Paesi Bassi, la Francia e in modo particolare il Regno Unito, paese da cui si è sviluppata e dove, secondo le stime ufficiali, per combatterla sono stati abbattuti 6,5 milioni di capi. Altre fonti parlano di un numero che arriva fino a 10 milioni. I Paesi bassi hanno perso 285 000 capi e la Francia 65 000, nei suoi quattro focolai d'infezione. Le conseguenze sono state catastrofiche per tutti gli interessati. Una futura politica di controllo delle epidemie, esclusivamente basata sull'abbattimento degli animali per debellare il virus, non è sensata né potrà essere ulteriormente tollerata dai cittadini dell'Unione.
Al fine di contribuire ad una politica migliore, non soltanto limitata all'Unione, all'inizio di quest'anno il Parlamento ha deciso di istituire una commissione temporanea, e non una commissione d'inchiesta, come purtroppo alcuni colleghi si ostinano a credere. Il nostro compito, tra l'altro, era analizzare gli avvenimenti negli Stati colpiti tramite numerose audizioni pubbliche e visite in loco, valutarli in modo equo e trarne insegnamento per una politica europea in materia di afta epizootica. Ciò significa altresì che non abbiamo la funzione di giudici e nemmeno siamo in grado di arbitrare il contenzioso tra scienziati. Nella relazione non possiamo formulare giudizi e meno ancora condanne preliminari per fatti che, peraltro, non potremmo neanche dimostrare. Ciò non rientrava nel nostro mandato e gli strumenti a nostra disposizione non erano idonei a un simile scopo. Onorevoli colleghi, sono certo che qualunque altro governo nell'Unione europea, di fronte ad un simile scenario - da 50 a 70 focolai contemporaneamente, distribuiti in tutto il territorio, anche tra gli ovini - si sarebbe trovato a dover gestire problemi della stessa natura.
Oggi sappiamo che i piani di emergenza elaborati a partire dal 1992, in seguito all'abbandono della vaccinazione nell'UE per motivi economici e commerciali, erano lacunosi e commisurati soltanto a piccoli focolai, non allo scenario peggiore possibile, come quello che si è invece presentato. Il fatto che l'Ufficio internazionale delle epizoozie, l'OIE, concedesse nuovamente lo status di 'indenne da afta epizootica senza vaccinazione? solo dodici mesi dopo l'ultima vaccinazione sta a significare che la parola d'ordine era 'uccidere invece di vaccinare, oppure semplicemente vaccinare per poi abbattere?. Dal maggio di quest'anno i mesi sono diventati sei, un progresso enorme. Noi ne invochiamo tre.
Vorrei ora enumerare brevemente alcune delle nostre richieste più importanti. La futura politica di lotta alle epizoozie non dovrà basarsi esclusivamente su piani di emergenza, tutti gli Stati membri dovranno altresì verificare l'efficienza delle proprie strutture decisionali e reti di comunicazione nelle emergenze e tenere esercitazioni transfrontaliere di emergenza in tempo reale. E' altrettanto indispensabile che nei piani si contemplino in misura assai più ampia di quanto finora avvenuto gli effetti psicosociali di qualunque misura sugli agricoltori interessati dall'epidemia e su tutti quanti sono colpiti dal divieto di movimentazione. Inoltre occorre dedicare maggiore attenzione all'ambito della biosicurezza. Ogni singolo agricoltore deve essere attento a come alimenta i propri animali, agli operatori da cui li acquista e alla rapidità con cui li fa entrare in contatto con il vecchio gregge o con la vecchia mandria. Perché l'epidemia nel Regno Unito è scoppiata per colpa delle pratiche irresponsabili di un agricoltore. Occorre poi migliorare ulteriormente la tracciabilità degli animali e dunque la loro identificazione. Allo stesso modo si deve impedire, nella misura del possibile, l'importazione illegale di prodotti animali da paesi in cui l'afta epizootica è endemica. La Commissione ha già deciso, ad esempio che i viaggiatori provenienti da tali paesi non potranno più importare detti prodotti nell'UE. La nostra richiesta più importante per la futura lotta alle epizoozie, tuttavia, è considerare la vaccinazione di emergenza alla stregua di uno strumento prioritario allo scopo di mantenere in vita gli animali e di valutarne i prodotti a livello locale. Si tratterebbe di un miglioramento decisivo rispetto al passato, poiché è indubbio che la carne e gli altri prodotti di animali vaccinati non sono assolutamente nocivi per l'uomo. E' dunque urgente informare correttamente su tale punto.
Tuttavia mi preme puntualizzare un aspetto: il bestiame infettato sarà comunque sempre abbattuto, come pure gli animali che sono stati esposti a contatti pericolosi. Non sarà possibile tornare in tempi tanto brevi alla vaccinazione generalizzata, non foss'altro per motivi economici e legati al mercato interno. Peraltro nessun esperto autorevole lo ha mai suggerito nelle audizioni. Non suscitiamo dunque false speranze: sarebbe davvero irresponsabile.
Ciò nondimeno è necessario portare avanti la ricerca per un vaccino marcatore adeguato e duraturo, che copra tutti i sierotipi, allo scopo di poter distinguere senza ombra di dubbio gli animali vaccinati da quelli malati. D'altronde in Germania dal 1990 si vaccinano soltanto bovini e nessun altro animale.
Onorevoli colleghi, sono convinto che con una politica come quella che proponiamo non dovremo più vedere le immagini che l'anno scorso hanno fatto il giro del mondo.
Ancora un'osservazione per la votazione. Votate a favore degli emendamenti miei e del gruppo socialista! Tali emendamenti eliminano una serie di accuse mosse al governo britannico che il nostro Parlamento - e questa è la mia valutazione personale degli usi parlamentari - non ha il diritto di formulare in questi termini e che non sono giustificate. Capisco certamente che esse nascono dall'esuberanza politica, anche io sono un politico, ma vi prego di combattere le vostre battaglie interne in patria. Il Parlamento europeo è la sede in assoluto meno adatta. Un'ultima cosa: oltre al Regno Unito nell'Unione europea ci sono altri 14 Stati membri. E' importante, onorevoli colleghi, che non soltanto il governo britannico ma anche il Consiglio, la Commissione, i paesi candidati, l'OIE e altri Stati, quali ad esempio gli Stati Uniti, l'Australia, l'Argentina e il Sudafrica possano prendere sul serio la nostra relazione. Abbiamo bisogno di una strategia di lotta alle epidemie a livello mondiale, perché l'afta epizootica non è un'epizoozia britannica, ma internazionale. Sono del parere che, in quanto rappresentanti dei cittadini di quindici Stati membri, siamo riusciti ad affrontare in modo eccezionale questa problematica e a giungere a conclusioni lungimiranti. Perché purtroppo una cosa è certa: sicuramente ci sarà un'altra epidemia di afta epizootica. La domanda è solo quando, dove e con quale intensità. Dobbiamo essere attrezzati per una simile evenienza.
Signor Presidente, sono grato al Parlamento e in particolare alla commissione temporanea sull'afta epizootica per l'arduo lavoro che ha svolto in merito agli insegnamenti da trarre dall'epidemia di afta epizootica del 2001. In particolare desidero ringraziare l'onorevole Redondo Jiménez per aver presieduto la commissione con efficacia e obiettività, il relatore, onorevole Kreiss-Dörfler, per la relazione equilibrata, diretta e proiettata verso il futuro, nonché il segretariato della commissione.
Ho seguito assiduamente il vostro lavoro insieme ai miei servizi. Abbiamo partecipato a tutte le vostre riunioni, audizioni, missioni e discussioni e laddove richiesto abbiamo fornito materiale probatorio e assistenza. Confido che reputerete che le opinioni del Parlamento si riflettono con forza nelle misure predisposte dalla Commissione in reazione all'afta epizootica.
Vengo ora alle conclusioni principali e alle raccomandazioni formulate nella relazione. Innanzi tutto, la portata internazionale della politica comunitaria in materia di afta epizootica; in secondo luogo le implicazioni in termini di mercato interno e, in terzo luogo, le misure di controllo.
In riferimento alla dimensione internazionale, prendo atto della grave preoccupazione in ordine al fatto che la causa dell'epidemia dell'anno scorso possa essere la carenza dei controlli sulle importazioni provenienti dai paesi terzi, nonché delle richieste di rafforzare tali controlli. Desidero fare una netta distinzione tra introduzione illegale e importazioni legali. Ovviamente, l'illegalità è molto difficile da eliminare, per sua natura. Tuttavia la Commissione ha avanzato proposte nel contesto del pacchetto di norme sull'igiene intese a revocare le esenzioni previste rispetto alle severe esigenze in materia di polizia sanitaria e procedure di controllo per le importazioni. Abbiamo altresì adottato una decisione che introduce norme più rigorose per le importazioni personali di prodotti a base di latte e carne trasportati nell'UE da viaggiatori provenienti dalla maggioranza dei paesi terzi. La nostra campagna di sensibilizzazione su questa misura inizierà il 1° gennaio 2003.
Quanto ai controlli sulle importazioni legali, i fatti attestano che le condizioni di importazione nella Comunità e i controlli alle frontiere esterne sono stati efficaci. Prima dell'ultima epidemia dell'anno scorso l'Unione ha ampiamente beneficiato dello status di 'indenne da afta epizootica? per quasi un decennio, periodo durante il quale sono state importate in modo sicuro centinaia di migliaia di tonnellate di prodotti di carne fresca. Tali importazioni includevano grandi quantità provenienti da regioni indenni del Sud America, continente dove l'afta è endemica e dove si pratica la vaccinazione. L'epidemia dell'anno scorso non avrebbe potuto originare dal Sud America perché in questo continente il ceppo '01? panasiatico è sconosciuto.
Le richieste di vietare tali importazioni vanno lette in questa luce, eppure continuano ad essere avanzate. Ho difficoltà a non concluderne che qui siano in gioco interessi protezionistici celati dietro simili istanze.
Certamente dobbiamo continuare ad insistere su controlli severi. Allo stesso modo dobbiamo contrastare le pressioni volte a trasformarli in ostacoli, forse neanche troppo mascherati, al commercio. Dobbiamo continuare a perseguire l'eradicazione dell'afta epizootica a livello internazionale. A tal fine collaboriamo strettamente con organizzazioni internazionali quali la FAO e l'OIE e continueremo a farlo.
Mi ha profondamente preoccupato la lettura di alcuni emendamenti proposti alla relazione con l'intento di suggerire misure che causerebbero lo smantellamento del mercato unico europeo. Pertanto mi congratulo con la commissione temporanea per aver respinto la maggioranza di tali suggerimenti e per aver adottato una posizione a favore del mercato unico.
Come vi è noto, la gran parte della nostra legislazione in materia di salute animale si articola in direttive, un approccio che offre agli Stati membri sufficiente flessibilità per dare attuazione a misure armonizzate. Tuttavia, le manchevolezze in sede applicativa hanno certamente contribuito alla gravità dell'epidemia di afta epizootica del 2001. La Commissione ha dedicato molta energia a migliorare la legislazione, ove necessario, e a rafforzare i controlli ufficiali nella Comunità. Una delle principali caratteristiche dell'epidemia in Regno Unito è stato l'elevato numero di movimenti di animali frequentemente non registrati. La Commissione ha presentato una proposta sul rafforzamento dei controlli sui movimenti di animali. Tale proposta introduce, in particolare, un obbligo di residenza di 30 giorni per gli ovini e caprini - nel settore dell'allevamento e della produzione - prima del trasferimento in un altro Stato membro e limita inoltre il numero di operazioni nei centri di raccolta, approvati conformemente a requisiti più severi in materia di polizia sanitaria. Quest'aspetto ha ricevuto il sostegno della commissione per l'ambiente, la sanità pubblica e la politica dei consumatori e del Parlamento.
La Commissione ha proposto al Consiglio una importante revisione delle condizioni zoosanitarie e di polizia sanitaria applicabili alle aree di sosta dove gli animali si trattengono durante il transito per motivi di benessere. Il focolaio di afta epizootica nei Paesi Bassi può essere direttamente collegato ad una simile area di sosta in Francia. In attesa dei risultati dei gruppi di lavoro tecnici del Consiglio, il comitato permanente per la catena alimentare e la salute degli animali ha sostenuto all'unanimità la proposta della Commissione di prorogare le misure di rigore adottate durante la crisi dell'afta epizootica fino alla metà dell'anno prossimo.
I controlli dei movimenti possono essere davvero efficaci soltanto se i sistemi di identificazione in vigore sono attendibili. E' chiaro che la principale debolezza in tal senso riguarda gli ovini e i caprini.
Le attuali disposizioni e, in particolare la loro attuazione da parte degli Stati membri, non si sono rivelate tali da consentire alle autorità veterinarie di rintracciare gli animali. La Commissione sta preparando una nuova proposta di regolamento per richiedere l'identificazione individuale per gli ovini, con l'opzione di una futura identificazione elettronica. Spero che anche il Parlamento europeo sosterrà tale proposta.
Mi incorre anche l'obbligo di menzionare un ulteriore importante sviluppo: la revisione intermedia della politica agricola comune. L'esito di tale revisione eserciterà un influsso decisivo sulla futura direzione della produzione agricola nell'UE, che a sua volta non può essere disgiunta dalla salute e dal benessere degli animali.
Una delle caratteristiche della revisione intermedia è la maggiore enfasi posta sulla qualità invece che sulla quantità. Nell'ottica dei consumatori accolgo favorevolmente tale tendenza, ma essa dovrebbe essere utile anche dal punto di vista del controllo e della prevenzione delle malattie.
In tema di vaccinazione, l'elevato numero di animali abbattuti ed eliminati durante l'epidemia dell'anno scorso ha colpito profondamente l'opinione pubblica. Non possiamo ignorarlo, anzi, dobbiamo tenere pienamente in considerazione le opinioni profondamente radicate nei nostri cittadini. Il nostro approccio all'afta epizootica deve adeguarsi di conseguenza. Chiaramente abbattere ed eliminare tempestivamente gli animali infetti o sensibili deve costituire un elemento importante nella nostra strategia di controllo delle epizoozie. Anche la vaccinazione d'emergenza deve svolgere un ruolo centrale, in funzione delle circostanze.
Vi sono stati profondi malintesi sul ruolo della vaccinazione e sulla posizione propria della Commissione in materia. Non intendo ripetere oggi quanto ho già affermato in materia: in questo momento limiterò le mie osservazioni alla politica futura.
La Commissione rimane dell'opinione che la vaccinazione profilattica dell'intera popolazione zootecnica sensibile, o addirittura di particolari specie, non è raccomandabile per validi motivi scientifici, tecnici ed economici. La situazione nell'Unione non può essere paragonata all'endemia di afta epizootica in Sud America o altrove. L'afta epizootica non è endemica nell'UE e la vaccinazione profilattica nell'UE non è appropriata. La Commissione ritiene, tuttavia, che la vaccinazione d'emergenza dovrebbe essere al primo posto tra i meccanismi di risposta in caso di futuri focolai d'infezione.
Sono ormai disponibili gli strumenti per individuare l'infezione nella popolazione vaccinata e la Commissione, ora con l'assenso dell'OIE, persegue attivamente ulteriori miglioramenti dei test a tale scopo. La proposta di direttiva del Consiglio sull'afta epizootica, che la Commissione presenterà con imminenza, rifletterà tale posizione in materia di vaccinazione d'emergenza, conformemente alle recenti modifiche apportate al capitolo relativo all'afta epizootica nel codice zoosanitario. Ma non facciamoci illusioni: la vaccinazione non è una cura miracolosa che può risolvere tutti i mali. Nonostante il ruolo di gran lunga più importante che dovrà svolgere in futuro, la vaccinazione non può essere un alibi per indebolire i nostri sforzi tesi a mantenere l'afta epizootica fuori dall'UE, né può completamente ovviare alla necessità di adottare misure difficili in occasione di eventuali future epidemie.
Il Vertice di Copenaghen ha segnato un momento molto particolare della vita dell'Unione europea. Io ho avuto l'onore di rappresentare il Parlamento in quell'occasione. Sarebbe stato impossibile rimanere indifferenti di fronte alla consapevolezza di avere assistito ad un evento storico quando, alla fine, la Presidenza danese ha concluso un accordo con ciascuno degli Stati candidati.
Vorrei anche sottolineare che sono stati compiuti enormi passi avanti negli altri ambiti del lavoro svolto dalla Presidenza. A questo proposito non mi riferisco alla questione principale dell'allargamento, ma al lavoro portato avanti per molti mesi con il Parlamento in materia di conciliazione, aspetto che forse è passato inosservato a causa dei lavori preparatori per l'ampliamento. Per quanto riguarda la partecipazione della Presidenza, questo è il trentanovesimo dibattito in plenaria al quale essa sarà presente. La collaborazione con le commissioni è stata eccezionale e, in materia di rapporti interistituzionali con il Consiglio, si sono stabilite nuove basi sulle quali spero potremo costruire d'ora in avanti.
Ovviamente, a nome del Parlamento, vorrei esprimere tutta la mia gratitudine al Primo Ministro danese per il tangibile miglioramento del livello di cooperazione raggiunto tra le Istituzioni.
L'ordine del giorno reca la discussione congiunta sulla Presidenza danese: la relazione del Consiglio europeo e la dichiarazione della Commissione sulla riunione del Consiglio europeo del 12 e 13 dicembre 2002, e la dichiarazione del Presidente in carica del Consiglio sul semestre di attività della Presidenza danese.
Signor Presidente, signori Commissari, onorevoli deputati, l'ultima volta che sono intervenuto in Aula è stato durante il dibattito sull'allargamento, il 19 novembre. E' stata una grande esperienza positiva. Ho lasciato l'Aula con il chiaro e fermo mandato di concludere i negoziati per l'allargamento. Sono lieto di essere qui oggi con un risultato altrettanto chiaro. In seguito a un processo lungo e difficile, la Presidenza ha concluso i negoziati con dieci nuovi Stati membri al Vertice di Copenaghen.
Il nostro sogno comune si sta avverando; il nostro obiettivo comune sta per essere realizzato. Il Parlamento europeo, la Commissione e la Presidenza hanno lottato insieme per l'allargamento. Sono quindi particolarmente lieto che venerdì sera il Presidente del Parlamento europeo fosse presente nell'occasione solenne in cui abbiamo accolto i nuovi membri nella nostra Comunità.
I negoziati per l'allargamento degli ultimi sei mesi sono stati come una gara di fondo con una serie di difficili ostacoli che è stato necessario superare lungo il percorso. Il Parlamento, la Commissione e la Presidenza hanno resistito insieme sino alla fine della corsa e a Copenaghen abbiamo tagliato la linea del traguardo. Fianco a fianco, mano nella mano. Vorrei esprimere i miei ringraziamenti per tutti gli sforzi compiuti e per l'immancabile sostegno e aiuto offertoci lungo l'intero percorso.
Le decisioni adottate a Copenaghen hanno chiuso uno dei capitoli più bui e sanguinosi della storia d'Europa. Abbiamo posto fine a un secolo caratterizzato da guerre e conflitti. Abbiamo infine detto addio all'Europa della Conferenza di Yalta e della Guerra fredda. Al tempo stesso, abbiamo aperto la porta a una nuova era nella storia d'Europa: un'era caratterizzata da libertà, pace, crescita e prosperità. Il Vertice di Copenaghen ha segnato un momento culminante nella storia della cooperazione europea: un trionfo per la libertà e la democrazia e un ponte verso un futuro migliore per tutti i nostri popoli.
L'allargamento dell'Unione europea ha costituito la principale priorità della Presidenza danese, ma possiamo contare numerose altre imprese notevoli portate a compimento. E' stata una Presidenza che si è data delle priorità, ma non a scapito di altre questioni, come dimostrano i risultati che abbiamo conseguito.
Prima di passare al Vertice di Copenaghen, vorrei accennare ad alcuni altri compiti svolti dall'Unione europea durante gli ultimi sei mesi. Abbiamo proseguito con successo la lotta contro il terrorismo internazionale e raddoppiato gli sforzi contro l'immigrazione illegale. In materia di asilo, abbiamo raggiunto un accordo sul cosiddetto regolamento di Dublino II, che stabilisce norme comuni in merito al paese che deve assumersi la responsabilità di esaminare le domande di asilo.
Siamo riusciti a raggiungere un accordo sulla piena apertura dei mercati dell'elettricità e del gas nell'Unione europea. Abbiamo compiuto un importante passo avanti nella politica dell'Unione in materia di trasporti. Le norme sul cielo unico europeo hanno gettato le basi per ridurre cancellazioni e tempi di volo, a beneficio dei passeggeri, dell'ambiente e delle compagnie aeree.
Insieme, abbiamo reagito con rapidità ed efficacia a disastri imprevisti. Innanzi tutto ci sono state le inondazioni nell'Europa centrale. L'Unione europea si è dimostrata solidale approvando l'istituzione di un Fondo di solidarietà di 1 miliardo di euro, cui fare ricorso in caso di calamità naturali. Più di recente, abbiamo reagito al tragico incidente della petroliera Prestige. Con breve preavviso, l'Unione europea ha dimostrato la propria capacità di agire, adottando norme su questioni quali il rapido e graduale ritiro delle petroliere monoscafo e i controlli più rigorosi presso i porti utilizzati dalle navi.
E' stato raggiunto un accordo sul regime di scambio di emissioni di CO2. Si sono compiuti progressi nel campo della sicurezza alimentare, nonché su norme comuni per l'etichettatura dei prodotti alimentari contenenti OGM. Siamo riusciti a trovare una soluzione alla questione del transito da e verso Kaliningrad accettabile per tutte le parti.
Infine, vorrei dare risalto alla cooperazione positiva ed efficace con il Parlamento, tra l'altro riguardo al lavoro sulle procedure di codecisione e di bilancio. Per la prima volta in molti anni, siamo davvero riusciti a raggiungere un accordo su gran parte del bilancio fin dalla prima lettura. Vorrei cogliere l'occasione per esprimere i miei ringraziamenti per lo spirito energico e positivo che ha caratterizzato la cooperazione tra il Parlamento europeo, la Commissione e la Presidenza. Insieme, negli ultimi sei mesi abbiamo dimostrato che l'Unione europea sa tener fede agli impegni, che - nonostante le differenze nazionali, istituzionali e politiche - insieme siamo in grado di produrre risultati, di offrire una vita quotidiana migliore e più sicura ai nostri cittadini, di creare migliori condizioni di concorrenza per le nostre imprese e rafforzare l'influenza dell'Europa nel mondo.
Torniamo ora al Vertice di Copenaghen. Abbiamo concluso i negoziati per l'allargamento con dieci nuovi Stati membri: Cipro, Repubblica ceca, Estonia, Ungheria, Lettonia, Lituania, Malta, Polonia, Slovacchia e Slovenia. I negoziati sono stati frenetici e difficili sino alla fine. Lo sforzo è stato rivolto a garantire che si finisse per raggiungere il giusto equilibrio tra i desideri dei paesi candidati e le possibilità degli attuali Stati membri.
I difficili negoziati su questioni molto specifiche, quali le quote del latte e i trasferimenti di fondi, in definitiva dimostrano che l'Unione europea non è solo una fabbrica di chiacchiere che adotta dichiarazioni prive di significato, bensì una sede efficace di discussione, nella quale lavoriamo sodo e definiamo politiche che giovano a tutte le parti.
I dieci paesi possono diventare membri a partire dal 1° maggio 2004. Entro tale data, sia i nuovi che gli attuali Stati membri avranno completato le rispettive procedure nazionali di ratifica. La prima fase di questo processo - che in molti paesi comporterà un referendum - è il completamento del trattato di adesione, il quale sarà innanzi tutto presentato alla Commissione, poi al Parlamento e infine al Consiglio ai fini della firma del trattato ad Atene il 16 aprile 2003. Invito le tre Istituzioni a fare tutto il possibile per rispettare questo calendario.
Le conclusioni del Vertice di Copenaghen trattano anche la questione della partecipazione dei nuovi Stati membri alle Istituzioni dell'Unione europea. Abbiamo stabilito che nel 2004 i dieci Stati aderenti potranno partecipare alle elezioni del Parlamento europeo in qualità di membri. Il trattato di adesione prevederà che i Commissari dei nuovi Stati membri integrino l'attuale Commissione a decorrere dalla data di adesione, il 1° maggio 2004. Dopo la nomina di un nuovo Presidente della Commissione da parte del Consiglio, il neoeletto Parlamento europeo potrà approvare la nuova Commissione, che dovrebbe entrare in funzione il 1° novembre 2004. Tali disposizioni forniscono un quadro ragionevole per tale fondamentale questione. Di nuovo, invito le Istituzioni a cooperare al fine di trovare soluzioni flessibili, che garantiscano le migliori condizioni per i nuovi Stati membri.
Per quanto riguarda la Bulgaria e la Romania, le conclusioni sono chiare: il processo di allargamento prosegue e possiamo confermare che l'obiettivo è di riuscire ad accogliere i due paesi quali membri dell'Unione nel 2007.
La questione della Turchia è diventata uno dei temi principali a Copenaghen. Siamo pervenuti a una risposta equilibrata e realistica. Riconosciamo i passi importanti compiuti dalla Turchia verso l'adempimento dei criteri di Copenaghen. Esortiamo la Turchia a proseguire con vigore il processo di riforme e ci impegniamo ad aumentare il sostegno fornito dall'Unione europea per realizzare questi sforzi. Se il Consiglio europeo del dicembre 2004 deciderà, sulla base di una relazione e di una raccomandazione della Commissione, che la Turchia soddisfa i criteri politici di Copenaghen, l'Unione europea avvierà senza indugio negoziati di adesione con la Turchia. Si è quindi trasmesso un segnale forte e positivo alla Turchia, ma vorrei ribadire che il rispetto dei criteri politici da parte della Turchia continua ad essere un requisito essenziale per l'avvio dei negoziati di adesione. Così dev'essere. La Turchia deve ricevere lo stesso trattamento riservato a tutti gli altri paesi candidati.
Vi è poi la questione di Cipro. Cipro aderirà all'Unione come isola divisa ma, al tempo stesso, sussiste una possibilità reale che le parti giungano a una soluzione globale della questione di Cipro entro il 28 febbraio 2003, sulla base delle proposte del Segretario generale delle Nazioni Unite. Esorto con il massimo vigore le parti in causa a cogliere questa occasione unica di risolvere un conflitto sciagurato. Abbiamo tutti da guadagnare nel pervenire al più presto a una soluzione, soprattutto la popolazione di Cipro.
A Copenaghen abbiamo trasmesso un chiaro messaggio ai nuovi vicini dell'Unione allargata: ai paesi dei Balcani occidentali, alla Russia, l'Ucraina, la Moldavia e la Bielorussia, nonché ai paesi del sud del Mediterraneo. L'allargamento non indurrà l'Unione europea a chiudersi in se stessa; al contrario, l'Unione intensificherà le sue relazioni con i nuovi paesi vicini. Ciò avverrà nel contesto e attraverso lo sviluppo degli attuali strumenti di cooperazione.
Al Vertice di Copenaghen si è inoltre raggiunta un'intesa sul quadro giuridico per il futuro accordo tra la NATO e l'Unione riguardante la politica europea di sicurezza e di difesa.
Per concludere, vorrei ricordare che il Consiglio europeo ha anche incontrato il Presidente della Convenzione europea, Valéry Giscard d'Estaing, il quale ha riferito in merito all'andamento dei lavori della Convenzione. Vi è stato consenso in seno al Consiglio sulla necessità che la Convenzione presenti i risultati dei suoi lavori in tempo per il Vertice di giugno 2003. Si è deciso che i nuovi Stati membri parteciperanno a pieno titolo alla Conferenza intergovernativa. La Bulgaria e la Romania parteciperanno in veste di osservatori.
Ora che l'allargamento è andato in porto, i lavori della Convenzione assumono importanza cruciale nella politica europea. Abbiamo allargato l'Unione; dobbiamo ora garantire che l'Unione del futuro, con oltre 25 Stati membri, possa continuare a funzionare in modo efficace. Dobbiamo semplificare le procedure decisionali e riaffermare i valori dell'Unione europea. Dobbiamo definire con maggiore chiarezza la ripartizione dei compiti tra Unione europea e Stati membri, dobbiamo estendere il voto a maggioranza qualificata e la procedura di codecisione e dobbiamo garantire che la nostra cooperazione sia aperta e soggetta al controllo democratico.
La Presidenza danese sta giungendo al termine. Passiamo il testimone della Presidenza alla Grecia, augurandole buona fortuna e ringraziandola per l'ottima cooperazione a livello di troika.
Infine vorrei rivolgermi, ancora una volta, direttamente ai parlamentari europei, in particolare al Presidente Cox. La riunione del Presidente del Parlamento con il Consiglio europeo a Copenaghen è stata l'ennesima, costruttiva conferma delle strette relazioni tra il Parlamento e il Consiglio. La Presidenza danese ha annesso grande importanza ad incontrare il Parlamento europeo con la mano tesa e la volontà di instaurare una cooperazione costruttiva. E' stata una grande soddisfazione constatare che il Parlamento ci ha incontrati con lo stesso spirito positivo. Non sono mancate le divergenze, ma la cooperazione è stata caratterizzata da progressi, risultati e disponibilità a scendere a compromessi. L'ho constatato qui in Aula, ai vertici interistituzionali e alle riunioni con la Conferenza dei presidenti del Parlamento europeo. Queste affermazioni trovano eco tra i ministri del governo danese. Vorrei cogliere l'occasione per ringraziare tutti i deputati per la cooperazione costruttiva. Soprattutto, però, vorrei esprimere un ringraziamento per il sostegno incondizionato del Parlamento alla realizzazione del compito principale della Presidenza danese: concludere i negoziati con dieci nuovi Stati membri. La decisione di Copenaghen sull'allargamento dell'Unione europea ha segnato la riunificazione dei popoli e degli Stati d'Europa, la fine dell'infelice divisione del nostro continente e l'inizio di una nuova era nella storia d'Europa.
Il Vertice di Copenaghen ha anche segnato l'inizio di una nuova era per l'Unione europea. A Copenaghen l'Unione ha compiuto la più grande impresa nella storia della Comunità. In seguito al Vertice di Copenaghen, l'Unione europea si pone come quadro generale per l'Europa del futuro: cooperazione basata sui valori comuni della libertà e dell'economia di mercato, dello spirito comunitario e della responsabilità sociale, della democrazia e dei diritti umani; una cooperazione efficace, che rispetta le caratteristiche nazionali dei nostri popoli e dei nostri Stati.
L'ordine del giorno reca la raccomandazione per la seconda lettura (A5-0419/2002), della commissione per la cultura, la gioventù, l'istruzione, i mezzi d'informazione e lo sport, sulla posizione comune definita dal Consiglio in vista dell'adozione della decisione del Parlamento europeo e del Consiglio che istituisce l'Anno europeo dell'educazione attraverso lo sport 2004 [9605/2/2002 - C5-0498/2002 - 2001/0244(COD)] (Relatore: onorevole Pack).
Signor Presidente, signora Commissario, onorevoli colleghi, a scuola ci insegnavano: Mens sana in corpore sano e in teoria conosciamo tutti questa massima dell'antica Roma. Tra tutte le attività ricreative lo sport è la più diffusa; un europeo su tre pratica regolarmente qualche forma di attività fisica e alcuni continuano fino in tarda età.
L'esercizio fisico fa bene alla salute, mentre la competizione sportiva sviluppa una serie di attitudini sociali, come l'amicizia, lo spirito di squadra, la solidarietà, l'impegno, la perseveranza e - ultimo, ma non meno importante - il fair play. Come sapete, uno sportivo si riconosce dal modo in cui vince, ma un grande sportivo si riconosce quando perde.
Onorevoli colleghi, sebbene lo sport svolga un ruolo sociale fondamentale, l'Unione non dispone di alcuna politica in materia. E' da molti anni infatti che in Parlamento ci battiamo affinché sia inserita una base giuridica nei Trattati. Siamo però soddisfatti della risposta che la signora Commissario ha finalmente dato alle aspirazioni espresse nella mia ultima relazione sullo sport, che risale ormai al 1996, proclamando l'Anno europeo dello sport. In effetti non si chiama Anno europeo dello sport, ma, per molte comprensibili ragioni, è l'Anno dell'educazione attraverso lo sport 2004.
Saranno attuati numerosi progetti tesi a mettere in risalto il ruolo dello sport nell'istruzione informale e il suo valore educativo; parallelamente sarà rafforzato il partenariato tra le attività sportive scolastiche e i servizi erogati da molte organizzazioni sportive europee. In sostanza l'obiettivo e la ragion d'essere dell'Anno europeo dell'educazione attraverso lo sport nel 2004 non punteranno ad esaltare le capacità individuali nell'arena sportiva, cosa che possiamo vedere ogni giorno su decine di canali televisivi, ma a dimostrare invece l'impatto che lo sport può avere a livello umano e personale.
I sette obiettivi dell'Anno europeo hanno raccolto il consenso del Parlamento. Sarà promossa la cooperazione tra istituzioni didattiche e organizzazioni sportive; sarà messo in evidenza il ruolo dello sport nello sviluppo di capacità sociali; saranno incentivate le attività di volontariato e la mobilità degli studenti attraverso gare internazionali; sarà promosso l'equilibrio tra attività mentale e fisica e saranno individuati modi per soddisfare le esigenze educative degli sportivi.
Onorevoli colleghi, il Consiglio ha accolto i punti essenziali della relazione approvata dall'Assemblea in prima lettura, ma è stato soprattutto confermato il finanziamento di 11,5 milioni di euro che la Commissione ritiene sufficienti per completare il programma previsto per quest'anno. Se tutti faranno la loro parte - compresi i mezzi di comunicazione - questo Anno europeo può davvero avere un grande significato per lo sport. Spero vivamente che si rovesci la tendenza attuale per cui si attribuisce sempre meno importanza allo sport nella scuola. Attraverso questo Anno europeo intendiamo inoltre costituire delle reti e dare impulso alla cooperazione transnazionale.
Vogliamo però evitare che le scarse risorse disponibili siano spese in interminabili progetti di ricerca. La ricerca deve continuare, ma non rientra tra le finalità di questo Anno europeo. Credo che l'unico tipo d'indagine che dovremmo fare è valutare a posteriori i risultati conseguiti attraverso l'iniziativa. Non intendiamo investire risorse per altri scopi. Il Consiglio condivide la nostra opinione e ha inoltre accolto l'idea di organizzare una competizione europea prima delle Olimpiadi, facendo riferimento non al Trattato, ma ad un protocollo. Ne sono molto lieta e spero che la Commissione risponda alla nostra preoccupazione annunciando che sarà organizzata una competizione i cui vincitori prenderanno parte alla cerimonia di apertura dei Giochi che si terrà ad Olimpia nel 2004. Sarebbe la conclusione ideale dell'Anno europeo dell'educazione attraverso lo sport.
Onorevoli colleghi, qual è il senso di questa iniziativa? E' nostra intenzione costituire una piattaforma di misure educative nello sport al di là delle frontiere a beneficio delle istituzioni didattiche statali e delle organizzazioni sportive. Vogliamo dare avvio ad iniziative e a reti transnazionali e dobbiamo promuovere uno scambio di idee, favorire progetti ed iniziative di riferimento - ovvero sviluppare buone prassi - coinvolgendo quante più persone possibile nei preparativi del 2003 e poi nel 2004. Lo strumento dei progetti comunitari riceverà l'80 per cento del sostegno, mentre le iniziative nazionali riceveranno un cofinanziamento del 50 per cento. A mio parere, si tratta di un'ottima soluzione per mettere in risalto la dimensione dell'Anno europeo.
Ritengo di poter concludere, ma desidero ancora ringraziare Consiglio e Commissione. Auguro a tutti di riuscire a portare l'idea dell'Anno dell'educazione attraverso lo sport nelle rispettive comunità. Spero poi che, alla fine, la Convenzione sarà in grado di conferire una base giuridica allo sport.
Onorevoli colleghi, devo fare un annuncio che riguarda il tragico incidente della petroliera Prestige, affondata al largo delle coste della Galizia, e le conclusioni finali del Consiglio di Copenaghen. La Commissione ha presentato una proposta di regolamento che istituisce misure specifiche per indennizzare i settori spagnoli della pesca, della molluschicoltura e dell'acquacoltura colpiti dalla marea nera. In considerazione della situazione di estrema emergenza e delle gravi conseguenze che ne deriveranno, il Consiglio farà quanto in suo potere per assicurare che la proposta sia approvata al più presto ossia, se possibile, nella riunione del Consiglio attualmente in corso. Al Parlamento è stato chiesto di presentare il suo parere quanto prima. La proposta è stata concordata con la commissione per la pesca e propongo di modificare l'ordine del giorno in modo da poterla votare oggi a mezzogiorno. Visto che non vi sono obiezioni, procederemo come ho appena indicato.
Signor Presidente, onorevoli deputati, ho spesso avuto il piacere di parlare dinanzi a voi, ma devo confessare che oggi è un'occasione speciale e sento di condividere con voi un momento importante. Oserei persino dire che è un momento quasi storico per la gioventù dei nostri paesi. Siete infatti in procinto di votare la decisione di istituire l'Anno europeo dell'educazione attraverso lo sport 2004. E' la prima volta che viene varata un'iniziativa comunitaria di tali proporzioni nel settore dello sport, incentrata in particolare sul valore educativo.
E' inoltre la prima volta che viene lanciato un messaggio così chiaro ai nostri concittadini per dimostrare che le Istituzioni comunitarie si occuperanno del potenziale sociale ed educativo dello sport e del ruolo fondamentale che esso ricopre nel settore dell'istruzione non formale. Era giusto che la consacrazione di questi valori avvenisse nel Parlamento europeo, che da anni chiede che sia rivolta maggiore attenzione allo sport.
Grazie a questa iniziativa, per un intero anno risorse, volontà e creatività saranno mobilitate per promuovere una politica e un approccio atti a coinvolgere la società civile. Sono certa che l'Anno europeo dell'educazione attraverso lo sport darà un contributo decisivo alla promozione degli ideali che condividiamo, in particolare quello dello sport nel suo ruolo educativo e come veicolo di trasmissione di valori.
Pertanto la decisione che vi accingete a prendere attraverso il voto è una buona notizia sia per il mondo dell'educazione che per quello dello sport. Essa formalizza un lavoro condotto con intelligenza dal Parlamento, dalla Commissione e dal Consiglio. Per il nostro spirito di partenariato, la perfetta collaborazione l'intesa raggiunta sul testo, se fossimo alle Olimpiadi, ci meriteremmo la medaglia d'oro. Adesso è tutto pronto e possiamo passare al lavoro concreto, in quanto le discussioni sono procedute bene e velocemente. Per usare una metafora calcistica, non è stato necessario estrarre cartellini, in quando abbiamo dato prova che la nostra impresa comune è stata condotta in uno spirito di amicizia sincera. Il Parlamento ha svolto il proprio ruolo sino in fondo: il nostro testo iniziale è stato emendato, modificato - e lo ammetto senza alcun problema - migliorato.
Onorevoli deputati, avete sottolineato la necessità di portare positivamente a termine delle azioni concrete sullo sport di base. Avete voluto mettere l'accento su progetti concreti invece che su relazioni e studi. Avete evidenziato la necessità del partenariato tra organizzazioni sportive e istituzioni educative. Infine avete voluto chiarire gli obiettivi dell'Anno europeo dell'educazione attraverso lo sport, ricordando il principio di sussidiarietà e il rispetto delle competenze di ciascuno. Tutte le vostre richieste sono state tenute in considerazione e sono state integrate nella decisione finale. Nel corso delle ultime riunioni la commissione per la cultura, la gioventù, i mezzi di informazione e lo sport ha ritenuto che la posizione comune del Consiglio abbia tenuto debitamente conto delle preoccupazioni del Parlamento, ed io condivido tali conclusioni.
Nei miei viaggi in Europa, nei colloqui e nelle riunioni a cui ho partecipato ho potuto constatare che la nuova iniziativa gode già di una certa popolarità e suscita aspettative presso i cittadini, nelle scuole, nelle organizzazioni sportive e nelle comunità. Pertanto sono convinta, onorevoli deputati, che l'Anno europeo dell'educazione attraverso lo sport sarà un grande anno. Se guardiamo all'Anno europeo delle lingue e all'evoluzione che ha avuto grazie all'apporto dei cittadini, sono sicura che, seguendo lo stesso modello, l'Anno europeo dell'educazione attraverso lo sport sarà ancora più efficace e avrà un impatto ancora maggiore nelle nostre società.
Qualche giorno fa a Vienna, in occasione della conferenza su un'etica per l'Europa, il Presidente Prodi ha dichiarato: 'L'Europa [?] ha bisogno di un pensiero e di un'anima?. Il nostro operato sul valore dello sport, sullo sport sociale ed educativo contribuirà a conseguire tale obiettivo. Sono lieta di poter affermare che l'educazione e lo sport sono al centro delle preoccupazioni quotidiane di tutti. L'unica cosa che resta da fare - e che faremo - è promuovere gli aspetti positivi dello sport anteponendoli a quelli negativi.
Sul piano dell'attività concreta posso annunciarvi che i miei servizi stanno già preparando gli inviti a presentare proposte che saranno pubblicati nei prossimi mesi. Stiamo già pensando al calendario, alle manifestazioni e all'istituzione di un comitato consultivo. Devo quindi dire che il voto non è il fischio che segna la fine di una partita politica, peraltro giocata in maniera impeccabile, ma il calcio d'inizio. Il Parlamento sarà tenuto periodicamente informato sui progressi realizzati nell'Anno europeo. Si tratta certo di un obbligo formale della Commissione, ma per me è anche l'occasione di raccogliere le vostre riflessioni, che sono state molto utili per sviluppare l'idea che soggiace all'iniziativa.
Signor Presidente, poc'anzi ho parlato di voto storico nel settore dell'educazione attraverso lo sport. Il 2004, come tutti sanno, sarà un anno storico anche per altri aspetti: l'allargamento, la Convenzione e altri eventi importanti. In tale contesto vi invito a riflettere sulle seguenti domande. In un'Europa che vuole essere vicina ai cittadini, possiamo continuare a considerare lo sport come una semplice attività commerciale? Non dobbiamo forse tenere conto del posto privilegiato che lo sport occupa nella vita quotidiana dei cittadini? Lo sport non costituisce un elemento importante di tutta la politica sulla cittadinanza?
Signor Presidente, il Parlamento ha già avviato la riflessione su questi temi ed è consapevole del ruolo che lo sport ricopre nell'integrazione europea, in quanto risveglia uno spirito europeo nei nostri concittadini. In quest'ottica i valori sportivi che promuoveremo con forza presso le giovani generazioni e presso i cittadini saranno alla base di una cittadinanza attiva, rispettosa del prossimo e dell'ideale europeo.
Signor Presidente, prima di tutto mi congratulo con la relatrice per il lavoro svolto. Lo sport si è dimostrato uno strumento educativo molto efficace sia in situazioni normali sia in casi estremi, nelle aree di emarginazione, in cui vi è necessità di integrazione. Lo sport inoltre è uno strumento educativo prezioso, legato a temi quali l'ambiente, l'alimentazione, la salute, il lavoro di squadra, eccetera. E' una risorsa che va sfruttata al massimo.
Con l'Anno europeo dell'educazione attraverso lo sport possiamo dimostrare agli europei che l'Unione europea si occupa anche di sport, dando grande importanza, ad esempio, ai benefici che lo sport ha per la salute, per l'integrazione europea e per la lotta contro la xenofobia, e non intendo qui fare un elenco interminabile.
Grazie all'impatto dell'Anno europeo possiamo dimostrare che nel settore dello sport è possibile intervenire parallelamente a livello sia dei 15 Stati membri, che diventeranno 25 dopo l'allargamento, sia a livello comunitario. Gli Stati infatti non devono temere un'invasione nelle loro competenze. Vogliamo colmare il vuoto causato dalla sussidiarietà, in modo che i cittadini possano godere appieno dei numerosi aspetti positivi dello sport. Chiedo pertanto a tutti di compiere ancora uno sforzo affinché nella prossima revisione del Trattato sull'Unione europea sia inserito un articolo sullo sport. In questo modo daremo prova ai cittadini che Parlamento europeo, Commissione e tutte le Istituzioni europee si occupano di sport in quanto strumento essenziale per migliorare la qualità di vita.
Signor Presidente, signora Commissario, sono lieta che nell'ordine del giorno di oggi lo sport non sia stato relegato alla seduta notturna, come spesso accade. Discuterne nelle ore diurne rappresenta un buon inizio.
Dichiaro ripresa la sessione del Parlamento europeo, interrotta giovedì 19 dicembre 2002.
Devo scusarmi per il ritardo del Presidente Cox, che ha incontrato alcune difficoltà rientrando da Francoforte; dovrebbe essere qui tra poco.
Il Parlamento ha appreso la luttuosa notizia della scomparsa, verificatasi nel fine settimana, di Roy Jenkins, eminente uomo politico ed ex ministro del Regno Unito. L'Assemblea ricorda i quattro anni in cui egli è stato Presidente della Commissione europea: in quel periodo egli varò il Sistema monetario europeo di cui la moneta unica è l'erede. Perdiamo con lui uno statista insigne e un convinto sostenitore della causa europea; invito l'Assemblea ad osservare un minuto di silenzio in sua memoria.
La versione definitiva del progetto di ordine del giorno, elaborata dalla Conferenza dei Presidenti, che si è riunita giovedì 9 gennaio 2003, ai sensi degli articoli 110 e 110 bis del Regolamento, è stata distribuita.
Per la prima volta nella storia di questo Parlamento viene proposta - da parte dell'onorevole Ribeiro e Castro - una risoluzione alternativa alla relazione Swiebel sui diritti fondamentali. Le condizioni meteorologiche hanno purtroppo ostacolato gli spostamenti dell'onorevole Ribeiro e Castro, impedendogli di essere presente; egli giungerà più tardi. Vorrei però chiedere che la discussione sulla relazione Swiebel venga rinviata.
E' troppo tardi per modificare l'ordine del giorno di oggi. Lei avrebbe dovuto presentare la richiesta entro le 16.00.
Ho ricevuto dal gruppo Verts/ALE la richiesta di togliere il punto 'Crisi umanitaria nella Corea del Nord? dal dibattito sulle violazioni dei diritti umani, della democrazia e dello Stato di diritto.
Signor Presidente, vorrei solamente spiegare che la ragione per la quale noi chiediamo di togliere questo punto dall'ordine del giorno - tra l'altro, saremmo poi in favore dell'aggiunta del punto sull'Illinois - è che vorremmo chiedere, al momento appropriato, di mettere all'ordine del giorno della minitornata una dichiarazione sulla Corea del Nord, in vista dell'annunciato ritiro di questo paese dal Trattato di non proliferazione nucleare. Trattare questo punto in un momento più solenne e in modo più dettagliato ci sembra più opportuno che affrontarlo tra i temi urgenti, all'ultimo momento.
A beneficio dell'Assemblea preciserò che voi proponete di spostare la discussione sulla Corea del Nord alla seconda tornata di questo mese.
Signor Presidente, anche il nostro gruppo si è occupato di questo problema; a nostro avviso, l'attualità e l'urgenza dei recenti sviluppi in Corea del Nord ci impongono di affrontare la questione nel corso di questa settimana. Se dovesse rendersi necessario trattare di nuovo l'argomento, potremmo occuparcene anche in futuro; siamo quindi contrari a togliere il tema della Corea del Nord dall'elenco dei problemi di attualità e urgenti.
Signor Presidente, vorrei suggerire al gruppo ELDR di ritirare questa proposta; l'Assemblea può chiedere al Presidente di fare una dichiarazione solenne diretta rispettivamente ai presidenti delle due camere del Congresso degli Stati Uniti, che esprima la nostra soddisfazione per la decisione del governatore dell'Illinois. Il motivo è molto semplice: in Europa siamo abolizionisti e questo tema è stato addirittura proposto come una delle condizioni di Copenaghen.
I colleghi del Congresso americano conoscono la nostra posizione e sarebbe assai difficile per il mio gruppo votare contro la proposta del gruppo liberale per motivi procedurali dal momento che siamo d'accordo. Riteniamo che potremmo offrire un più valido contributo alla campagna abolizionista negli Stati Uniti se esprimessimo il nostro completo accordo e sostegno a questa decisione con una dichiarazione del Presidente, invece di richiedere l'applicazione della procedura d'urgenza, che potrebbe far pensare ad un'intenzione polemica.
Poiché siamo in pieno accordo, potremmo mantenere l'urgenza e allo stesso tempo inviare un messaggio costruttivo e positivo al Congresso degli Stati Uniti, il quale è un nostro partner.
Signor Presidente, sono felice del sostegno che riceviamo dall'onorevole Barón Crespo e dal gruppo PSE. Le posso assicurare che il mio gruppo è fortemente preoccupato per la situazione in Cecenia; è una questione che esige senza dubbio l'attenzione del Parlamento, ma sulla quale ci siamo frequentemente espressi e che non riveste particolare urgenza.
Apprezziamo moltissimo l'iniziativa del governatore dello Stato dell'Illinois negli Stati Uniti. Su questo tema la posizione del Parlamento europeo si è mantenuta del tutto coerente nel corso degli anni; ora quindi dovremmo accogliere con estremo favore questo sviluppo ed esortare anzi i 38 Stati degli USA, ove ancora vige la pena di morte, a seguire l'esempio dell'Illinois. Per tale motivo ribadiamo la richiesta di inserire quest'argomento nel dibattito sulle urgenze.
Signor Presidente, non occorre più che io esprima il mio parere sull'opportunità di mantenere le proposte del gruppo ELDR, o sul nostro eventuale disaccordo. L'onorevole Barón Crespo si è già dichiarato contrario a ritirare la discussione sulla Cecenia dall'ordine del giorno. Quindi non mi dilungherò; sono del tutto favorevole a discutere ora anche il tema della Cecenia.
A nome del mio gruppo vorrei comunque unirmi alla proposta dell'onorevole Barón Crespo; dal momento che su questo tema i liberali non riusciranno a raccogliere il sostegno della maggioranza, dovremmo chiedere al Presidente di formulare una dichiarazione, con la quale il Parlamento si pronunci inequivocabilmente contro la pena di morte, evitando però qualsiasi accento antiamericano. Siamo amici dell'America, ma siamo decisamente contrari alla pena di morte.
Signor Presidente, sono completamente d'accordo con la proposta dell'onorevole Barón Crespo e con le precisazioni dell'onorevole Poettering. Vorrei solamente far notare all'onorevole Watson che nel suo paese sta succedendo qualcosa di cui dovremmo tener conto: alla fine del mese un tribunale britannico dovrà decidere sulla richiesta di estradizione del Viceprimo Ministro ceceno. Mi sembra un avvenimento tutt'altro che secondario e mi stupisco che il Presidente - anch'egli britannico - non lo abbia menzionato.
L'ordine del giorno reca, in discussione congiunta, le seguenti quattro relazioni presentate a nome della commissione per la politica regionale, i trasporti e il turismo:
A5-0417/2002, presentata dall'onorevole Jarzembowski sulla proposta di direttiva del Parlamento europeo e del Consiglio che modifica la direttiva 91/440/CEE del Consiglio relativa allo sviluppo delle ferrovie comunitarie [COM(2002) 25 - C5-0038/2002 - 2002/25(COD)];
A5-0424/2002, presentata dall'onorevole Sterckx sulla proposta di direttiva del Parlamento europeo e del Consiglio relativa alla sicurezza delle ferrovie comunitarie e recante modifica della direttiva 95/18/CE del Consiglio, relativa alle licenze delle imprese ferroviarie, e della direttiva 2001/14/CE relativa alla ripartizione della capacità di infrastruttura ferroviaria, all'imposizione dei diritti per l'utilizzo dell'infrastruttura ferroviaria e alla certificazione di sicurezza [COM(2002) 21 - C5-0039/2002 - 2002/0022(COD)];
A5-0418/2002, presentata dall'onorevole Ainardi sulla proposta di direttiva del Parlamento europeo e del Consiglio che modifica le direttive 96/48/CE del Consiglio e 2001/16/CE relative all'interoperabilità del sistema ferroviario transeuropeo [COM(2002) 2 - C5-0045/2002 - 2002/0023(COD)];
A5-0441/2002, presentata dall'onorevole Savary sulla proposta di regolamento del Parlamento europeo e del Consiglio che istituisce un'Agenzia ferroviaria europea [COM(2002) 23 - C5-0046/2002 - 2002/0024(COD)]
Signor Presidente. onorevoli parlamentari, anzitutto debbo esprimere un sincero ringraziamento ai quattro relatori per l'eccellente lavoro svolto che ha permesso di giungere oggi in Assemblea con queste relazioni complessivamente positive, che vanno nella stessa direzione della proposta della Commissione e che corroborano l'impostazione che abbiamo scelto.
Ringrazio inoltre il Parlamento per avere acconsentito a trattare queste relazioni sotto forma di pacchetto unico, evitando la tentazione di spezzettarlo, eventualità che sarebbe certamente andata a detrimento del nostro comune obiettivo: dare finalmente vita a un vero spazio ferroviario europeo.
Onorevoli parlamentari, è questa la seconda fase di un processo che si prolunga nel tempo. Dopo l'entrata in vigore, il 15 marzo 2001, di tre direttive del pacchetto infrastrutture, che dovranno essere recepite negli ordinamenti nazionali a partire dal 15 marzo 2003, si rende ora necessario completare il quadro legislativo allo scopo di accelerare la costruzione di un vero spazio ferroviario europeo. In questo processo si iscrivono anche le quattro proposte in esame.
In primo luogo, parlerò della proposta di modifica della direttiva 91/440/CEE, tesa a estendere i diritti di accesso all'infrastruttura anche ai servizi di trasporto merci prestati all'interno degli Stati membri, nonché ad accelerare l'apertura del mercato. Il relatore Jarzembowski ha svolto un lavoro eccellente.
Onorevoli deputati, il Libro bianco sulla politica europea dei trasporti traccia un quadro allarmante dell'evolvere del trasporto merci su rotaia. Negli ultimi vent'anni, la quota di mercato di questo segmento - nell'ambito della ripartizione d'insieme del trasporto merci nell'Unione - si è ridotta della metà, scendendo dal 15 per cento del 1980 all'8 per cento del 1999. In questo lasso di tempo, la qualità del servizio erogato alla clientela non è migliorata e, in alcuni Stati membri, ha registrato addirittura un peggioramento. Si tratta pertanto di una questione della massima urgenza. A mio avviso, non è possibile attendere sino al 2008 per aprire alla concorrenza il trasporto internazionale di merci sulla totalità della rete europea.
Vanno presi in esame anche i trasporti nazionali. Per questa ragione, vengono proposte alcune modifiche in sostituzione del calendario e delle modalità di apertura previsti dalla direttiva 2001/12/CE, che varano senza ulteriori indugi l'apertura del trasporto merci nazionale e internazionale sulla totalità della rete. In pratica, questa apertura totale dei diritti di accesso nel settore merci sarebbe operativa entro il 2006, il che significherebbe anticipare di due anni tale apertura sulla totalità della rete.
Onorevoli parlamentari, la seconda proposta di direttiva riguarda, naturalmente, la sicurezza ferroviaria. Credo che la dimensione della sicurezza nei trasporti sia un tema che occupa, e preoccupa tutti noi, specie di questi tempi. Ringrazio anche l'onorevole Sterckx per il lavoro svolto.
Occorre garantire che l'integrazione della rete ferroviaria europea non si traduca in una diminuzione dei livelli massimi degli standard di sicurezza nei vari Stati dell'Unione. Al contempo, dobbiamo assicurarci che il varo di norme comuni eviti che, con la motivazione della sicurezza, il mercato si veda frammentato con discriminazioni nell'accesso alle reti. La costituzione di un mercato interno dei servizi ferroviari non sarebbe possibile senza il varo di norme di sicurezza comuni.
Analogamente, l'apertura dei mercati e la fine dei monopoli modificano sensibilmente un elemento fondamentale, ossia la ripartizione delle responsabilità in un ambito quale la sicurezza; pertanto si rende necessario definire un quadro improntato a coerenza, trasparenza e chiarezza, che eviti incertezze di sorta in questo ambito.
La direttiva sulla sicurezza si concentra su quattro punti: designazione di autorità nazionali preposte alla sicurezza, distinte dagli operatori, con competenze chiaramente definite; determinazione degli elementi essenziali dei sistemi di sicurezza in relazione al gestore delle infrastrutture e delle aziende ferroviarie e instaurazione di un meccanismo per la determinazione e adozione di obiettivi e metodi comuni di sicurezza - ruolo che spetta all'Agenzia ferroviaria -; instaurazione di un sistema comune per il rilascio, i contenuti e la validità dei certificati di sicurezza; infine, introduzione, analogamente ad altri settori, del principio di indipendenza delle indagini tecniche in caso di guasti o incidenti.
Passiamo ora alla terza proposta di direttiva. Creata la rete, garantito un livello di sicurezza comune con responsabilità chiaramente definite, occorre garantire anche l'interoperabilità del sistema. E' questa la ratio della modifica delle direttive 96/48/CE e 2001/16/CE sull'interoperabilità, per la quale è relatrice l'onorevole Ainardi.
Oltre agli adattamenti suggeriti dall'esperienza, occorre sostanzialmente saper garantire una coerenza fra l'ambito della rete in cui viene attuata la liberalizzazione dell'accesso e l'ambito della rete in cui vanno applicati gli standard di interoperabilità.
Parimenti, occorre inviare un segnale molto chiaro sulla necessità di una standardizzazione degli equipaggiamenti, allo scopo di contenere i costi. Sopprimere le frontiere amministrative non basta; per realizzare una rete ferroviaria europea occorre sopprimere anche le frontiere tecnologiche.
Esprimo la mia gratitudine per il lavoro svolto su un fascicolo estremamente tecnico e complesso, ma sul quale ancora una volta il Parlamento e il relatore forniscono un lavoro di eccellenza.
Passo infine alla quarta proposta, quella relativa alla creazione di un'Agenzia ferroviaria europea rispetto alla quale l'onorevole Savary ha svolto un lavoro davvero considerevole.
L'Agenzia rappresenta la chiave di volta con cui si chiude il cerchio, lo strumento che consentirà di progredire nell'ambito dell'interoperabilità, della sicurezza ferroviaria e, pertanto, dell'integrazione della rete ferroviaria europea.
Si tratta di un'Agenzia di supporto tecnico per la presa di decisioni, senza poteri autonomi, che rivolgerà alla Commissione pareri e raccomandazioni. I testi in questione verranno adottati dalla Commissione in base a una procedura di comitatologia, come avviene già oggi sulla tematica dell'interoperabilità.
I principali campi di attività dell'Agenzia saranno i seguenti: elaborazione tecnica dei testi previsti per la direttiva sulla sicurezza - obiettivi e metodi comuni di sicurezza - e per le direttive sull'interoperabilità; costituzione di una rete di autorità nazionali competenti in materia di sicurezza e interoperabilità; consulenza tecnica alla Commissione e alle autorità nazionali su specifici casi relativi alle norme di sicurezza.
Questa Agenzia, che avrà in organico di un centinaio di addetti, avrà il compito di intensificare i lavori sul fronte dell'armonizzazione tecnica dei sistemi ferroviari e sarà indipendente, anche se opererà in stretta cooperazione con gli esperti del settore.
Signor Presidente, per concludere, i testi proposti mirano, da un lato, a far evolvere tecnicamente quindici sistemi nazionali oggi incompatibili verso uno spazio ferroviario europeo integrato e competitivo; dall'altro, ad accelerare l'apertura del mercato dei trasporti di merci, allo scopo di consentire agli operatori di prestare un servizio efficiente ovunque si trovino. Si scommetta una volta per tutte su una ferrovia moderna, degna del XXI secolo, in grado di competere validamente con le altre modalità di trasporto.
Signor Presidente, signora Vicepresidente della Commissione, onorevoli colleghi, quella di oggi mi pare una giornata importante, anche se al momento non sono in molti qui ad ascoltare - e spero che la stampa riferirà di questa importante discussione -, dato che finalmente siamo sulla strada della creazione di un mercato interno nel settore ferroviario. Si tratta di un aspetto di importanza cruciale, trattandosi dell'unico mercato interno ancora da istituire nel settore dei trasporti. Ecco perché, signora Commissario, le nostre quattro relazioni esprimono un pieno assenso, in linea di principio, alle idee di fondo della Commissione. Tuttavia, poiché siamo un Parlamento indipendente e con funzioni di colegislatore, su queste quattro proposte della Commissione abbiamo presentato alcuni emendamenti di fondo. Spero che il Commissario potrà recepirli.
Perché abbiamo presentato emendamenti? Con i nostri emendamenti, abbiamo inteso accelerare la rivitalizzazione del settore ferroviario nell'Unione europea. Occorre creare le necessarie condizioni quadro al più presto: se non riusciremo a ridare slancio alle ferrovie, non riusciremo neppure a rispettare gli obiettivi della nostra politica europea dei trasporti - sanciti dal Libro bianco - entro il termine del 2010. Per quella data, vogliamo veder ripristinato l'equilibrio fra le varie modalità di trasporto; in pratica, ciò presuppone un aumento del trasporto di merci su rotaia anziché su gomma, e un aumento del trasporto ferroviario di passeggeri anziché su strada o in aeroplano.
L'ordine del giorno reca le dichiarazioni del Consiglio e della Commissione sull'Afghanistan, un anno dopo l'accordo di Bonn.
Do la parola al Ministro Yiannitsis, Presidente in carica del Consiglio
Signor Presidente, signor Commissario, onorevoli deputati, è passato un anno dalla firma dell'accordo di Bonn nel 2001 e, se guardiamo indietro e osserviamo ciò che è stato fatto e ciò che resta da fare per garantirne la piena applicazione, direi che l'accordo ha gettato le basi per un nuovo e moderno Stato afghano e vi sono motivi per provare una timida soddisfazione per i progressi compiuti finora.
In seguito all'istituzione di un'autorità e di un'amministrazione transitoria, è stata convocata una Loya Jirga d'emergenza che ha eletto il Presidente. Sono state istituite la commissione giudiziaria e la commissione indipendente per i diritti umani. E' stata creata la banca centrale, che ha introdotto una moneta nazionale. E' stato costituito un comitato per la stesura di un testo costituzionale in attesa che venga istituita un commissione a tale scopo. E' stata adottata una proposta relativa a un programma di sviluppo nazionale, che sarà utilizzato come guida per la ricostruzione e il miglioramento della situazione generale del paese. Il Presidente Karzai ha promulgato un decreto per la costituzione di un esercito nazionale afghano, un importante passo avanti verso l'autonomia afghana nel campo della sicurezza e della stabilità. Il 22 dicembre 2002 l'Afghanistan e i sei paesi limitrofi hanno firmato la dichiarazione di Kabul sulle relazioni di buon vicinato, con la quale si sono impegnati a non interferire nei rispettivi affari interni; ciò contribuirà in modo significativo a promuovere la pace e la stabilità nella regione. In termini generali, il Presidente Karzai e l'amministrazione transitoria afghana hanno conseguito risultati concreti e il processo di Bonn procede nella giusta direzione.
In occasione della Conferenza di Petersberg del 2 dicembre, è stato riaffermato l'impegno a sostenere l'accordo di Bonn sull'Afghanistan e ad imprimere nuovo slancio agli sforzi di ricostruzione del paese; è stata inoltre adottata una dichiarazione contenente un chiaro riferimento agli obiettivi e al calendario per l'applicazione del processo di Bonn, l'introduzione di una nuova costituzione e lo svolgimento di elezioni nel 2004.
Tuttavia, sia l'amministrazione transitoria afghana che la comunità internazionale hanno ancora molte sfide cui rispondere prima di tale data. Nel corso degli ultimi sei mesi sono state introdotte varie riforme, sono state eseguite alcune concrete opere di ricostruzione e in certa misura si è ripristinato l'equilibrio di poteri sia all'interno dell'amministrazione centrale che tra centro e regioni. E' necessario compiere progressi in questi settori al fine di infondere fiducia nella popolazione afghana, elemento fondamentale per garantire sostegno all'amministrazione. L'idea alla base dell'accordo di Bonn è che gli accordi transitori si basino su strutture tradizionali, locali, nazionali e religiose in Afghanistan. Occorre fare tutto il possibile per garantire una rappresentanza adeguata, conformemente alle norme introdotte dall'amministrazione centrale.
Di conseguenza, nel corso dei prossimi mesi l'amministrazione dovrà introdurre un ordine ancora maggiore, mettere un freno alle ostilità e migliorare il funzionamento delle istituzioni, perché altrimenti rischia di generare insoddisfazione tra la popolazione, che potrebbe voltarle spalle, di allentare i propri sforzi tesi a soddisfare le richieste della comunità internazionale e di compromettere le attività volte a realizzare gli obiettivi dell'accordo di Bonn. Per definizione, l'amministrazione è frammentata, con membri che provengono da ogni angolo del paese, motivo per cui è di vitale importanza che essa consolidi i propri sforzi e acceleri il processo di ricostruzione. Un modo per sostenere l'amministrazione centrale è garantire che tutti gli aiuti vengano distribuiti per suo tramite; ciò le consentirà di affermare la propria autorità nell'intero territorio del paese e assicurarne il riconoscimento da parte dei paesi vicini e dei capi locali.
La sicurezza continua ad essere una priorità e riteniamo che tutti i gruppi afghani debbano essere incoraggiati a risolvere i loro contrasti in modo pacifico. Condividiamo il parere del popolo afghano, secondo cui, finché sussiste uno stato di insicurezza, non si può raggiungere il livello di progresso sperato. Anche la ricostruzione dell'economia del paese è una priorità. Le autorità afghane devono collaborare con il Fondo monetario internazionale e introdurre un quadro macroeconomico e monetario efficace e coeso, che permetta di promuovere uno sviluppo economico stabile e di investire i contributi dei donatori. In questo contesto, dobbiamo incoraggiare i donatori di Tokyo a rendere disponibili i fondi promessi, attraverso il bilancio d'investimento nazionale presentato dall'amministrazione afghana.
Naturalmente, gli aiuti comunitari continueranno ad essere forniti all'Afghanistan alle condizioni dettate dai principi e dai valori fondamentali cui aderiamo in quanto membri della società occidentale. Le nostre condizioni sono tese a raggiungere gli obiettivi dell'accordo di Bonn e, per estensione, a garantire che tutte le parti in Afghanistan rispettino la procedura istituita per raggiungere la pace, un governo rappresentativo e la stabilità, punire i terroristi e porre fine alla produzione e al traffico di droghe illecite. Gli aiuti comunitari devono mirare a ricostruire una nazione stabile, migliorare la disponibilità alimentare e sostenere il ritorno di profughi e rifugiati.
Se non si rafforzano i valori democratici, il pluralismo e il rispetto dei diritti umani, compresi i diritti delle donne, non si potrà verificare alcuno sviluppo sociale o politico in Afghanistan. Stiamo incoraggiando l'amministrazione transitoria afghana, in stretta consultazione con la comunità internazionale, a definire parametri comparativi verificabili e calendari per garantire la piena applicazione dell'accordo di Bonn. Il Consiglio ha già espresso il suo apprezzamento per il ruolo assunto dalla Turchia alla guida della forza di pace internazionale e si compiace che Germania e Paesi Bassi abbiano accettato di rilevare il comando dell'ISAF nei prossimi sei mesi: auguriamo loro ogni successo in questa difficile missione.
Vorrei ribadire l'impegno dell'Unione europea, in cooperazione con le Nazioni Unite, ad aiutare l'Afghanistan a debellare la produzione e il traffico di droghe illecite, tramite la rapida realizzazione di programmi di ricostruzione, anche nelle zone in cui si coltiva il papavero, lo sviluppo di istituzioni giudiziarie e l'offerta di mezzi di sostentamento migliori e alternativi alla popolazione locale.
Per diventare uno Stato moderno, l'Afghanistan deve migliorare la sicurezza e introdurre riforme nei settori amministrativo, giudiziario, finanziario e sociale. Accogliamo con favore l'istituzione di un comitato incaricato della stesura di un testo costituzionale che modernizzi il sistema giudiziario e garantisca la tutela dei diritti umani. Tuttavia, rileviamo che la commissione per la pubblica amministrazione non è ancora pienamente operativa. L'Unione europea si è impegnata ad assistere il lavoro di questi organismi. La commissione giudiziaria dev'essere rafforzata per poter migliorare il sistema procedurale. In questo contesto, ci congratuliamo per il contributo dell'Italia, che lo scorso dicembre ha organizzato a Roma la conferenza sull'ordinamento giuridico afghano. E' necessario definire calendari e parametri comparativi per garantire l'applicazione delle disposizioni dell'accordo di Bonn. Avviare i lavori del comitato per la stesura del testo costituzionale e adottare la legislazione elettorale per permettere lo svolgimento delle elezioni nel giugno 2004 sono priorità immediate e la Presidenza continuerà a seguirne gli sviluppi da vicino tramite il Rappresentante speciale dell'Unione europea in Afghanistan.
Il 2003 sarà un anno cruciale per l'Afghanistan e probabilmente deciderà la futura configurazione del paese. Durante il 2003 il Presidente Karzai dovrà far approvare le riforme necessarie per una rapida ricostruzione, ridurre il potere dei leader locali, redigere una costituzione moderna e funzionante, basata sui principi della sana amministrazione, convocare una Loya Jirga costituente e avviare i preparativi per le elezioni del 2004, in modo che il popolo afghano possa realizzare il suo desiderio di pace e progresso in Afghanistan e determinare il proprio futuro, libero dalla violenza e dalla paura. Abbiamo confermato il costante impegno dell'Unione europea a fornire un contributo sostanziale per la ricostruzione dell'Afghanistan.
Infine, vorrei rammentare che, nelle sue conclusioni del 4 dicembre, il Consiglio ha invitato l'Alto rappresentante e il Rappresentante speciale dell'Unione europea, signor Vendrell, a seguire da vicino l'attuazione degli impegni di Petersberg e, in collaborazione con la Commissione, a formulare raccomandazioni per le azioni future che l'Unione europea può intraprendere a sostegno dell'amministrazione transitoria afghana.
Signor Presidente, accolgo con grande favore, insieme con il Presidente in carica del Consiglio Yiannitsis, questa occasione di discutere i progressi compiuti in Afghanistan nel corso dell'ultimo anno. Come ho detto alla commissione per gli affari esteri in dicembre, sotto vari aspetti i cambiamenti sono stati drastici e offrono la reale possibilità di costruire una democrazia stabile. Tuttavia, il periodo è critico; come ha giustamente rilevato il ministro, esiste uno stretto spiraglio di opportunità che dobbiamo sfruttare. Se il Presidente Karzai e il suo governo non riescono a rafforzare la loro posizione in tutto il paese, questi progressi iniziali rischiano di andare perduti.
Tuttavia, prima di passare alle sfide fondamentali cui occorre rispondere, vorrei soffermarmi sui successi del 2002, successi ottenuti in circostanze estremamente difficili.
Soltanto un anno fa si è svolta a Tokyo una conferenza di donatori, i quali si sono impegnati a fornire oltre 1,8 miliardi di dollari nel 2002. Molto è stato fatto in Afghanistan. Durante l'estate, il Presidente Karzai è stato eletto da una Loya Jirga d'emergenza a capo dell'autorità transitoria afghana; sono state istituite commissioni costituzionali e giudiziarie; è stata introdotta una nuova moneta e il processo di risanamento e ricostruzione è in corso di svolgimento, con una leadership sempre più risoluta da parte del governo afghano.
La comunità internazionale non solo ha rispettato gli impegni assunti a Tokyo, ma, considerati i problemi incontrati in passato, ha anche garantito una notevole velocità negli esborsi.
I risultati ottenuti dall'Unione europea e dalla Commissione europea sono, penso si possa dire in tutta onestà, particolarmente impressionanti. All'inizio di dicembre erano stati erogati 755 milioni di euro su un impegno totale dell'Unione europea di oltre 830 milioni. La Commissione ha svolto un ruolo guida nel coordinare gli sforzi dell'Unione europea e ha partecipato attivamente all'avvio di un dialogo strategico sull'Afghanistan con gli Stati Uniti e gli altri paesi del G8.
Devo dire che sono molto orgoglioso della qualità del programma di assistenza della Commissione e della velocità alla quale viene realizzato. E' un ottimo esempio di combinazione riuscita tra assistenza immediata e interventi di recupero, ed è stato un buon banco di prova per la riforma della gestione del servizio esterno. E' inoltre giusto rendere omaggio all'ottimo staff di cui disponiamo presso l'ufficio della Commissione europea aperto di recente a Kabul.
Vorrei altresì rendere omaggio al Rappresentante speciale, che svolge un compito estremamente impegnativo con grande cognizione e competenza.
In termini più concreti, il nostro programma di sviluppo per oltre 205 milioni di euro nel 2002, ha contribuito a finanziare: in primo luogo, il funzionamento di 238 presidi sanitari e di oltre 450 scuole elementari nell'ambito della campagna 'Ritorno a scuola?, condotta dal governo nel 2002; in secondo luogo, le operazioni di sminamento e di trattamento di ordigni inesplosi su un territorio di oltre 8 000 chilometri quadrati; in terzo luogo, il ritorno di circa 17 000 dipendenti del settore pubblico, compreso il ritorno in servizio di oltre 2 000 insegnanti e 2 000 infermieri e medici; in quarto luogo, la creazione di posti di lavoro. Tramite i nostri programmi di recupero rurale e di risanamento urbano, solo quest'anno stiamo finanziando le retribuzioni di oltre 3 000 lavoratori, e non va dimenticata la ricostruzione di infrastrutture. La Commissione, insieme con il governo svedese e il Pakistan, ha già avviato il progetto di risanamento urgente e di ricostruzione della strada Kabul-Jalalabad-Torkham e le opere di ricostruzione vera e propria cominceranno il prossimo anno.
Inoltre, i nostri aiuti umanitari hanno contribuito a finanziare il ritorno in Afghanistan di oltre 1,8 milioni di profughi. Oltre 70 milioni di euro sono stati spesi dall'ECHO nel 2002.
Ciò significa che la spesa totale in Afghanistan nel corso degli ultimi dodici mesi, ossia la spesa approvata dal Parlamento, è ora pari a 275 milioni di euro. Credo che nessuno possa affermare che non abbiamo svolto o che non stiamo svolgendo appieno il nostro ruolo nella ricostruzione dell'Afghanistan.
Nel 2003 la sfida sarà consolidare questi progressi iniziali. La Commissione continuerà a svolgere un ruolo guida. Prevediamo una spesa totale di circa 185 milioni di euro in assistenza allo sviluppo; al tempo stesso proseguirà l'assistenza umanitaria fornita dall'ECHO, per un importo compreso tra 45 e 55 milioni di euro. Ciò significa che, secondo le stime attuali, quest'anno spenderemo in Afghanistan tra 230 e 240 milioni di euro. Si rammenterà che a Tokyo ho impegnato, a nome della Commissione, 1 miliardo di euro per un periodo di cinque anni a titolo di assistenza alla ricostruzione. Tale cifra non comprende l'assistenza umanitaria che ho appena menzionato; pertanto, il contributo totale della Commissione europea per la ricostruzione dell'Afghanistan, rappresentato da denaro dei contribuenti e senza contare i contributi degli Stati membri, sarà ben superiore a 1 miliardo di euro. In passato si è talvolta fatta dell'ironia su attività di questo genere, riguardanti il rafforzamento di una nazione o interventi sociali. Francamente, a posteriori, ritengo che, se avessimo fatto di più in tal senso durante gli anni '80 e '90, ora non avremmo i problemi recentemente emersi in Afghanistan.
Il successo nel 2003 dipenderà da tre questioni fondamentali. In primo luogo, la necessità di migliorare la sicurezza interna. In secondo luogo, la necessità di garantire il pieno rispetto dei diritti umani, compresi quelli delle donne e delle minoranze. L'anno scorso, quando mi sono recato a Kabul, una delle visite più toccanti è stata presso una scuola in quella strana area distrutta dalle bombe che è la zona a sud e a ovest di Kabul, dove giovani donne tornate a scuola per la prima volta dopo sei anni sedevano in classi prive di lavagne, senza libri di testo, e seguivano una lezione di fisica. Devo dire che l'impegno e la dedizione dello staff, e di quelle giovani donne, mi hanno colpito profondamente: chiunque abbia mai pensato che fosse giusto rimanere in disparte e consentire al regime dei talebani di continuare all'infinito, forse sarebbe dovuto essere presente in tale occasione. La terza questione fondamentale è la necessità di un impegno costante e a lungo termine da parte dei donatori e di un loro coordinamento efficace. Il tema del coordinamento è stato illustrato molto bene dai parlamentari europei e, se mi è consentito, dirò di più al riguardo tra poco. La sicurezza interna è critica non solo per il futuro dell'Afghanistan, ma anche per la fornitura degli aiuti. Gli operatori umanitari devono poter lavorare senza temere ritorsioni. In questo contesto, vorrei esprimere la mia forte preoccupazione per la morte di un operatore e il grave ferimento di altri due a Kabul appena prima di Natale. Penso che a volte sottovalutiamo il coraggio e l'impegno richiesti agli operatori umanitari che lavorano in questo genere di situazioni.
L'ordine del giorno reca la relazione (A5-0421/2002), presentata dall'onorevole Helmuth Markov a nome della commissione per i problemi economici e monetari, sulle attività della Banca europea per la ricostruzione e lo sviluppo (BERS) [(2002/2095(INI)].
Signor Presidente, signor Lemierre, onorevoli colleghi, vorrei esordire porgendo al signor Lemierre e ai suoi colleghi il benvenuto nel Parlamento europeo, e cogliere l'occasione per esprimere i miei più sentiti ringraziamenti a loro e al personale della banca per la collaborazione eccezionalmente proficua che siamo stati in grado di creare durante la preparazione della presente relazione. La BERS mi ha risposto con grande apertura e disponibilità a collaborare, rendendo così il mio lavoro per questa relazione interessante e, nel contempo, ricco di spunti. Ho avuto modo di partecipare a molte discussioni con rappresentanti della banca, come pure con agenzie responsabili dei progetti in vari paesi, che mi hanno fornito un quadro dettagliato delle attività della banca, dei suoi problemi e dei suoi successi, ma anche, per quanto pochi, dei suoi insuccessi.
La BERS è l'unica, tra le banche che si occupano di sviluppo, ad avere un mandato politico. Conformemente a tale mandato, il suo obiettivo è quello di promuovere la transizione verso economie aperte e orientate al mercato, nonché di incoraggiare l'iniziativa privata e imprenditoriale nei paesi dell'Europa centrale ed orientale e degli Stati della CSI impegnati ad attuare i principi della democrazia pluripartitica, del pluralismo e di un'economia di mercato. Rientra anche nel mandato politico della banca la promozione, in tutte le sue attività, di uno sviluppo sostenibile e rispettoso dell'ambiente. A mio giudizio, orientamenti politici che guidino le attività delle altre banche di sviluppo sarebbero anch'essi auspicabili. Avendone esaminato le attività, possiamo confermare che la BERS assolve correttamente il suo attuale mandato.
Nella scelta dei progetti da finanziare, la BERS preferisce partecipare a progetti piccoli e medi, anziché promuovere progetti di prestigio su vasta scala. Essa dimostra, con il suo impegno, grande disponibilità ad assumere rischi per progetti che altre banche reputano troppo rischiosi, ma non ricerca sistematicamente la sicurezza delle garanzie di Stato. Le sue attività sono, tra l'altro, prevalentemente incentrate sullo sviluppo delle piccole e medie imprese, contesto nel quale meritano soprattutto di essere citati i suoi progetti di microfinanziamento. La sua grande disponibilità ad assumere rischi, nondimeno, non va a discapito di una sana gestione delle attività, come si desume dal fatto che ha sempre ottenuto la massima valutazione (AAA) dalle corrispondenti agenzie internazionali.
In veste di relatore, vorrei formulare una serie di raccomandazioni alla banca, fermo restando il giudizio complessivamente positivo sul suo operato. Sebbene le sue attività siano prevalentemente incentrate sulla promozione della transizione dell'impresa pubblica e privata, indubbiamente i suoi interventi generano effetti macroeconomici. Per questo motivo, un'analisi delle sue attività dovrebbe includere dati economici, cosa non avvenuta sinora. Penso in particolar modo a fattori quali l'andamento dell'occupazione, gli stipendi e i salari, la produttività, il volume d'affari delle aziende, eccetera. Ciò permetterà di procedere a confronti tra le regioni in cui la BERS opera e quelle in cui essa non interviene, in maniera da poter valutare l'influenza delle attività della BERS sullo sviluppo macroeconomico.
In tale contesto, uno degli scopi dichiarati delle attività della BERS dovrebbe altresì essere il conseguimento di effetti sinergici. Essa dovrebbe perseguire un approccio integrato, volto a contribuire a far sì che tutte le catene a valore aggiunto in una regione siano in grado di offrire il proprio apporto per la promozione dei flussi economici e sociali regionali, favorendo dunque uno sviluppo sostenibile che, come già ricordato, è uno dei compiti definiti nel mandato della banca.
A mio parere, è anche importante incoraggiare la BERS a personalizzare le proprie politiche in base alle situazioni locali. Ogni paese in cui essa opera ha preso decisioni diverse in merito alle proprie strutture economiche nell'ambito del processo di trasformazione, soprattutto per quanto concerne la ripartizione tra settore pubblico e privato. La BERS, pertanto, non dovrebbe cercare di operare nello stesso modo in ogni paese. Se la banca dovesse ergersi a promotrice dell'ultraliberismo e prefiggersi come unica finalità la promozione della privatizzazione e della liberalizzazione incontrollata, il suo mandato politico risulterebbe interpretato in modo non corretto. Sicuramente non è così che si comporta, ma desidero sottolineare che tale rischio va controllato sin dall'inizio.
La mia relazione è una prima assoluta per il Parlamento europeo, poiché è la prima volta che le attività della BERS sono state esaminate e valutate da quest'Aula. Così colmiamo una lacuna che ha contraddistinto la BERS rispetto ad altre banche, come la BEI, la cui attività da anni viene valutata dal Parlamento europeo. In futuro, all'Aula verrà sottoposta una relazione sulla BERS ogni due anni. Ritengo che, con questa relazione di iniziativa, sia stata posta la prima pietra per una cooperazione proficua e continua tra la banca e il Parlamento europeo.
Signor Presidente, vorrei in primo luogo complimentarmi con l'onorevole Markov per la sua relazione sulle attività della Banca europea per la ricostruzione e lo sviluppo (BERS).
A nostro giudizio, la relazione illustra in modo accurato la natura del mandato della banca e delle sue attività identificando tre caratteristiche peculiari che la sola BERS possiede. In primo luogo, la banca ha un mandato sia politico che economico. In secondo luogo, essa ha attuato una politica di condizionalità, politica che in particolare ha interessato il coinvolgimento della banca nelle questioni ambientali, come ha ricordato l'onorevole Markov. Da ultimo, la BERS è impegnata sia sul fronte dell'addizionalità che su quello della redditività dei fondi messi a disposizione, il che le impone di assumere rischi che gli operatori privati non correrebbero.
L'approccio pragmatico della BERS conferisce inoltre all'interpretazione del suo mandato caratteristiche splendidamente descritte nella relazione, pragmatismo che ha consentito alla banca di risolvere una serie di potenziali contraddizioni adeguando il suo quadro politico ed economico in modo che aderisse alla fase di sviluppo economico, culturale e sociale raggiunta da ciascun paese, permettendo inoltre alla banca di rivalutare le sue priorità operative e, gradualmente, di integrare in dette priorità la promozione delle piccole e medie imprese o degli istituti finanziari locali. E' stato altresì migliorato il sostegno agli investitori internazionali strategici.
Questo stesso approccio pragmatico ha consentito alla banca, con il sostegno dei suoi azionisti, di intervenire su alcuni dei limiti del suo mandato. Per esempio, nell'ambito della sua strategia generale, ora si attribuisce maggiore importanza alla riforma del quadro normativo e all'efficienza con la quale viene attuato da amministrazioni locali e autorità giudiziarie.
La relazione dell'onorevole Markov suggerisce anche, giustamente, di porre un maggior accento su alcuni aspetti di tale approccio pragmatico. Un esempio potrebbe essere rappresentato da una valutazione più attenta degli aspetti sociali e politici della riorganizzazione del settore produttivo. Un altro è dato dal riferimento ad un ruolo più attivo nello sviluppo sostenibile del settore energetico. Un ulteriore esempio è il riferimento al rafforzamento delle attività della banca a livello comunale.
A questo punto, vorrei dire qualche parola a proposito del rapporto tra l'Unione e la banca. In primo luogo, si tratta di un rapporto assolutamente innovativo a livello istituzionale, poiché la BERS è l'unico istituto internazionale del quale la Commissione europea sia azionista, cosa particolarmente evidente nel Consiglio dei governatori. Insieme, gli Stati membri e le Istituzioni dell'Unione rappresentano la maggioranza al momento del voto.
La cooperazione tra la Comunità e la banca è un'altra caratteristica significativa che si è notevolmente sviluppata. Ritengo che al momento attuale tale cooperazione sia estremamente stretta e che assuma forme diverse. In particolare, si è rafforzata attraverso il coinvolgimento attivo della banca nella strategia di preadesione. Ormai è saldamente costituita una rete di rapporti di lavoro tra i servizi della Commissione e la BERS, il che ha comportato un incremento significativo nella quota del bilancio comunitario destinata al sostegno o al cofinanziamento dei progetti della banca. All'inizio degli anni '90, si stimava che tale contributo ammontasse a circa 40 milioni di euro. Negli ultimi anni, invece, è aumentato raggiungendo un importo medio annuo di 300 milioni di euro.
Infine, dal punto di vista delle priorità politiche, la cooperazione con la BERS è sicuramente motivo di soddisfazione. Essa ci ha consentito di contare su due elementi fondamentali, per i quali siamo debitori alla banca, o di utilizzarli in maniera da migliorare le politiche europee. Il primo è rappresentato dalla competenza della banca nella regione, competenza maturata grazie alla sua profonda conoscenza della situazione attuale nei paesi in questione. Il secondo è rappresentato dalla pratica di condizionalità della banca, che spesso ha consentito di sfruttare il coinvolgimento della banca per promuovere il rispetto delle norme europee, come è stato il caso per l'ambiente.
In conclusione, vorrei semplicemente sottolineare che, sulla base di tali risultati, pare che il rapporto tra l'Unione e la banca sia destinato a diventare ancor più stretto in tutti i paesi. Ovviamente vi è margine di manovra per un ulteriore sviluppo delle attività della banca in Russia, in altri Stati della CSI e nei Balcani. Parrebbe anche che vi sia margine di manovra per un ulteriore suo coinvolgimento nei paesi candidati dopo l'adesione. A tale riguardo, avalliamo il punto di vista espresso nella relazione dell'onorevole Markov. Sicuramente crediamo che sarebbe sensato portare avanti una cooperazione attiva con la BERS dopo l'allargamento, pur operando anche con il nostro partner naturale, ovvero la Banca europea per gli investimenti. Ciò ci consentirà di continuare a beneficiare dell'esperienza della BERS dopo l'allargamento. E' superfluo aggiungere che il livello di cooperazione e i relativi tempi dipenderanno dalla capacità della BERS di rispondere ai fabbisogni effettivi individuati nell'area.
Sono particolarmente lieto, oggi, di porgere il benvenuto al Presidente della BERS in un'occasione in cui, come ha sottolineato il relatore, si tiene per la prima volta un incontro e un dialogo in questi termini tra la BERS e il Parlamento.
Signor Presidente, innanzi tutto vorrei ringraziare il Parlamento europeo, la commissione per i problemi economici e monetari e, più specificamente, l'onorevole Markov per l'attenzione dedicata alla BERS. Come lei ha ricordato, questa è una prima assoluta ed è molto importante per l'istituzione che ho l'onore di presiedere.
Ciò mi porta a quattro brevi e semplici commenti, poiché la relazione dell'onorevole Markov e le proposte del Commissario Solbes Mira hanno già chiarito tutto al Parlamento.
Il primo commento riguarda l'istituzione in sé. La BERS è un'istituzione nuova, in primo luogo perché è recente e giovane; ha conseguito alcuni successi, ma si è anche scontrata con alcuni insuccessi, e cerca sempre di imparare. Si tratta di un'istituzione in cui l'Unione europea e i suoi Stati membri rappresentano un'ampia maggioranza tra i paesi che gestiscono la banca e molti paesi extracomunitari (Stati Uniti, Canada, Giappone, Australia, Nuova Zelanda, Messico, Egitto, Israele e Turchia, solo per citarne alcuni). Stiamo parlando di un'istituzione in cui l'Europa svolge un ruolo di primissimo piano con molti partner. Ma qual è l'elemento essenziale che li lega? Ebbene, a mio parere sono due.
In primo luogo, un impegno estremamente risoluto per assicurare la transizione ad est, un impegno per noi tutti. L'abbiamo visto quando la nostra strategia è stata aggiornata per i prossimi anni, con l'impegno assunto dai paesi extracomunitari di sostenere, in futuro, il processo di transizione nella regione, Europa centrale inclusa. Il secondo elemento è rappresentato dai principi richiamati dall'onorevole Markov: finanziamento congiunto con il settore privato, capacità di assumere rischi per incoraggiare il settore privato a promuovere l'economia di mercato e, nel contempo, astensione da ogni forma di concorrenza con il settore privato. Tali principi di addizionalità, condizionalità e impatto sulla transizione sono i reali fondamenti del nostro istituto. E devo anche citare una terza dimensione, poc'anzi rammentata dall'onorevole Markov, che è la dimensione politica. La BERS ha un mandato politico: siamo incaricati di assicurare il progresso dell'economia di mercato, ma anche della democrazia, il che ci porta, a seguito di dibattiti interni in seno al Consiglio dei governatori, le cui conclusioni sono rese pubbliche, a prendere decisioni come la riduzione e la semisospensione dei nostri contributi a paesi quali Bielorussia e Turkmenistan.
Il mio secondo commento riguarda l'esperienza acquisita e la strategia, come ricordava l'onorevole Markov. Attualmente, la BERS sta raggiungendo livelli elevati di assistenza. Lo scorso anno abbiamo investito 3,9 miliardi di euro, il massimo importo di aiuti mai registrato dalla banca. In un arco di circa dieci anni, abbiamo contribuito a catalizzare 70-80 miliardi di euro di investimenti ad est, che rappresentano una quota estremamente elevata del flusso di investimenti nella regione, e stiamo anche attuando la strategia adottata dagli azionisti della banca, vale a dire lo sviluppo ad est.
In Europa centrale il nostro impegno resta saldo. Per ovvie ragioni, voi siete perfettamente a conoscenza della situazione in quella regione, e io ho avuto l'opportunità di discuterne diffusamente con il Commissario Solbes Mira; occorrono indubbiamente investimenti e, in particolare, solo un ingente volume di investimenti può consentire di ridurre la pressione di bilancio. Ciò, come è ovvio, è importante per la BERS, poiché essa si concentra su obiettivi prioritari quali il finanziamento delle PMI, il finanziamento delle imprese medie, la riorganizzazione industriale e lo sviluppo regionale. Naturalmente, ci consideriamo in larga misura come un'agenzia per l'attuazione di progetti per la Commissione e l'Unione europea, e stiamo attualmente sviluppando le nostre attività nell'area sudorientale (Balcani, Caucaso, Ucraina, Romania, Bulgaria e, soprattutto, Russia).
Per quanto concerne la strategia, sempre nell'ambito di questo mio secondo commento, vorrei soffermarmi sull'importanza che attribuiamo allo sviluppo delle piccole imprese, delle microimprese e delle PMI.
Dichiaro ripresa la sessione del Parlamento europeo, interrotta il 16 gennaio 2003
Signor Presidente, vorrei sapere se in Parlamento è stato introdotto un codice sull'abbigliamento. Mi riferisco ad un episodio avvenuto ieri durante un'audizione riguardante la direttiva sulle acquisizioni. Il presidente dell'audizione, l'onorevole Gargani, ha chiesto ai funzionari di controllare che tutti i partecipanti indossassero la giacca per rispetto agli esperti presenti, per citare la sua espressione. Poiché il mio assistente non aveva la giacca né la cravatta, è stato obbligato ad uscire e non ha quindi potuto svolgere il suo lavoro, cosa che mi ha molto infastidito.
Vorrei quindi sapere se per caso è stata introdotta una nuova prassi. Per sua informazione, le faccio notare che in questo momento non indosso né camicia, né cravatta, né giacca. Anzi, poiché vesto un paio di jeans, le chiedo: ho il permesso di restare in Aula come deputato al Parlamento europeo?
Onorevole Blak, indagherò su quanto è successo. Prendo nota del suo disappunto riguardo al suo assistente.
Per il resto, lei è il benvenuto a restare, ma dopo la seduta sarei lieto di consigliarle un buon sarto.
L'ordine del giorno reca la dichiarazione dell'Alto rappresentante per la politica estera e di sicurezza comune sulla situazione in Iraq.
(Al centro e a sinistra, alcuni deputati mostrano cartelli recanti le scritte 'No alla guerra? e 'Sì alla vecchia Europa?)
Signor Presidente, onorevoli deputati, come sempre, è un grande onore per me partecipare a una seduta plenaria del Parlamento europeo. Ma pur essendo un momento di grande soddisfazione, devo confessarvi che in questo periodo sono davvero preoccupato.
Signor Solana, mi scusi se interrompo la sua introduzione. Onorevoli colleghi, penso che abbiate fatto capire la vostra opinione. Vi sarei grato se adesso voleste abbassare i cartelli in modo che possiamo procedere con la discussione.
Signor Presidente, onorevoli parlamentari, come vi stavo dicendo, è sempre un piacere trovarmi qui con voi, ma oggi nutro una grande preoccupazione.
La situazione internazionale non è buona ed è giunto il momento di discutere in quest'Aula come affrontare ed eventualmente risolvere, in una prospettiva europea, le questioni più scottanti sulla scena mondiale.
Ho visto i cartelli che alcuni membri del Parlamento hanno esposto, in modo inequivocabile, e vorrei dirvi che purtroppo, ma da un altro punto di vista fortunatamente, io rappresento un'Europa vecchia, non solo per la mia età, ma anche per l'affetto che nutro per tutto ciò che rappresentano l'Europa di ieri, l'Europa di oggi e l'Europa di domani.
Signor Presidente, non pensi che sia troppo vecchio, continuerò a lavorare e a tormentarvi ancora per anni.
Signor Presidente, se mi è consentito, oggi pomeriggio nel breve tempo a mia disposizione vorrei analizzare con voi quattro o cinque punti che mi sembrano fondamentali per avere una visione globale della situazione internazionale. Il primo, naturalmente, è il problema dell'Iraq. Ma mi piacerebbe anche approfittare di questa occasione per discutere con voi, seppur brevemente, della situazione in Medio Oriente in un giorno così importante, il giorno successivo alle elezioni in Israele. Considerata poi la drammatica situazione che stiamo vivendo, mi sembrerebbe fuori luogo non affrontare con voi la questione della Corea del Nord, e infine vorrei concludere con una brevissima riflessione sulle operazioni che l'Unione europea sta progettando per inviare un contingente nell'antica Repubblica jugoslava di Macedonia.
Comincio dal primo punto, la situazione in Iraq. Come sapete, questa settimana, iniziata con il Consiglio 'Affari generali?, e la prossima, saranno due settimane di enorme importanza per la ricerca di una soluzione alla crisi dell'Iraq. Lunedì mattina, per la prima volta, ha avuto luogo a Bruxelles una procedura di concertazione a livello ministeriale, ai sensi dell'articolo 19 del Trattato UE, tra la Presidenza, la troika e i membri dell'Unione europea in seno al Consiglio di sicurezza delle Nazioni Unite. Non era mai successo nulla di simile prima d'ora: si erano svolte molte riunioni di concertazione a New York, ma nessuna riunione a livello ministeriale si era mai tenuta qui a Bruxelles tra i due membri permanenti e i due non permanenti del Consiglio di sicurezza, la Presidenza, il Commissario Patten e il sottoscritto.
Tengo a riferirvi molto brevemente che in occasione del suddetto incontro si è registrato un consenso generale su almeno quattro punti fondamentali che l'Unione europea è intenzionata a difendere a ogni forum. Vorrei ora riprendere questi quattro punti, pur sapendo che li conoscete molto bene. Primo: tutti auspichiamo che l'Iraq si liberi delle armi di distruzione di massa, e su questo deve esserci un accordo generale di tutti gli europei. Uno dei problemi più gravi che dovremo affrontare nel corso di questo secolo sarà senza dubbio la proliferazione di armi di distruzione di massa. Noi europei non possiamo certo rimanere indifferenti, perché si tratta di un problema molto serio a cui bisogna trovare soluzione. Pertanto l'obiettivo di ottenere con ogni mezzo, nell'ambito delle risoluzioni del Consiglio di sicurezza, che Baghdad elimini tutte le armi di distruzione di massa deve costituire una priorità per l'Unione europea.
Il secondo punto importante è la responsabilità dell'Iraq a collaborare in modo attivo con gli ispettori. Conoscete bene i rapporti che tanto Blix come El Baradei hanno presentato qualche giorno fa al Consiglio di sicurezza, e avete potuto vederli di persona, dal momento che il Presidente del Parlamento europeo ieri ha avuto modo di parlare con i due ispettori capo, in videoconferenza da New York. Anch'io ho avuto occasione di parlare con loro in seguito, pertanto non insisterò su questo perché sono sicuro che la Presidenza vi ha informati in maniera chiara.
Mi sembra fondamentale sottolineare il terzo punto: dobbiamo dare tutto l'appoggio necessario agli ispettori, che sono gli occhi e le orecchie della comunità internazionale. Se riusciranno a convincere il Consiglio di sicurezza sono sicuro che il Consiglio di sicurezza saprà convincere anche l'opinione pubblica in merito all'attuale situazione a Baghdad. Pertanto, qualunque siano le richieste implicite o esplicite, insisto, implicite o esplicite, che gli ispettori presenteranno ai membri del Consiglio di sicurezza, ritengo che l'Europa dovrebbe aiutarli. Fondamentalmente le richieste che gli ispettori potrebbero presentarci sono di tre tipi. Innanzi tutto potrebbero sollecitare il potenziamento dei mezzi a disposizione, chiedendo più ispettori o più mezzi logistici; in secondo luogo potrebbero aver bisogno di più tempo e infine potrebbero richiedere ulteriori informazioni o più intelligence. Ritengo che la comunità internazionale dovrebbe rispondere in modo positivo alle richieste degli ispettori, vale a dire offrendo loro le risorse, il tempo e l'intelligence necessari.
Il quarto punto, che ritengo essenziale e che deve essere difeso dagli europei, riguarda il fatto che l'intero processo relativo alla proliferazione di armi di distruzione di massa, e più in particolare la questione dell'Iraq, deve rimanere nell'ambito del Consiglio di sicurezza delle Nazioni Unite. La questione deve essere affrontata sotto l'egida delle Nazioni Unite, che costituiscono l'Istituzione in grado di dare legittimità a qualunque azione in merito.
Fame nel mondo ed eliminazione delle barriere commerciali con i paesi più poveri del mondo
L'ordine del giorno reca la dichiarazione della Commissione sulla fame nel mondo e l'eliminazione delle barriere commerciali con i paesi più poveri del mondo
Signor Presidente, sono molto dispiaciuta per l'assenza del Commissario. Credo che potremmo modificare i nostri programmi in modo che sia lo stesso Commissario Nielson a leggere il testo da adottare, nonché a seguire fino alla fine gli accordi raggiunti nella risoluzione comune. Andremmo così ben oltre il puro ambito delle parole.
Credo che siamo tutti d'accordo sul fatto che la terribile piaga della fame nel mondo getti discredito su chi avrebbe il potere di eliminarla. In questo senso le cifre sono alquanto eloquenti e note a tutti, ma credo che valga la pena ripeterle. Oserei infatti dire che, mentre noi siamo tra i pochi fortunati che vivono agiatamente nella società dell'opulenza, nel mondo ogni ora 900 persone muoiono di fame e 800 milioni di individui, tra cui 300 milioni di bambini, non dispongono di alimenti sufficienti.
Il peggio è che tali cifre non accennano a diminuire e che l'obiettivo, non eccessivamente ambizioso, di dimezzare il numero di persone che soffrono di malnutrizione entro il 2015, come stabilito nel 1996 dal Vertice mondiale per l'alimentazione e riaffermato nella Dichiarazione del Millennio, è ben lungi dall'essere raggiunto, nonostante i notevoli sforzi compiuti da molti paesi per ridurre la povertà e migliorare la sicurezza alimentare.
La realtà rispecchiata da queste cifre, alle quali bisogna aggiungere gli effetti della malnutrizione e il loro impatto negativo sullo sviluppo dei popoli, sono la prova inconfutabile che il tempo delle parole, delle grandi dichiarazioni, è ormai finito. La fame non può attendere. E' ormai giunta l'ora di fare un salto di qualità nell'ambito della strategia da seguire per porre fine a questa piaga, andando alla radice stessa del problema per affrontare le cause strutturali della fame nel mondo.
Andare alla radice del problema, superando l'emergenza del momento, significa fare dello sviluppo umano una priorità. E' quindi necessario perseguire un duplice obiettivo: a breve e medio termine, occorre concentrarsi sul problema della sicurezza e della sovranità alimentare per placare la fame di oggi; a lungo termine, invece, è necessario promuovere una crescita sostenibile per i paesi meno sviluppati.
Questo duplice obiettivo mira a stabilire un quadro economico, politico e sociale che permetta a tali paesi di eliminare la povertà e di incamminarsi sulla via dello sviluppo. Poiché le cause che provocano la fame e il sottosviluppo sono di natura molto diversa, anche le azioni da avviare per realizzare questo duplice obiettivo devono essere varie e riguardare i molteplici fattori che danno origine al problema.
Tra le cause della fame e della povertà nel mondo, oltre alle catastrofi naturali, alla siccità, alle inondazioni e alla desertificazione, occorre annoverare anche i conflitti armati, le sommosse civili, le perturbazioni politiche, sociali ed economiche, la pandemia dell'AIDS e il problema del debito estero, di cui sono vittime i paesi più poveri.
Si possono individuare due tipi di iniziative. Da un lato, in materia di sovranità alimentare, è importante sostenere - proprio come si afferma nella risoluzione comune, presentata all'approvazione del Parlamento - le piccole aziende agricole dedite alla coltivazione di prodotti sostenibili e diversificati. Dall'altro, occorre intervenire per promuovere lo sviluppo delle reti economiche di distribuzione locale, l'accesso alla terra e all'acqua, nonché la cancellazione del debito estero.
Per ridurre la povertà e raggiungere l'obiettivo dello sviluppo, andrebbe potenziata innanzi tutto l'istruzione, che dev'essere garantita a tutti, comprese le bambine, ossia le grandi escluse dai programmi scolastici e, di conseguenza, dal possibile sviluppo dei loro paesi. In linea con questo concetto di istruzione e formazione, si dovrebbero altresì incoraggiare l'aumento della capacità tecnologica, ossia della capacità produttiva, nonché la lotta alle malattie collegate alla povertà, e principalmente all'AIDS e, in generale, qualunque aspetto relativo alla promozione del buon governo e dello Stato di diritto. E' però anche necessario - attribuendo a tale aspetto la dovuta importanza, come sottolineato dalla risoluzione - favorire l'accesso al mercato in condizioni di uguaglianza e di reciprocità, nonché sopprimere gradualmente le misure che provocano distorsioni del commercio e, in particolare, come si afferma altresì nella risoluzione e in linea con le conclusioni di Doha, sopprimere le sovvenzioni agricole, non solo da parte dell'Unione europea, che in ultima analisi è già il mercato più accessibile ai paesi meno sviluppati, ma anche da parte di tutta la comunità internazionale e soprattutto dei paesi industrializzati e quindi più ricchi.
Se vogliamo indirizzare i paesi meno sviluppati verso lo sviluppo sostenibile e porre fine al problema della fame, non possiamo prescindere da tali misure. Ne va della pace sociale sul piano internazionale.
Signor Presidente, colleghi, non c'è tra noi chi non veda come il mondo sia attraversato da una profonda linea di divisione che separa chi mangia da chi ha fame, chi sa leggere e scrivere da chi è analfabeta, chi può accedere a cure mediche da chi invece non dispone di questo diritto. I rapporti statistici si moltiplicano: il più recente, del Programma alimentare mondiale, avverte che, nei prossimi mesi, 38 milioni di persone potranno morire per mancanza di cibo, di acqua potabile, di medicine. Eppure - dobbiamo dircelo apertamente - la comunità internazionale non fa ancora abbastanza: non è questo il tema centrale dell'agenda politica, come dovrebbe essere; non è questo il criterio principale al quale riferiscono i propri interventi il Fondo monetario, la Banca mondiale, il G8. In futuro gli storici riconosceranno alla nostra civiltà una responsabilità molto grave, se non cambieremo ordine e tempi della nostra azione, se non saremo capaci di governare i processi di globalizzazione nel segno della sostenibilità ambientale e sociale.
Pensiamo proprio alle malattie legate alla povertà, alla malaria, alla tubercolosi; pensiamo all'AIDS, un flagello che ha già fatto 25 milioni di vittime, alle 14 mila persone che in tutto il mondo ogni giorno contraggono il virus HIV. La prevenzione è fondamentale, ma non è tutto. Sarà difficile trovare scuse, un domani, per il fatto che non riusciamo a curare il 95 per cento degli individui affetti dall'AIDS. Sembrerà un vero crimine, considerando che oggi le medicine possono fare molto per trasformarlo da condanna certa a patologia cronica e, soprattutto, per ridurre la trasmissione tra madre e figlio. Che l'Unione europea si attivi, dunque, con forza nei confronti degli Stati Uniti, perché si arrivi finalmente a un accordo che escluda i diritti di proprietà intellettuale e la brevettabilità per quei farmaci che, se liberamente usati, salveranno la vita di milioni di persone: un risultato che si aggiungerebbe alla volontà di un più ampio impegno finanziario e a questa proposta di regolamento, che ci auguriamo sia adottato rapidamente fin dalla prima lettura.
Allo stesso modo, è importante la decisione di dare libero accesso al mercato europeo ai prodotti dei paesi meno avanzati. L'Unione europea assuma ora su di sé il compito di portare i principi e le posizioni, di cui oggi discutiamo, in ogni sede internazionale, a cominciare dall'Organizzazione mondiale del commercio. Solo così, con una nuova governance su scala globale, con più partecipazione e trasparenza, con decisioni e atti concreti, potremo lottare contro la fame e la povertà e vincere questa sfida, la più grande che ha di fronte a sé l'umanità.
Signor Presidente, poiché l'attenzione del mondo è rivolta all'enorme crisi che riguarda l'Iraq, è dovere del nostro Parlamento e di tutte le persone di buona volontà riportare una priorità di attenzione, come oggi si sforza di fare il Parlamento europeo, sul tema della lotta alla fame, anche alla luce dei risultati, purtroppo deludenti, delle ultime conferenze, degli ultimi appuntamenti internazionali. Vorrei mettere tra questi, con franchezza, anche la difficoltà che una genuina spinta, che nasce da tante organizzazioni non governative, per un cambiamento giovane e un associazionismo critico trova nel tradursi in una spinta positiva di cambiamento, di riforme; al riguardo ricordo le recenti dichiarazioni del Presidente della Banca mondiale, James Wolfensohn, che richiama contemporaneamente le istituzioni a fare di più e la società civile a orientare la spinta critica nei confronti dei difetti della globalizzazione in un senso positivo, con dei traguardi significativi.
Segnalo l'opportunità che, anche nello strumento che oggi affronta il nostro Parlamento, sia data maggiore attenzione alla spaventosa situazione esistente in alcune parti dell'Africa, particolarmente in Etiopia, dove alcuni milioni di persone rischiano concretamente la vita. E' a tutti evidente - ed è ben tracciato nel documento che stiamo per approvare - che si può migliorare la situazione solo correggendo e modificando gli errori strutturali e le spaventose inadeguatezze di tanti governi che hanno mantenuto spese nella direzione sbagliata, nonostante l'esperienza abbia indicato come necessario, alla luce dei fatti, un riorientamento delle azioni per estirpare le radici della povertà, le radici della fame, della malnutrizione, della mancanza di informazione, che portano poi a una crisi spaventosa dal punto di vista sanitario, oltre che a condizioni di non accesso alla scuola, alla formazione per decine o centinaia di milioni di persone; è inoltre a tutti evidente che la barriera commerciale in molti casi rappresenta, signor Presidente, un altro elemento cruciale da rimuovere: più libertà, quindi, più concorrenza, più opportunità, oltre che azioni umanitarie urgenti. Questo è lo sforzo del Parlamento europeo al quale, credo, tutti oggi ci dobbiamo associare.
Signor Presidente, la situazione alimentare nel mondo è davvero drammatica e tende a peggiorare ancora. Milioni di esseri umani vivono in estrema povertà e molte persone muoiono di fame ogni ora. E' quindi fondamentale che vengano adottate misure rapide e mirate per porre fine a questa situazione, che non può non pesare sulla coscienza dell'umanità.
E' quindi necessario adottare misure strutturali finalizzate a prevenire l'insorgere di conflitti. Analogamente, è indispensabile che a tali misure fondamentali si aggiungano da subito misure d'emergenza atte a salvare vite umane. L'aiuto umanitario fornito finora si è rivelato insufficiente, sia in termini alimentari che di dotazioni mediche. E' necessario, per esempio, dare una risposta più significativa alle campagne a favore delle zone a rischio, come la campagna di sensibilizzazione 'Fame in Africa?, lanciata dal Programma alimentare mondiale. E' altresì indispensabile appoggiare iniziative valide come quelle recentemente avviate dal neoeletto presidente del Brasile, Lula da Silva, sia quella volta ad eliminare la fame nel suo paese, con il programma 'Fame Zero?, sia quella presentata a Davos, a carattere universale, con cui si chiede di creare un fondo internazionale per la lotta alla fame e alla povertà nei paesi in via di sviluppo.
E' però altrettanto essenziale, come dicevo poc'anzi, adottare misure radicali, abbandonando senza esitazioni un modello rivelatosi ingiusto e inadeguato, che mette i paesi meno sviluppati in posizione d'inferiorità e riserva loro un trattamento sleale - nella pretesa di poter risolvere tutto attraverso il commercio -, perpetuando un sistema di scambi iniquo, che dà priorità esclusiva alla crescita economica e trascura l'importanza di un'equa distribuzione della ricchezza creata.
Occorre istituire un nuovo ordine economico mondiale, caratterizzato soprattutto da cambiamenti profondi in seno alle organizzazioni che svolgono oggi un ruolo fondamentale, ma che non funzionano come dovrebbero, quali l'OMC, il Fondo monetario internazionale e la Banca mondiale. E' essenziale risolvere definitivamente il problema del debito ed è particolarmente importante assicurare prezzi stabili e remunerativi per le tradizionali forme di produzione dei paesi meno sviluppati, soprattutto nell'ambito del settore primario, così com'è indispensabile dare priorità alla sovranità e alla sicurezza alimentare, segnatamente assicurando la mobilitazione delle risorse umane e naturali e garantendo alle popolazioni l'accesso all'acqua e alla terra.
Signor Presidente, in Africa le carestie si susseguono una dopo l'altra. Inorridiamo per i bambini che muoiono di fame, ma non affrontiamo le cause di questa piaga. L'origine delle carestie è da imputare non solo alle condizioni climatiche, ma anche alle politiche strutturali, soprattutto agricole e commerciali, che hanno costretto gli agricoltori dei paesi più poveri a produrre per l'esportazione, anziché per il consumo locale.
Il ricorso all'aiuto alimentare non è una soluzione praticabile. Col pretesto che si tratta di aiuto umanitario, i paesi ricchi lo hanno spesso utilizzato come mezzo per disfarsi delle proprie eccedenze agricole, nonché per legittimare la propria devastante politica di sovrapproduzione. Gli Stati Uniti si affrettano così a spedire in Africa i loro OGM, boicottati sul mercato europeo, non solo sotto forma di cibo, ma anche di semi, avendo poi l'ardire di accusare i governi che rifiutano tali aiuti di lasciare morire la loro popolazione. Ricattare in questo modo popoli vulnerabili è una vergogna, perché si viola così il fondamentale diritto al cibo, che riconosce agli esseri umani la libertà di scegliere che cosa mangiare. Di chi è la colpa maggiore in questo caso? Dei paesi colpiti dalla carestia e che rifiutano di nutrire la popolazione con prodotti potenzialmente dannosi, o dei paesi che concedono aiuti alle popolazioni affamate solo sotto forma di semi geneticamente modificati, le cui conseguenze saranno disastrose per l'ambiente e la biodiversità?
In alcuni di questi paesi e regioni, la crisi alimentare non è una crisi generale. Il problema non è tanto la mancanza di cibo, quanto il fatto che i prodotti alimentari non sono equamente distribuiti nel mondo. Solo la produzione locale e il commercio intraregionale sono sostenibili e in grado di garantire l'accesso al cibo per tutti. Tuttavia, l'Unione europea tesse le lodi del libero scambio a livello mondiale e costringe i paesi in via di sviluppo ad aprire i loro mercati, promettendo in cambio di aprire il proprio a tutti i prodotti provenienti dai paesi meno sviluppati, fuorché alle armi e, ovviamente, alle banane, allo zucchero, e così via. Questa misura non ha causato solo l'insorgere della concorrenza tra paesi in via di sviluppo, anziché rafforzarne le quote di mercato, ma ha anche incoraggiato la produzione di colture destinate all'esportazione, a discapito delle colture alimentari che permetterebbero loro di essere autosufficienti. Analogamente, la crisi da cui sono attualmente colpiti i produttori di caffè ci ricorda che il libero scambio implica la rovina dei piccoli produttori e la prosperità delle grandi multinazionali. Il libero commercio non è un commercio equo. Del resto nella nuova comunicazione della Commissione intitolata 'Commercio e sviluppo?, che presto il Parlamento avrà occasione di esaminare, non si parla in alcun modo di commercio equo. Il Presidente Lula ha fatto della lotta contro la fame il suo obiettivo principale e propone di creare un fondo internazionale a tale scopo. Questo è anche l'obiettivo della FAO, il cui ultimo Vertice sembra non aver avuto alcun impatto significativo a tale riguardo.
Secondo i Verdi, l'unico modo di eradicare la povertà nel mondo è dato dallo sviluppo sostenibile della produzione alimentare, fondato sulle esigenze delle popolazioni locali, e dal commercio equo tra nord e sud, cioè da un commercio che retribuisca al giusto prezzo, calcolato sui reali costi sociali ed ambientali della produzione, le risorse e i lavoratori dei paesi poveri.
